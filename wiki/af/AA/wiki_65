<doc id="86896" url="https://af.wikipedia.org/wiki?curid=86896" title="Karate">
Karate

Karate (空手) (/kəˈrɑːtiː/, Japannese uitspraak: [kaɽate]) is 'n Oosterse vegkuns wat ontwikkel het in die Ryukyu-eilande (nou Okinawa) van Japan.

'n Persoon wat karate beoefen word 'n "karateka" (空手 家) genoem.

Karate - die woord beteken letterlik "leë hand" - is 'n Oosterse vorm van ongewapende selfverdediging wat veral op die eiland Okinawa, waar Japanse besetters in die 17e eeu die inwoners verbied het om wapens te dra, ontwikkel het. 

Die grondlegger van moderne karate, Foenakosji Gitsjin, het karate vroeg in die 20e eeu in Japan gemaak. Vandag word karate steeds as een van die doeltreffendste vorme van ongewapende selfverdediging beskou, maar dit het ook as sportsoort in talle Westerse lande inslag gevind. By die beoefening van karate val die klem egter nie soos by baie ander sportsoorte net op fisieke fiksheid nie, maar ook op die karateka se geestelike instelling. 

In Suid-Afrika is karate bale gewild en die land se karatekas tel onder die heel bestes ter wêreld. ŉ Suid-Afrikaner, Stan Schmidt, het die eerste Westerling geword wat ŉ goue medalje op 'n Japanse karatetoernooi kon wen.

Onder die invloed van die Chinese vegkuns, veral dié van die Foekiense Witkraanvoël, is karate verder uitgebrei en verfyn. Karate is 'n kontakdissipline wat gebruik maak van slaan, skop, kniehoue, elmbooghoue en oophandtegnieke soos meshande, spieshande en palmhakhoue. In 'n paar van die style word stoei, gooi, gewrigslotte, beperkings, en belangrike punthoue ook geleer.

Daar word aanvaar dat karate uit die ou Oosterse gevegsvorm joejitsoe ontwikkel het. Sommige kenners voer die oorsprong van ongewapende gevegsvorme terug tot die antieke Grieke, wat 'n gevegsvorm genaamd pankration beoefen het waarby ongewapende vegters enige metode mog gebruik om hul teenstanders te oorwin. 

Pankration is waarskynlik omstreeks 400 v.C. deur die troepe van Alexander die Grote na Asië gebring. Dit is wel bekend dat veral monnike in China en Indië eeue lank verskeie vorme van karate beoefen het voordat dit omstreeks die 17e eeu op Okinawa, 'n eiland suid van Japan, groter aftrek gekry het. Japan het die eiland destyds beset en die inwoners daarvan verbied om wapens te dra. Hierdie verbod het daartoe gelei dat die boorlinge begin het om hul heimlik in vorme van ongewapende aanval en verdediging te bekwaam. 

Die beoefening van karate het vroeg in die 20e eeu van Okinawa af na Japan uitgebrei. Die grondlegger van die hedendaagse karate was Foenakosji Gitsjin, wat na die Eerste Wêreldoorlog karate in Tokio afgerig het. Die nuwe gevegsvorm het groot aanhang in Japan gekry en het van daar af na ander lande versprei. Omdat karate oorspronklik in verskeie Oosterse lande beoefen is en op Okinawa in die geheim aangeleer is, het verskillende style ontwikkel, waarvan shotokan of JKA (Japan Karate Association), Goju-Ryu, Shito-Ryu, Wado-Ryu en Kyo-Kushinkai vandag die bekendstes is.

Na die Tweede Wêreldoorlog het karate gewild geword onder Westerse dienspligtiges wat in Okinawa gestasioneer was 

Die rolprente oor gevegskuns(martial arts films) van die 1960's en 70's het die gewildheid van Oosterse gevegskuns dwarsoor die wêreld vergroot. Soveel só, dat die woord "karate" in Engels op 'n generiese manier gebruik is om te verwys na ál die kontak-gebaseerde gevegskunste. Dwarsoor die wêreld begin verskeie karateskole hul verskyning maak, wisselend van dié vir diegene wat dit gemaklik beoefen, tot diegene wat 'n dieper studie van die kuns wil maak.

Hoewel karate letterlik "leë hand" beteken, word daar in gevegte nie net die hande nie, maar ook ander liggaamsdele gebruik, byvoorbeeld die vingers, elmboë, knieë, voete en soms selfs die kop. 

Die basiese tegnieke bestaan uit vuishoue (zuki), ander houe (uchi), skoppe (geri) en blokkering (uke). Die oogmerk is om 'n teenstander op kwesbare liggaamsdele en senuknope te tref. Die verdediger moet hierdie pogings fnuik deur sy kwesbare dele te beskerm deur middel van blokkering, wat meestal met die arms gedoen word. 

Die oppervlakke waarmee kontak gemaak word, soos die bal van die voet, die sykant van die hand en dies meer, word gebrei deur teen opgestopte voorwerpe te slaan. Karate se 5 grondstellings is karaker, opregtheid, inspanning, etiket en selfbeheersing. 

Die klem val dus nie net op fisieke aktiwiteite nie, maar ook op die karateka se geestelike instelling. Demonstrasies waarby 'n karateka byvoorbeeld ŉ stapel houtplanke of bakstene met sy kop of met die sykant van sy hand met een hou stukkend slaan, word nie deur slegs fisieke gehardheid moontlik gemaak nie want tydsberekening, korrekte asemhaling en die gekoördineerde inspanning en ontspanning van spiere speel by karate 'n belangrike rol. 

Daarby moet die karateka elke beweging wat hy uitvoer, goed verstaan, dit deeglik beheer en dit voortdurend met die regte geestelike instelling oefen, sodat dit mettertyd 'n spontane refleksbeweging word.

Karate word in 'n saal (dojo) op 'n vierkantige mat van 8 m X 8 m beoefen. Tydens 'n wedstryd of vertoning dra karatekas 'n wit uitrusting (karategi) wat uit 'n kuitbroek en 'n oorjas sonder knope bestaan. Die oorjas word met 'n gekleurde gordel (obi) vasgebind. Die gordel se kleur dui die karateka se graderingsvlak aan.

Beginners dra 'n wit gordel en voordat enige gekleurde gordel- in die rangorde geel (Iaagste vlak), oranje, groen, blou, pers, bruin en swart - gedra mag word, moet die leerling aan" 'n aantal vereistes voldoen. Wanneer 'n karateka ŉ swart gordel kry, word hy 'n eerste dan genoem. Hy kan daarna steeds hoër gradeer tot by 'n negende dan, maar die gordel se kleur bly steeds swart. Wanneer twee deelnemers met dieselfde grade ring teen mekaar te staan kom, word 'n wit en rooi koord onderskeidelik aan hul gordels vasgemaak sodat hulle maklik onderskei kan word. 

Karate word altyd kaalvoet beoefen en geen onderskeidingstekens of metaalvoorwerpe mag aan die klere gedra word nie. Verbande soos enkel- of knieskutte mag slegs by wedstryde gedra word indien die skeidsregters vooraf toestemming daartoe verleen het.

Karate as sportsoort bestaan uit twee dele, naamlik kata en kumite. Kata bestaan uit meer as 25 verskillende gestileerde oefenreekse, dit wil sê reekse aanvals- en verdedigingsbewegings. By kata leer die karateka om die opeenvolging van bewegings van 'n bepaalde tegniek te beheer. Kumite is 'n tweegeveg en teenstanders mag mekaar nie tydens wedstryde raakslaan nie. Punte word egter toegeken vir houe of skoppe wat effektief sou wees indien hulle wei deurgevoer is. 

Selfbeheersing is hier dus van uiterste belang. 'n Wedstryd word deur 'n hoofskeidsregter en 4 bykomende skeidsregters, wat op elke hoek van die mat sit, beheer. Die deelnemers neem hul plekke staande teen oor mekaar in en buig vir mekaar. Die hoofskeidsregter roep "shobu ippon hajime" en die wedstryd begin. ŉ Volle punt (ippon) word toegeken vir 'n hou of skop wat korrek uitgevoer is en effektief sou wees. ŉ Halwe punt (waza-ari) word toegeken wanneer 'n beweging minder korrek uitgevoer is maar steeds effektief sou wees. 

Nadat een deelnemer 'n ippon behaal het, roep die hoofskeidsregter "soremade" en die deelnemers neem weer hul aanvangsposisies in. Die wenner word dan aangewys. Wanneer net ŉ halwe punt behaal word, word die wedstryd voortgesit totdat een deelnemer twee waza-ari behaal het. Wanneer 'n geveg onbeslis eindig, word die hulp van die bykomende skeidsregters ingeroep. Elkeen het 'n rooi en 'n wit vlag en sodra die hoofskeidsregter op sy fluitjie blaas, stem die hulpskeidsregters deur een van die twee vlae in die lug te steek. 

'n Rooi vlag dui daarop dat die deelnemer met die rooi koord aan sy gordel die wenner is, terwyl die wit vlag toon dat die deelnemer met die wit koord gewen het. As die wedstryd gelykop eindig, gee die stem van die hoofskeidsregter die deurslag.

Suid-Afrika was een van die eerste lande buite Japan waar besondere belangstelling in karate getoon is, en word vandag as een van die sterkste Westerse karatelande beskou. Die Suid-Afrikaanse Nasionale Amateurkaratevereniging is in 1963 gestig en het tans sowat 25 000 lede. 

Die hoë standaard wat in Suid-Afrika gehandhaaf word, is veral te danke aan mense soos James Rousseau, Stan Schmidt en Hugh St. John Thomson, wat baie van die baanbrekerswerk gedoen het. Hulle het onder meer verskeie besoeke aan Japan gebring en toegesien dat Japanse deskundiges Suid-Afrika besoek. 

Suid-Afrikaanse karatekas is destyds om politieke redes verbied om aan die wêreldkampioenskapstoernooie deel te neem, maar daar is wel oorsee en plaaslik teen internasionale spanne meegeding. Die beste prestasie op internasionale vlak is deur Stan Schmidt behaal, die eerste Westerling wat 'n goue medalje by die Japanse kampioenskap verowerl het. Springbokke soos onder andere Norman Robinson, die broers Keith en Derek Geyer, en Eugene Roets het al teen die beste karatekas in die wêreld te staan gekom.


</doc>
<doc id="86900" url="https://af.wikipedia.org/wiki?curid=86900" title="Teenpous Johannes VIII">
Teenpous Johannes VIII

Johannes VIII was 'n teenpous in die Rooms Katolieke Kerk vir 'n kort tydjie in 844. Johannes VIII word ook in die literatuur sonder sy volgnommer as Teenpous Johannes aangegee

Onder Pous Gregorius IV was Johannes 'n aartsdeken in Rome. Toe Gregorius in 844 sterf roep die burgers van Rome Johannes uit tot pous. Die Romeinse adel was nie daarmee tevrede nie en kies Sergius wat uit die adelstand was. Sergius kon gou 'n einde maak aan Johannes se pretensies en het hom in 'n klooster gevange gehou. Sergius is toe as pous gekroon.


</doc>
<doc id="86903" url="https://af.wikipedia.org/wiki?curid=86903" title="Colin Pillinger">
Colin Pillinger

Colin Trevor Pillinger, FRS, CBE, (/ˈpɪlɪndʒər/; * 9 Mei 1943, † 7 Mei 2014) was 'n Britse planetêre wetenskaplike. Hy het as 'n professor by die "Open University" in Milton Keynes gewerk. Hy was die hoof ondersoeker vir die mislukte Britse "Beagle 2 Mars Lander"-projek en het ook aan 'n groep meteoriete vanaf Mars gewerk.

Pillinger is op 9 Mei 1943 in Kingswood in "South Gloucestershire" gebore. Hy was met Judith Mary Hunter getroud. Op 7 Mei 2014 is hy op 70-jarige ouderdom in Cambridge aan breinbloeding oorlede.



</doc>
<doc id="86907" url="https://af.wikipedia.org/wiki?curid=86907" title="Rut">
Rut

Rut is die agste boek van die Hebreeuse Bybel en handel oor 'n ou gebruik, dié van losser. 

Toe Naomi na haar man en seuns se dood in Moab terugkeer Betlehem toe, kom Rut, haar een Moabitiese skoondogter, saam. Rut ontmoet vir Boas op sy koringland buite Betlehem en trou later met hom. Die mooi verhaal vertel hoe 'n ou gebruik, dié van losser, in die vroeë geskiedenis van Israel toegepas is. Wanneer 'n man gesterf het, moes sy naaste manlike bloedverwant die weduwees en weeskinders onder sy sorg neem. Hy moes toesien dat hulle versorg word en dat die familiegrond wat in vreemde hande geval het, losgekoop word. Daarom is hy die losser genoem. 

Verder verduidelik die boek ook hoe dit gebeur het dat daar Moabitiese bloed in Dawid se are gevloei het, en dit ten spyte van die bepaling van Deuteronomium 23:3-6.



</doc>
<doc id="86917" url="https://af.wikipedia.org/wiki?curid=86917" title="Chop suey">
Chop suey

Chop suey is 'n gereg wat sy oorsprong in die Amerikaans-Chinese kookkuns het waar dit in die 19de eeu deur Chinese immigrante ontwerp is. Dit bestaan gewoonlik uit 'n mengsel van repies vleis (dikwels hoender-, bees- of varkvleis, maar ook seekos soos vis en garnale), gekapte groente (soos byvoorbeeld bamboeslote en seldery) en sampioene wat in 'n sous met stysel gebind word. Chop suey word normaalweg met rys bedien, soms ook met roergebraaide Chinese noedels.

Daar is verskeie oorlewerings oor die oorsprong van chop suey. Die gereg word algemeen verbind met Chinese immigrante wat dit in die 1860's ontwerp het, maar die antropoloog E.N. Anderson het tot die gevolgtrekking gekom dat dit sy oorsprong in Taishan (Toisan), 'n distrik van die Chinese provinsie Guangdong (Kanton) het waar dit deur groenteboere tradisioneel van "tsap seul" (oorgeblewe voedsel) berei is. Later het emigrante die resep na die Verenigde State geneem waar dit as "Chop Suey" een van die befaamde geregte van Chinees-Amerikaanse restaurante geword het. Li Shu-fan, 'n geneeskundige uit Hong Kong, het eweneens opgemerk dat die gereg in die 1890's in Toisan bedien is.

Die lang lys van kleurryke en uiteenlopende verhale oor die oorsprong van chop suey is volgens die kosgeskiedkundige Alan Davidson 'n uitstekende voorbeeld van "kulinêre mitologie" en kenmerkend van gewilde geregte.

Resepte in Afrikaans


</doc>
<doc id="86921" url="https://af.wikipedia.org/wiki?curid=86921" title="Grön eld">
Grön eld

Grön eld ("groen vuur") is 'n beeldhouwerk van glas wat deur Vicke Lindstrand gemaak is. Hierdie kunswerk is op Järnvägstorget, aan die voorkant van die sentrale stasie van Umeå, in die provinsie Västerbottens län, Swede geleë.

Die nege meter hoë beeldhouwerk was die grootste van sy soort ter wêreld ten tye van die onthulling daarvan in 1970.

Sven Wallander, hoof van die HSB ("Hyresgästernas sparkasse – och byggnadsförening"), het die beeldhouwerk in opdrag laat maak nadat hy die glasbeeldhouwerk genaamd "Prisma" van Vicke Lindstrand in Norrköping gesien het. HSB het die kunswerk aan die munisipaliteit van Umeå geskenk.

Lennart Johansson, wat die beeldhouwerk in 1970 gemonteer het, het die pers in Desember 2013 meegedeel dat hy 'n beeld van Mao Zedong in een van die glasvlamme versteek het.

"Grön eld" bestaan uit drie gedraaide glaspilare wat na die bokant gepunt is. Die glaspilare is deur Swede se "Emmaboda glasverk" van drieduisend, nege millimeter dun glasplate gemaak. Die stukkies glas is met epoxy gom aan mekaar vasgeplak om die klimaat te kan weerstaan. Die nege meter hoë beeldhouwerk weeg 45 ton en staan op 'n swaar voetstuk van beton wat in die grond geanker is.


</doc>
<doc id="86923" url="https://af.wikipedia.org/wiki?curid=86923" title="Lys van argaïsmes">
Lys van argaïsmes

Die volgende is voorbeelde van argaïsmes. Die eerste reeks woorde is afkomstig uit die Handwoordeboek van die Afrikaanse Taal (HAT), wat bemerk kan word aan "verouderd" of "histories" wat neffens 'n uitdrukking of term aangedui word.

Heelparty woorde word uit woordeboeke weggelaat soos die tyd aanbeweeg. Van die redes sluit in: die opsetlike weglaat van streektaalvorme om standaardiseringsdoeleindes; die wysiging van spelreëls soos bepaal word deur die moderne AWS; die doelbewuste wegdoen van neerhalende, rassistiese, seksistiese of genderleksikon (taalpolitiek); plek wat ingeruim moet word vir neologismes; sowel as 'n verskraling in die gebruik van 'n spesifieke woord in 'n sekere tydgleuf.
Die doel van de tweede lys ("Ander voorbeelde") is om as barometer te dien van watter woorde tans uitgedien is. Dit kan as 'n moontlike toekomstige voedingsbron vir nuwe woorde dien (deur herlewing), of dit kan 'n beter geskiedkundige prentjie skets van taalgeskiedenis wat betref die 20ste eeu.



























</doc>
<doc id="86924" url="https://af.wikipedia.org/wiki?curid=86924" title="Mthatha-lughawe">
Mthatha-lughawe

Mthatha-lughawe (IATA: UTT, ICAO: FAUT) is 'n lughawe wat Mthatha in die Oos-Kaap bedien. Die lughawe het voorheen as die K. D. Matanzima-lughawe bekend gestaan, genoem na Kaiser Matanzima, president van die voormalige Transkei tuisland.

Die lughawe lê 740 meter (2 429 voet) bo seevlak en het een geteerde aanloopbaan (genaamd 14/32) wat 2 600 meter lank en 45 meter breed is. Verder bestaan daar slegs die nodigste geriewe.

SA Airlink verbind die lughawe met die O.R. Tambo Internasionale Lughawe in Johannesburg.



</doc>
<doc id="86925" url="https://af.wikipedia.org/wiki?curid=86925" title="Spasiefout">
Spasiefout

'n Spasiefout by kontinentale Germaanse tale verwys na die verskynsel waar woorde wat deel is van 'n samestelling los van mekaar geskryf word (met 'n spasie tussenin), terwyl die spelreëls voorskryf dat hul vas of met 'n koppelteken geskryf moet word. Dit kom veral voor by samestellings wat uit lang woorddele bestaan, of waarvan een van die woorddele 'n eienaam of handelsnaam is.

Volgens die AWS word spasiefoute in Afrikaans gewoonlik gemaak weens voortdurende kontak met Engels, waar die los of vas skryf in baie gevalle nie so konsekwent soos in Afrikaans is nie. 



</doc>
<doc id="86926" url="https://af.wikipedia.org/wiki?curid=86926" title="Teenpous Anastasius III">
Teenpous Anastasius III

Anastasius III was 'n teenpous tydens die pontifikaat van Pous Benedictus III.

Anastasius is deur Pous Leo III in 847 benoem as kardinaal-priester. Op 16 Desember 850 word hy ontslaan as kardinaal deur die sinode van Rome en op 8 Desember 853 deur 'n volgende sinode geëkskommunikeer omdat hy uit Rome gevlug het en nie teruggekeer het nie. Na die dood van Pous Leo III in April 855 nadat Pous Benedictus III verkies is, stel Anastasius homself aan as pous met die steun van keiser Lotharius (ander bronne gee Lodewyk II). In September 855 neem hy Benedictus gevange. Anastasius het egter te min steun gehad om sy posisie te behou. Aan die einde van September word Benedictus as pous gekroon.

Anastasius word aangestel as die ab van S. Maria in Trastevere en in 867 word hy deur Pous Adrianus II aangestel as die bibliotekaris van die Rooms Katolieke Kerk, vandaar sy bynaam “Bibliothecarius”. Hy skryf die kroniek “Chronographia tripertite” gebaseer op die geskrifte van Georgios Synkelios, Teofanus en die patriarg Nikephoros. In 869 neem Anastasius deel aan die laaste sitting van die konsilie van Konstantinopel.

Daar is teenstrydigheid oor die feit dat teenpous Anastasius en bibliotekaris Anastasius dieselfde persoon is. Hincmar van Reims in sy “Annale van St. Bertin (868)” het hulle oorspronklik as dieselfde persoon identifiseer. Hergenröther haal Photius aan om te beweer hulle is wel dieselfde persoon terwyl Joseph Langen beweer hulle is verskillende persone.


</doc>
<doc id="86928" url="https://af.wikipedia.org/wiki?curid=86928" title="Kimberley-lughawe">
Kimberley-lughawe

Kimberley-lughawe (IATA: KIM, ICAO: FAKM) is 'n lughawe wat Kimberley in die Noord-Kaap van Suid-Afrika bedien.

Die lughawe lê 1 204 meter (3 930 voet) bo seevlak en het twee geteerde aanloopbane: 02/20 wat 3 000 meter lank en 46 meter breed is, en 10/28 wat 2 439 meter x 46 m is.


SA Airlink en South African Express verbind die lughawe met die O.R. Tambo Internasionale Lughawe in Johannesburg en die Kaapstad Internasionale Lughawe.



</doc>
<doc id="86929" url="https://af.wikipedia.org/wiki?curid=86929" title="Bekkersdal">
Bekkersdal

Bekkersdal is 'n township in Gauteng, sowat 7 km oos van Westonaria. Die township is in 1945 gestig en het 47 213 inwoners in 2011 gehad, waarvan 98,2% swartmense was.


</doc>
<doc id="86931" url="https://af.wikipedia.org/wiki?curid=86931" title="Oos-Londenlughawe">
Oos-Londenlughawe

Oos-Londenlughawe (IATA: ELS, ICAO: FAEL) is 'n lughawe wat Oos-Londen, 'n stad in die Oos-Kaap, bedien.

Oos-Londen se lughawe is 'n klein maar besige een wat 'n belangrike rol in die ekonomiese groei van die Oos-Kaap speel. Elke dag verwelkom dit tussen 20 en 30 vlugte – wat jaarliks 346 000 mense na Oos-Londen bring. Hiervan is meer as 140,000 vakansiegangers, meestal plaaslik, en sowat 15% is buitelandse toeriste. In 2013 het die lughawe 658 363 passasiers hanteer.

Die lughawe het in 1927 ontstaan, toe lt-kol. Alistair Miller die Oos-Londense stadsraad om hulp genader het om 'n munisipale lughawe by Woodbrook, wes van die stad, op te rig.

Passasiervlugte is deur twee De Havilland Moth vliegtuie onderneem op 'n Saterdagmiddag en heeldag op Sondae, indien die weer dit toegelaat het. Vlugte kon ook bespreek word vir weeksdae, maar slegs met spesiale reëlings. In 1931 het 'n vlug van Windhoek in Namibië na Oos-Londen 11 uur geduur.

In 1944 is 'n nuwe lughawe op Collondale gebou, ongeveer 2 km wes van die huidige terminaalgebou.

In 1965 het die lughawe weer geskuif, dié keer na sy huidige perseel, 9 km wes van die middestad. Konstruksie van die terminaalgebou is in 1966 voltooi en die lughawe is vernoem na Ben Schoeman, die minister van vervoer van daardie tyd.

Die lughawe is herdoop in 1994. Sedertdien is groot veranderings aan die eindpuntgebou voltooi en 'n nuwe eerste verdieping kantoor-ontwikkeling is vir die lughawe se bestuurspan bygevoeg.

Die lughawe lê 133 meter (435 voet) bo seevlak en het twee geteerde aanloopbane, by name 11/29 wat 1 939 meter lank en 46 meter breed is, en 06/24 wat 1 585 meter lank en 46 meter breed is.




</doc>
<doc id="86934" url="https://af.wikipedia.org/wiki?curid=86934" title="African Independent Congress">
African Independent Congress

Die African Independent Congress (AIC) is 'n klein politieke party in Suid-Afrika.

Die party is op 12 Desember 2005 in Matatiele gestig in protes teen die African National Congress se besluit om die dorp by die Oos-Kaap in plaas van KwaZulu-Natal in te lyf. Hulle ag hulself as "slagoffers van politieke manipulasie" en beskou die ANC as arrogant. Hulle is gekant teen 'n een partystaat, waar 'n regerende party besluite kan neem wat die hele land beïnvloed.

Hulle het 10 setels in die Matatiele-munisipaliteit tydens die Suid-Afrikaanse munisipale verkiesing van 2006 gewen, 1 setel in die Oos-Kaap in die Suid-Afrikaanse algemene verkiesing van 2009 en sewe setels in die Oos-Kaap en KwaZulu-Natal in die Suid-Afrikaanse munisipale verkiesing van 2011.

Tydens die Suid-Afrikaanse algemene verkiesing van 2014 kry die AIC 97 642 stemme (0,53% van die totaal) wat die party 3 setels in die Nasionale Vergadering besorg terwyl hulle hul setel in die Oos-Kaap behou. Die party se naam het direk bo die ANC se naam op die nasionale stembrief verskyn. Hulle kenteken lyk ook baie soos die van die ANC. Dit het bespiegelinge laat ontstaan dat sommige kiesers die twee partye met mekaar verwar het, wat tot die buitengewone prestasie op nasionale vlak aanleiding kon gee. Die AIC het die bewering verwerp en gesê dat hulle lede in al die provinsies het.




</doc>
<doc id="86936" url="https://af.wikipedia.org/wiki?curid=86936" title="Video">
Video

Video is ’n elektroniese medium vir die opneem, kopieer en uitsaai van bewegende beelde. In 1951 het die eerste video-opnemer beelde van televisiekameras opgeneem deur die kamera se elektroniese impulse om te skakel en die inligting op ’n magnetiese videoband te stoor. In 1971 het Sony videokassetopnemers en -bande aan die publiek begin verkoop. 

Ná die uitvinding van DVD's in 1997 en Blu-ray in 2006 het die verkope van video's skerp gedaal.


</doc>
<doc id="86939" url="https://af.wikipedia.org/wiki?curid=86939" title="Joan Miró">
Joan Miró

Joan Miró i Ferrà (Katalaans: [ʒuˈan miˈɾo i fəˈra]; * 20 April 1893 in Barcelona, Katalonië; † 25 Desember 1983 in Palma de Mallorca) was 'n Spaans-Katalaanse skilder, grafikus, beeldhouer en keramiekkunstenaar.

Miró se vroeë werke is deur Katalaanse volkskuns geïnspireer, maar toon ook invloede van kubisme en fauvisme. Vanaf die vroeë tot die middel van die 1920's, toe hy in Parys gebly het, het hy onder die invloed van heersende kunsstromings soos dadaïsme en surrealisme van styl verander en begin wegbeweeg van figuratiewe en objektiewe kunsvorme.

Miró word as verteenwoordiger van klassieke moderne kuns met sy fantasievolle beeldmotiewe onder die gewildste kunstenaars van die 20ste eeu gereken. Sy magiese simbole, wat maan, sterre, voël, oog en vrou versinnebeeld, is van die bekendste elemente van sy kuns. Sy laat werke soos die reeks "Toiles brûlées" ("Verbrande doeke") word dikwels as versteurend ervaar, maar gee as bewuste vernietiging uitdrukking aan sy ontevredenheid oor die kommersialisering van kuns en is 'n oproep om "skilderkuns te vermoor".

Van sy werke is ter versiering van openbare ruimtes gebruik, soos die keramiekmure wat hy vir die UNESCO-gebou in Parys en die Wilhelm-Hack-museum in Ludwigshafen, Duitsland ontwerp het. Sy monumentele beeldhouwerke versier onder meer pleine in Barcelona en Chicago.


</doc>
<doc id="86941" url="https://af.wikipedia.org/wiki?curid=86941" title="Al Jama-ah">
Al Jama-ah

Al Jama-ah is 'n politieke party in Suid-Afrika. Die party is in 2007 gestig en hulle hoofkantoor is in Pinelands in Kaapstad. Hulle neem vir die eerste keer in 2009 aan die Suid-Afrikaanse algemene verkiesing deel. Hulle het ook die jaar aan die provinsiale verkiesings in Wes-Kaap en KwaZulu-Natal deelgeneem.

Die party het ten doel om Moslem-belange te ondersteun en Sharia-wette te handhaaf.



</doc>
<doc id="86942" url="https://af.wikipedia.org/wiki?curid=86942" title="Zanele kaMagwaza-Msibi">
Zanele kaMagwaza-Msibi

Zanele kaMagwaza-Msibi was die burgemeester van Zululand-distriksmunisipaliteit in KwaZulu-Natal, Suid-Afrika, en is die president van die Nasionale Vryheidsparty (NFP). Sy was voorheen voorsitter van die Inkatha Vryheidsparty (IVP) en die IVP se kandidaat vir premier van KwaZulu-Natal in die 2009 algemene verkiesing.

Op 7 Mei 2014 het haar nuwe party die Suid-Afrikaanse algemene verkiesing van 2014 suksesvol betwis deur 288 742 (1,57%) van die nasionale stemme te trek. Hierdie resultaat plaas die NFP in die vyfde plek landswyd, na die Inkatha Vryheidsparty, maar ver voor die UDM en Vryheidsfront Plus partye.


</doc>
<doc id="86943" url="https://af.wikipedia.org/wiki?curid=86943" title="Suid-Afrikaanse algemene verkiesing van 2019">
Suid-Afrikaanse algemene verkiesing van 2019

Die Suid-Afrikaanse algemene verkiesing van 2019 is 'n algemene verkiesing wat op 8 Mei 2019 in Suid-Afrika plaasgevind het. Dit was die sesde volledig-demokratiese verkiesing sedert die einde van apartheid in 1994.

Huidige president Cyril Ramaphosa het die regerende African National Congress gelei, terwyl dié party probeer het om sy meerderheidsstatus te behou en Ramaphosa 'n volle ampstermyn as president te verseker. Sy voorganger, Jacob Zuma, het op 14 Februarie 2018 as president bedank en kon nie vir 'n derde termyn in die amp aanbly nie omdat die Grondwet van Suid-Afrika 'n president beperk tot 'n maksimum van twee vyfjaartermyne.

Die verkiesing van die Nasionale Vergadering is gewen deur die regerende ANC, maar met 'n verminderde meerderheid van 57,50%, teenoor die 62,15% behaal in die algemene verkiesing van 2014. Dit was ook die ANC se laagste stemaandeel sedert die einde van apartheid in 1994. Die amptelike opposisie, die Demokratiese Alliansie (DA), se stemaandeel het van 22,23% tot 20,77% gedaal, terwyl die teenkapitalistiese Economic Freedom Fighters aansienlik gegroei het, van 6,35% tot 10,79%. Die Vryheidsfront Plus se steun het ook gegroei van 0,9% tot 2,38%, wat die hoogste stemaandeel vir die party is sedert 1994. 

Agt van die nege provinsiale wetgewers is deur die ANC gewen. Die EFF het sy posisie as amptelike opposisie in Limpopo en Noordwes behou, terwyl die party die Demokratiese Alliansie in Mpumalanga as amptelike opposisie vervang het. Die DA het 'n tweede plek behaal in vyf provinsies wat deur die ANC gewen is. In KwaZulu-Natal het die Inkatha Vryheidsparty die DA as amptelike opposisie vir die eerste keer sedert 2014 vervang en tot 3,88% steun op nasionale vlak gegroei. In die Wes-Kaap, die enigste provinsie wat nie deur die ANC gewen is nie, het die DA se steun van 59,38% tot 55,45% gedaal.

Volgens die Grondwet van Suid-Afrika moet 'n verkiesing minstens elke vyf jaar plaasvind. Die doel van die verkiesing is om 'n nuwe Nasionale Vergadering en provinsiale wetgewers te verkies. Die Nasionale Vergadering bestaan uit 400 lede wat deur eweredige verteenwoordiging verkies word en wat op hulle beurt die president van die land verkies. Die 2019-verkiesing is deur die Onafhanklike Verkiesingskommissie van Suid-Afrika behartig.

Die volgende lys van 48 partye het aan die algemene verkiesing van 2019 deelneem, en is deur die OVK op 20 Maart 2019 bekend gestel - 'n aansienlike vermeerdering teenoor die 26 partye wat in die 2014 verkiesing op nasionale vlak deelgeneem het. Partye word gelys in die volgorde waarin hulle op die stembrief verskyn het.

Die volgende politieke partye het slegs aan die provinsiale verkiesing deel geneem:

Korrupsie binne die regering en ondernemings in staatsbesit was 'n beduidende verkiesingsvraagstuk met al drie die grootste partye wat oor die kwessie steunwerwing doen. Die ANC het belowe om korrupsie binne die regering en sy eie party te beveg, terwyl dit ook stel dat dit die Zondo-kommissie van ondersoek ingestel het in staatkaping.

Die DA wil 'n standaard 15-jaar tronkstraf oplê vir enigeen wat gevang is vir korrupsie en 'n nuwe teenkorrupsie-eenheid in die Nasionale Vervolgingsgesag (NGV) in te stel om politici en regeringsamptenare wat by wangedrag betrokke is, te ondersoek. Die EFF stel voor om die grondwet te verander om die Nasionale Vervolgingsgesag aan die Parlement, in plaas van die Nasionale Regering, aanspreeklik te maak.

Grondhervorming was ook 'n belangrike veldtogskwessie waarop die drie grootste politieke partye gefokus het. Die ANC het belowe om grond herverdeling te versnel deur onteiening op 'n manier wat nie voedselveiligheid negatief sal beïnvloed nie. Die EFF-veldtog vir staatsbesit oor alle grond en die afskaffing van huurgeld terwyl die DA veldtog het om eiendomsregte te versterk, maar terselfdertyd die implementering van 'n grondhervormingsprogram wat toegang tot grondbesit verhoog. Die Vryheidsfront Plus (VF +) en die Congress of the People (COPE) en baie ander partye is sterk gekant teen onteiening van grond sonder vergoeding. COPE en AfriForum het sedertdien 'n vennootskap tot stand gebring in hul teenkanting teen die omstrede beleid.

Die ANC het aangekondig dat dit ekonomiese groei en werkloosheid vermindering die party se hoofveldtog vraagstukke sal maak tydens die verkiesing. 'n Besondere fokus vir die ANC was op jeugwerkloosheid, met 'n belofte om 275 000 nuwe werksgeleenthede per jaar vir die volgende vyf jaar te skep en R1,2 biljoen in beleggings te lok. Ander partye het ook gefokus op werkskepping met die DA wat ekonomiese hervormings belowe om groei aan te moedig en die groei van klein ondernemings te bevorder. Die DA-leier Mmusi Maimane het gepleit vir 'n werk in elke huishouding, terwyl die EFF spesiale ekonomiese sones beloof het om buitelandse beleggings te lok.

'n Aantal partye het veldtogte gevoer oor die kwessie van misdaad en hoe om dit te hanteer. Die ANC het belowe om die polisiemag te versterk deur beter opleiding en werwing van meer beamptes terwyl hulle ook fokus op die hantering van geslagsgebaseerde geweld. Die DA het gepleit vir die skepping en versterking van plaaslike vlak polisiemagte in plaas van bestaande regeringsbeleid wat op die nasionale vlak van die Suid-Afrikaanse Polisiediens fokus. Die EFF belowe harder vonnise vir oortreders en om die polisiemag betekenisvol uit te brei. Die Inkatha Vryheidsparty (IVP), die African Covenant en die African Transformation Movement (ATM) beywer hulle vir die terugbring van die doodstraf.

Beurtkrag elektrisiteitsonderbrekings veroorsaak deur langdurige en voortdurende probleme as gevolg van wanbestuur en korrupsie by die staatsbeheerde Eskom was 'n verkiesingsvraagstuk wat die DA teen die gevestigde ANC aangevoer het. Mmusi Maimane en die DA Wes-Kaapse premier kandidaat, Alan Winde, het die Wes-Kaap aangespoor om sy elektrisiteitsvoorsiening van onafhanklike kragprodusente (IPP's) te verkry. ANC-president Cyril Ramaphosa het gesê dat Suid-Afrika die elektrisiteitskrisis sal oorkom.

Kiesers in die buiteland het op 27 April 2019 hul stemme uitgebring. 29 334 Suid-Afrikaners was geregistreer om in die buiteland te stem. Die oorsese stembriewe is op 8 Mei 2019 saam met die plaaslike stemme getel.

Die plaaslike spesiale stemfase van die verkiesing het plaasgevind vanaf 6-7 Mei 2019, waartydens Suid-Afrikaners wat fisies ogesteld, gestremd of swanger is, of nie by hul stemlokaal kan stem op die stemdag nie, kon stem. Die registrasie vir spesiale stemme het plaasgevind vanaf 4-18 April 2019. Meer as 770 000 kiesers het vir spesiale stemme geregistreer. Aartsbiskop Emeritus Desmond Tutu en sy vrou Leah het hul spesiale stemme op 6 Mei uitgebring.

Die stemproses het relatief glad verloop by 22 925 stemlokale in Suid-Afrika. Lokale het om 7:00 oopgemaak. Teen 11:30 het die OVK aangekondig dat 17 stemlokale nie oopgemaak het nie, waarvan 14 in die KwaZulu-Natal geleë was. Altesaam 5 stemlokale het nie op stemdag gefunksioneer nie. Die Kommissie het voortgesette gemeenskapsonrus vir die situasie verantwoordelik gehou. Stemlokale het gesluit 21:00 waarna die tel van stemme begin het.

Negentien mense is in drie KwaZulu-Natalse munisipaliteite in hegtenis geneem ween beweerde dubbel stemmery. Dit is nog nie duidelik of 'n twintigste persoon in hegtenis geneem is nie. 'n Bejaarde persoon het op stemdag gesterf terwyl sy wou stem. 'n Oos-Kaapse adjunk-verkiesingsamptenaar het ook gesterf.

!colspan="3" style="text-align:left"|Party
!Stemme
! +/−
!Setels

!colspan="3" style="text-align:left"|Totaal

!17,436,144

!colspan="2" style="text-align:center"|100.00

!colspan="2" style="text-align:center"|400

!colspan="8"|

!colspan="3" style="text-align:left"|Stemme uitgebring

!17,671,616

!100.00



</doc>
<doc id="86944" url="https://af.wikipedia.org/wiki?curid=86944" title="Teenpous Christoforus">
Teenpous Christoforus

Christoforuswas 'n teenpous tydens die pontifikaat van Pous Leo V vir 'n kort tydjie van Oktober 903 tot ongeveer Januarie 904. Sy legitimiteit is omstrede maar hy is wel vir 'n lang tyd as wettige pous opgeneem in die amptelike lys die “Annuario Pontificio” en die Liber Pontificalis.

Christoforus was 'n kardinaal-priester van St. Lorenzo in Damaso. Hy het pous geword deur sy voorganger Pous Leo V af te set. Pous Leo is gevange geneem en is kort daarna oorlede. Na die dood van Leo word Christoforus as die wettige pous beskou. Daar word ook melding gemaak van 'n verkiesing terwyl Leo nog geleef het.

In die begin van die 10de eeu was Rome nie 'n rustige plek nie. Daar was wyd verspreide korrupsie en alliansies was baie onstabiel. Christoforus word al na omtrent drie maande verdryf en Pous Sergius III volg hom op.

Verder is nie veel bekend oor die res van sy lewe nie. Party bronne sê hy is gevange gehou in dieselfde gevangenis as Leo V en daar vermoor is ander bronne vermeld 'n “godsdienstige lewe” as monnik.


</doc>
<doc id="86945" url="https://af.wikipedia.org/wiki?curid=86945" title="Universalisme">
Universalisme

Universalisme is 'n sambreelterm vir 'n verskeidenheid godsdienstige, teologiese en filosofiese konsepte wat aanspraak maak op universele geldigheid en toepassing. Dikwels word dié term gebruik om na godsdienste te verwys wat oop staan vir enigeen en oor alle etniese, godsdienstige, nasionale en kulturele grense heen, of die proses waarvolgens die heelal teen die einde van die tyd in 'n harmoniese toestand sal verkeer, selfs al word dit, afhangende van 'n bepaalde godsdiens of filosofie, op heel verskillende maniere bereik.

Die Christelike leerstelling van apokatastasis of alomvattende versoening word soms gelykgestel aan die "versoening van die heelal" en sodoende ook Christelike universalisme genoem. Godsdienstige pluralisme erken dat elke godsdiens sy eie pad van verlossing en juiste manier van betrokkenheid met die Goddelike ontwikkel wat sodoende oop staan vir alle mense. In 'n sekere sin geld dit ook vir die ekumeniese beweging.

As godsdienstige stroming in die Christendom het universalisme al in die antieke tydperk na vore gekom, soos in die werke van die vroeë Christelike geleerdes en teoloë Clemens van Alexandrië (150-215) en Origines (185-254), maar eers teen die middel van die 18de eeu het universaliste, wat deur die predikwerk van George De Benneville (1703-1793) en John Murray (1741-1815) beïnvloed is, as 'n georganiseerde beweging opgetree. Nadat die Verligting sy invloed op dele van die Calvinistiese stroming binne die Protestantse Christendom laat geld het, is fundamentele leerstellings in sommige Calvinistiese kringe hersien en die moontlikheid van 'n universele verlossing van die mensheid teologies oorweeg.

Vir universalistiese Christene was dit ondenkbaar dat 'n mens-liewende God slegs 'n klein gedeelte van die mensheid tot redding sou uitverkies en die res in ewige verdoemnis sou stuur. So het hulle aangeneem dat enige goddelike straf ná die dood slegs tydelik kon wees en die menslike siel na 'n proses van spirituele reiniging bereid sou wees vir 'n ewige lewe in die teenwoordigheid van God.

Terwyl Murray se universalistiese gedagtes nog as gematigde Calvinisme beskryf kan word, het aanhangers van universalisme in die laat 18de eeu onder die invloed van die Amerikaanse teoloog Hosea Ballou (1771-1852) gekom wat Calvinistiese leerstellings summier verwerp en 'n unitariese konsep van God ontwikkel het, terwyl hy ook Jesus se offerdood begin herinterpreteer het. Volgens hom was dit geen volkome soenoffer vir menslike sondes nie, maar eerder 'n betoning van God se oneindelike liefde en onverbreekbare band met die mensheid. Ballou het daarnaas ook die aanwending van rede en gesonde verstand by die beoefening van 'n godsdiens beklemtoon. 

Vanaf die 19de eeu het Universaliste nouer bande met Unitariërs begin smee, siende dat albei groepe baie beskouings en geloofspraktyke gedeel het. Nadat verskeie pogings aangewend is om die twee nasionale liggame van die twee geloofsgroepe, die "Universalist Church of America" en die "American Unitarian Association", te verenig, het die twee denominasies uiteindelik in 1960 besluit om saam te smelt. In die volgende jaar is die "Unitarian Universalist Association" formeel in die lewe geroep.



</doc>
<doc id="86946" url="https://af.wikipedia.org/wiki?curid=86946" title="Panenteïsme">
Panenteïsme

Panenteïsme (“Pan” = Alles, “en” = in, “teïsme” = God) glo dat God in alles is en alles is in god. God is meer as alles, dus god is transendent (bo-sinnelik; wat die grense van die ervaring oorskry; onkenbaar; onvatbaar) en tog is alles in god, dus immanent (inwonend, byblywend, aanklewend, nie transendent nie); god is hier en is tog meer as alles. “Die aarde versorg my as 'n herder” pas ook by hierdie siening. Dit lyk na 'n tipe kompromie tussen teïsme en panteïsme, maar baie nader aan laasgenoemde as eersgenoemde.

In teenstelling met panteïsme beteken panenteïsme nie dat die heelal sinoniem is met God nie. In plaas daarvan aanvaar die panenteïsme dat God meer is as die heelal: God is beide transendent en immanent. In baie teologiese vorme word God dus gesien as die skepping, die universele moraliteit en die skepper daarvan. Die Duitse filosoof Karl Krause (1781-1832) het die term in 1828 bekendgestel. 

Panenteïsme word oor die algemeen verwerp in die Christendom uit vrees vir 'n verlies van die transendensie van God, wat primêr in die teïsme is. Daar was verskeie individuele Christene in die geskiedenis aan wie panenteïstiese denke toegeskryf word (by name Origenes (ongeveer 185 - 253/254). Teilhard de Chardin (1881-1955) het die teorie van evolusie en die skeppingsmite in panenteïstiese idees bymekaar gebring. Tans propageer klein strome, veral in protestantisme, panenteïstiese en teogoniese sienings. Die prosessteologie is van mening dat God deur sy betrokkenheid by die mens in die wêreld wedekeerig deur die mens beïnvloed kan word veral deur John Cobb (1899-1952).

Baruch Spinoza (1632-1677) het ook in sy werk na die "Ethica" (1678) verwys na 'n vorm van panenteïsme, deur nie God as 'n liefdevolle skepper of strawwe kinderverskrikker te verteenwoordig nie, maar eerder as 'n abstrakte filosofiese beginsel wat aan die wortel lê van die werklikheid en sal meer verenigbaar wees met die verskillende godsdienste van sy tyd. Deur die natuur in God te plaas en deur die god en die natuur eintlik te laat saamval (panenteïsme), sal die ernstige, onaangeraakte eienskappe van die suiwer meganiese en materialistiese wêreldbeskouing ook getemper word; en 'n versoening van wetenskap en geloof gerealiseer kan word.

Afgesien van 'n duidelike panenteïstiese teologie, is daar teoloë wat die begrip panenteïsme gebruik om die verhouding tussen God se transendensie en immanensie te beskryf. So dink die teoloog Paul Tillich (1886-1965) dat God hom nie eers vir die eerste keer deur die skepping ("creatio ex nihilo") bekend maak nie, maar dat hy homself deur die bewaring van die wêreld ("creatio continua") besef. In hierdie gedagtegang word God afhanklik van die skepping en word 'n kleiner waarde geheg aan die trinêre lewe van God in die perichorese (verhouding binne die Drie-eenheid).

Die teoloog Jürgen Moltmann (1926) verskil van Tillich en selfs meer met sy klem op prosesteologie, maar mmak gebruik van die konsep van panenteïsme. By Moltmann stel die "immanente transendensie" van God die mens in staat om God te ervaar. Die Skepper is teenwoordig in die wêreld in die persoon van die Heilige Gees. Volgens Moltmann kan die mens God se immanensie beter vind in sy skepping. 'n Praktiese gevolg is die fokus op verantwoordelikheid vir die skepping. Problematies is egter die neiging om God toe te laat om outomaties teenwoordig te wees in alle skeppings, wat God se immanensie tot beginsel verhef en waardeur die transendensie betekenis verloor. Dit impliseer 'n verskil van die tradisionele verhouding tussen "causa prima" en "causae secundae", wat onder meer beteken dat die vraag oor vryheid en die bose in die wêreld opnuut gestel moet word.

Een van die bekendste beskrywings van die panenteïstiese God is dié van biskop John Spongː 

Toe die Hasidiese Ortodokse Jode die eerste keer 'n beweging en 'n teologie geskep het, was hulle teologie eintlik panenteïsties, alhoewel hulle nie die woord self gebruik het nie. Die nie-Hasidiese Ortodokse Jode het hierdie teologie as ketters beskou. Nadat die skeuring tussen die hasidiese en die nie-Hasidiese Ortodokse Jode in die middel van die negentiende eeu verdwyn het, het panenteïsme egter 'n aanvaarbare denkwyse in die Ortodokse Joodse Teologie geword. Alhoewel dit nie die hoofstroom van Judaïsme is nie, het panenteïsme ook gewild geword onder nie-Ortodokse denominasies soos konserwatiewe Judaïsme en progressiewe Judaïsme, danksy die geskrifte van rabbi's soos Abraham Joshua Heschell, Arthur Green, Wayne Dosick en Lawrence Kushner.

Die meeste strominge in Hindoeïsme het 'n panenteïstiese siening ('n klein deel van die monistiese teorieë, maar is suiwer monisties). Sekere interpretasies van die Bhagavad-Gita en die Shri Rudram ondersteun die panenteïstiese siening. Hindoeïsme-panenteïsme word deur sommige navorsers as monistiese teïsme verwys.



</doc>
<doc id="86947" url="https://af.wikipedia.org/wiki?curid=86947" title="Promiskuïteit">
Promiskuïteit

Promiskuïteit is die gebruik om dikwels seks te hê met verskillende seksmaats, of onoordeelkundigheid in die keuse van seksmaats. Die term kan 'n morele oordeel dra as die sosiale ideaal vir seksuele aktiwiteit monogame verhoudings is. 'n Algemene voorbeeld van gedrag wat deur baie kulture as promiskueer beskou word, is die enkelafspraak ("one night stand"), en die frekwensie word deur navorsers gebruik as 'n merker vir losbandigheid. 

Watter seksuele gedrag deur gemeenskappe as promiskuus beskou word, wissel tussen kulture, asook die voorkoms van losbandigheid. Verskillende standaarde word dikwels toegepas op verskillende geslagte en siviele statute. Feministe het tradisioneel aangevoer dat daar 'n beduidende dubbele standaard bestaan tussen hoe mans en vroue vir losbandigheid beoordeel word. Histories gesien het stereotipes benamings vir die promiskuse vroue geneig om negatief te wees, soos "die slet " of "die hoer", terwyl die manlike stereotipes meer gevarieerd is, waarvan sommige die goedkeuring uitdruk, soos "die stoetbul" of "die speler", terwyl ander impliseer maatskaplike afwyking, soos "die rokjagter" of  "die filander". 'n Wetenskaplike studie wat in 2005 gepubliseer is, het bevind dat losbandige mans en vroue beide geneig is tot afwykende oordeel. 

Promiskuïteit is algemeen by baie diersoorte. Sommige spesies het promiskuuse paringstelsels, wat wissel van poliandrie en poligenie na paringstelsels met geen stabiele verhoudings waar paring tussen twee individue 'n eenmalige gebeurtenis is. Baie spesies vorm stabiele paarbande, maar bly steeds met ander individue buite die paar. In biologie, word voorvalle van promiskuïteit in spesies wat paarbindings vorm, gewoonlik genoem ekstrapaarkopulasies.

Om mense se seksuele gedrag akkuraat te beoordeel, is moeilik, aangesien sterk sosiale en persoonlike motivering voorkom, afhangende van sosiale sanksies en taboes, om die gerapporteerde seksuele aktiwiteit te verminder of te oordryf. 

Amerikaanse eksperimente in 1978 en 1982 het bevind dat die meeste mans gewillig was om seks te hê met vroue wat hulle nie ken nie, van gemiddelde aantreklikheid, wat hulle voorgestel het. Geen vrou het daarenteen ingestem om sulke stellings van mans van gemiddelde aantreklikheid te aanvaar nie. Terwyl mans in die algemeen gemaklik was met die versoeke, het vroue gereageer met skok en afgryse, ongeag hul gewilligheid. 

Die aantal seksmaats wat mense in hul leeftye gehad het, wissel baie in 'n bevolking. In 'n landwye opname in 2007 in die Verenigde State is bevind dat die mediaan aantal vroulike seksmaats gerapporteer deur mans sewe was en die mediaan aantal manlike vennote wat deur vroue aangemeld is, vier was. Die mans het moontlik hul aantal vennote oordryf, vroue het 'n aantal laer getoon as die werklike getal, of 'n minderheid vroue het 'n groter getal as die meeste ander vroue gehad om 'n gemiddelde hoër as die mediaan of al die bogenoemde te skep. Ongeveer 29% van mans en 9% van vroue het na berig dat hulle meer as 15 seksuele vennote in hul leeftyd gehad het. Studies oor die verspreiding van seksueel oordraagbare infeksies toon konsekwent 'n klein persentasie van die bestudeerde bevolking het meer vennote as die gemiddelde man of vrou, en 'n kleiner aantal mense het minder as die statistiese gemiddelde. 'n Belangrike vraag in die epidemiologie van seksueel oordraagbare infeksies is of hierdie groepe meestal ewekansig met seksuele vennote van 'n bevolking of binne hul sosiale groepe kopieer. 

'n 2006-stelselmatige oorsig om data uit 59 lande wêreldwyd te ontleed, het geen verband gevind tussen plaaslike seksuele gedragstendense, soos aantal seksuele vennote en seksuele gesondheidstatus nie. Veel meer voorspellend van seksuele gesondheid status is sosio-ekonomiese faktore soos armoede en mobiliteit. Ander studies het voorgestel dat mense met verskeie toevallige seksmaats meer geneig sal wees om seksueel oordraagbare infeksies te diagnoseer.

Ernstige en impulsiewe losbandigheid, tesame met 'n verpligte drang om betrokke te raak by onwettige seks met aangehegte individue, is 'n algemene simptoom van grenslyn-persoonlikheidsversteuring, histrioniese persoonlikheidsversteuring en antisosiale persoonlikheidsversteuring, maar sommige promiskuuse individue het nie hierdie afwykings nie. 


</doc>
<doc id="86950" url="https://af.wikipedia.org/wiki?curid=86950" title="Monoteïsme">
Monoteïsme

Monoteïsme (afgelei van die Griekse μόνος "mónos" "alleen" en θεός "theós" "God") is die godsdienstige of wysgerige siening dat daar slegs een ware en alomvattende God is. In die godsdienswetenskap word die term gebruik om bepaalde godsdienste en filosofiese stelsels, waarin net een enkele godheid erken word, af te grens van politeïstiese godsdienste en filosofieë waarin 'n verskeidenheid godhede erken en vereer word. Godsdienste, wat verskillende godhede erken, maar slegs één hiervan as hoogste godheid vereer, word monolatries genoem.

As wetenskaplike term kom monoteïsme vir die eerste keer in die werk van die 17de eeuse Engelse filosoof en teoloog Henry Moore voor.



</doc>
<doc id="86953" url="https://af.wikipedia.org/wiki?curid=86953" title="Politeïsme">
Politeïsme

Politeïsme is die teenoorgestelde van monoteïsme – die siening dat daar meer as een god is, byvoorbeeld Hindoes wat ’n songod, maangod, ensovoorts aanbid.

Die verskil tussen Panteïsme en Panenteïsme is baie klein en filosofies.




</doc>
<doc id="86954" url="https://af.wikipedia.org/wiki?curid=86954" title="Post-teïsme">
Post-teïsme

Post-teïsme is die idee dat teïsme (God as ’n Goddelike Persoon – “Die Here is my herder” of “God die Vader”) in die verlede ’n geldige siening van God was, maar dat dit nie meer is nie. ’n Post-teïs het verby daardie "ou siening" "gevorder". 



</doc>
<doc id="86955" url="https://af.wikipedia.org/wiki?curid=86955" title="Teïsme">
Teïsme

Teïsme is om aan God te dink as ’n Goddelike Persoon, byvoorbeeld Psalm 23: “Die Here is my herder.” Die verskil tussen teïsme en deïsme is dat teïsme glo dat God persoonlik by mense betrokke is: dat 'n mens God kan aanbid, 'n verhouding met Hom kan hê en dat Hy vandag nog wonderwerke doen. Deïsme glo dat God geskep het en Hom toe van die mens onttrek het. Teïste glo dat God onderskei moet word van die skepping, maar dat Hy nog steeds betrokke by sy skepping bly.



</doc>
<doc id="86956" url="https://af.wikipedia.org/wiki?curid=86956" title="Ekklesiologie">
Ekklesiologie

Ekklesiologie is die teologies-wetenskaplike bestudering van die geskiedenis en die orde (regering) van die kerk.

Ekklesiologie kan in twee dele onderverdeel word:


</doc>
<doc id="86957" url="https://af.wikipedia.org/wiki?curid=86957" title="Eskatologie">
Eskatologie

Eskatologie is die leer van die voleinding van die wêreld, die wederkoms van Christus, die opstanding van die dode en die gerig van God.


</doc>
<doc id="86958" url="https://af.wikipedia.org/wiki?curid=86958" title="Ontluikende Kerk">
Ontluikende Kerk

Die ontluikende kerk (in Engels: "Emerging Church") het postmodernisme as teologiese aanslag. Dit is ’n beweging of ’n stroming eerder as ’n gestruktureerde organisasie of kerkverband. Dit is moeilik om te bepaal wat ontluikendes presies voorstaan, want volgens hul eie erkenning is daar baie verskillende strominge in hul geledere. Een van hul kritieke op die gereformeerde kerke is juis die sekerhede soos geformuleer in die belydenisskrifte.


</doc>
<doc id="86959" url="https://af.wikipedia.org/wiki?curid=86959" title="Postmodernisme">
Postmodernisme

Postmodernisme is 'n beweging in die kunste, argitektuur en filosofie wat in die laat 20ste eeu as 'n teenreaksie op die modernisme ontstaan het. Postmodernisme behels skeptiese beskouings oor die kulturele lewe, literatuur, kuns, filosofie, geskiedenis, ekonomie, argitektuur, fiksie en literêre kritiek. Dikwels word dit met dekonstruksie en poststrukturalisme verbind omdat die gebruik van die term "postmodernisme" op dieselfde tyd gewild geraak het soos 20ste eeuse poststrukturele denkrigtings.

Die term "postmodernisme" is gebruik om na 'n verskeidenheid strominge binne die kuns, musiek, literatuur en ander velde te verwys wat op sekere tendense in modernisme gereageer het en veral deur 'n herlewing van historiese elemente en tegnieke gekenmerk word.


</doc>
<doc id="86960" url="https://af.wikipedia.org/wiki?curid=86960" title="Pneumatologie">
Pneumatologie

Pneumatologie is die studie van die Heilige Gees. Dit sluit gewoonlik die Heilige Gees as persoon en Sy werke in. Werke sluit wedergeboorte, gawes van die gees, doop met die Heilige Gees, inspirasie van die HG en die vervulling van die Drie-eenheid in.


</doc>
<doc id="86961" url="https://af.wikipedia.org/wiki?curid=86961" title="Soteriologie">
Soteriologie

Soteriologie is die studie wat handel oor die mens se redding. Christene glo dat jy slegs gered word deur geloof in Jesus Christus wat vir mense se sondes gesterf het. Universaliste glo dat almal gered word.


</doc>
<doc id="86966" url="https://af.wikipedia.org/wiki?curid=86966" title="Naturalisme">
Naturalisme

Naturalisme is 'n filosofiese denkrigting en 'n stroming binne die literatuur, toneelkuns en beeldende kunste.

Sien:


</doc>
<doc id="86968" url="https://af.wikipedia.org/wiki?curid=86968" title="Suid-Asië">
Suid-Asië

Suid-Asië of Suidelike Asië is 'n geografiese gebied in die suide van Asië. Die gebied word in die noordooste, noorde en die noordweste deur hoë gebergtes soos die Himalaja van die res van Asië geskei. Dit word soms ook die Indiese subkontinent genoem. Gewoonlik word die volgende lande hierby ingesluit:

Volgens 'n statisties departement die Verenigde Nasies word Iran, slegs vir sommige van sy eie statistiese doeleindes, ook by die substreek ingesluit.

Hoewel Tibet deel van die Volksrepubliek China is, word dit om kulturele redes soms ook by Suid-Asië ingesluit.

Suid-Asië beslaan ongeveer 5,2 miljoen km², wat ongeveer 10% van Asië se oppervlak is. Dit is een van die armste streke ter wêreld, waar ongeveer 20% van die wêreldbevolking woon.

Indië, Pakistan, Bangladesj, Sri Lanka, Nepal, Bhoetan en die Maledive behoort sedert 1985 aan die "Suid-Asiatiese Vereniging vir Plaaslike Samewerking" (Engels: "South Asian Association for Regional Cooperation", kort "SAARC"). Afganistan het in 2007 by die organisasie aangesluit.


</doc>
<doc id="86969" url="https://af.wikipedia.org/wiki?curid=86969" title="Slag van Bull Run">
Slag van Bull Run

Die Slag van Bull Run is eindelik twee slagte wat tydens die Amerikaanse Burgeroorlog plaasgevind het op bykans dieselfde terrein. Die eerste slag het op 21 Julie 1861 en die tweede op 30 Augustus 1862 plaasgevind. Die slagte is vernoem na die stroompie wat daar naby verby gevloei het. Die Konfederasie het na die slagte verwys as die "Slagte van Manassas", na die klein dorpie daar naby.

Hierdie Slag was die eerste toets van die twee magte se sterkte. Die Noordelike magte het duisende soldate opgeroep vir 90 dae en hulle wou bitter graag gaan veg voor die 90 dae verby was. Die Noordelike magte was onder die illisie dat die oorlog net uit een beslissende veldslag sou bestaan. Die Noordelike magte het uit 65,000 soldate bestaan en die Konfederasie uit 63,000 soldate. Die Konfederasie het die slag gewen.

Verliese van die Unie: 460 gesneuweldes, 1,124 gewond en 1,312 vermis of gevange geneem. Verliese van die Konfederasie: 1,982 gesneuweldes of gewond. Die Slag het die Noordelike magte oortuig dat die oorlog nie binne 90 dae verby sal wees nie.

'n Konfederale mag (54,000 soldate) onder leiding van generaal Robert E. Lee het 'n Unie mag (63,000 soldate) onder beheer van generaal John Pope verslaan. Verliese van die Konfederasie was 9,100 soldate en van die Unie was 14,500 soldate.



</doc>
<doc id="86970" url="https://af.wikipedia.org/wiki?curid=86970" title="Spoegwolf">
Spoegwolf

Spoegwolf is 'n Afrikaanse musiekgroep van die Paarl, Suid-Afrika wat in Februarie 2012 gestig is. Die groep bestaan uit Moskou du Toit (tromme, perkussie en sang), Chris von Wielligh (kitaar, klavier), Albert van der Merwe (baskitaar, sang) en Danie du Toit (sang, kitaar). Van hulle treffers is "Loerie", "Lenie Blou", "Bittermaan" en "Somerset-Wes".

Buiten Spoegwolf het Danie en Chris studeer by die Universiteit Stellenbosch. Albert werk as 'n kopie-skrywer in Kaapstad en Moskou is 'n bekende chef. Danie skryf die liedjies en die lirieke, Chris is meestal betrokke met die vervaardiging en opnames en die hele band doen saam die musikale verwerkings.

Die groep besit 'n opname-ateljee waar hulle baie produksiewerk doen. 'n Groot deel van die opnames word by Sunset Recording Studios buite Stellenbosch gedoen.

Spoegwolf stel in Februarie 2019 hul vierde vollengte ateljeealbum onder die naam "Koma" vry. "Koma" word die eerste Afrikaanstalige musiekalbum om die 1ste posisie op die Apple Music-albumtrefferlys te bekleë.







</doc>
<doc id="86971" url="https://af.wikipedia.org/wiki?curid=86971" title="William Booth">
William Booth

William Booth (1829–1912) was 'n Britse evangelis. Hy was die stigter en die eerste generaal van die Heilsleër. Hy het dié organisasie in 1865 as die "The Christian Mission" gestig, en dit in 1878 na die Heilsleër hernoem. Hierdie Christelike beweging met sy kwasi-militêre struktuur het vanuit Londen na verskeie wêrelddele versprei en is bekend vir die humanitêre hulp wat hulle lewer.

William Booth is op 10 Julie 1829 in Nottingham, Engeland gebore. Hy was die enigste oorlewende seun van Samuel Booth en Mary Moss. Samuel Booth was 'n ryk man, wie se besigheid later in sy lewe bankrot gespeel het. Sy pa is in 1842 oorlede. Hy laat sy vrou en kind brandarm agter.

Ná sy pa se dood bekeer Booth homself en word hy sterk gelowig. Hy het preke in die kerk en op straat gelewer, en word later 'n evangelis binne die Metodistiese kerk. In 1858 word hy as pastoor in Gateshead aangestel. Hy was egter nie gelukkig nie en wou hom voltyds op evangelisasie toespits. In 1861 is sy versoek om voltyds te evangeliseer weer verwerp, waarna hy 'n onafhanklike evangelis word. Sy boodskap bly egter dieselfde.

Booth is op 16 Junie 1855 met Catherine Mumford getroud. Die egpaar het agt kinders gehad:

In 1865 stig Booth en sy vrou die ""Christian Mission"", en hy organiseer byeenkomste op Sondae in die Londense "East End", waar hy redding aan diegene wat dit die meeste nodig het bied, waaronder alkoholiste, kriminele en prostitute. Hy maak ook 'n sopkombuis oop.

In 1878 verander hy die organisasie se naam na die "Heilsleër" ("The Salvation Army"), met 'n bevelstruktuur soos die van 'n weermag. William Booth en die ander "soldate in God se leër" het uniform tydens byeenkomste gedra. Booth was die eerste generaal, en die ander evangeliste het ooreenstemmende range gehad.

As generaal skep hy poste vir sy leër in 58 lande en kolonies, en reis hy gereeld om byeenkomste te organiseer. Hy gee 'n tydskrif uit en skryf 'n aantal boeke. Hy het ook 'n aantal liedere gelewer. Sy boek "In Darkest England, and the Way Out" word 'n topverkoper nadat dit in 1890 uitgebring is.

Die Heilsleër en William Booth begin later respek afdwing en hy besoek konings, keisers en presidente. Selfs die die koerante het hom met respek "die Generaal" genoem.

Booth is op 20 Augustus 1912 in Londen oorlede. Hy was 83 jaar oud. Hy is saam met sy vrou in die Abney Park Begraafplaas in Londen begrawe.


</doc>
<doc id="86977" url="https://af.wikipedia.org/wiki?curid=86977" title="Naturalisme (filosofie)">
Naturalisme (filosofie)

Naturalisme is 'n filosofiese en wetenskaplike denkrigting waarvolgens die wêreld en sy ontstaan in suiwer wetenskaplike terme beskryf kan word en niks meer is as 'n natuurlike gebeure nie. Tot sy essens gereduseer, beweer naturalisme dat "alles natuur is". Natuur as verskynsel word in naturalisme nie presies gedefinieer nie. Dit is dus die vooropgestelde idee dat daar geen God is nie of dat God geen aandeel in die skepping gehad het nie. Daar word aangeneem dat die prosesse wat die werking van verskynsels verduidelik, die enigste ding is wat gebruik kan word om die oorsprong van die verskynsel te verklaar. Evolusie is 'n voorbeeld daarvan:

Word die term in 'n suiwer natuurkundige betekenis gebruik, kan uit die eenvoudige leuse "Alles is natuur" 'n materialistiese of fisikalistiese uitgangspunt geformuleer word. Sodanige teorieë beweer dan ook dat die gees of bewussyn deel uitmaak van die fisiese natuur of heelal of, volgens 'n alternatiewe stelling, hoegenaamd nie bestaan nie of 'n blote illusie is.

Sedert die vroeë 17de eeu verwys die term naturalisme na enige denkrigting wat die natuur en natuurlike gebeure as grondslag en oorsaak van alle waarneembare verskynsels beskou. Hierdie benadering het veral voortgespruit uit die motivasie om alle filosofiese en wetenskaplike denke af te grens van bonatuurlike verskynsels in die religieuse sin. Hierdie soort naturalisme verwerp byvoorbeeld alle wonderdadige werkings en verskynsels of die bestaan van bonatuurlike wesens.

In moderne naturalistiese teorieë, wat sedert die vroeë 20ste eeu geformuleer is, het dikwels natuurwetenskap as sentrale begrip na vore getree. Aanhangers van hierdie teorieë beweer dat die strukture van die wêreld deur die natuurwetenskappe volledig beskryf en verduidelik sal word. Die natuurwetenskappe staan volgens dié siening bo alle filosofiese, geesteswetenskaplike en alledaagse metodes.



</doc>
<doc id="86978" url="https://af.wikipedia.org/wiki?curid=86978" title="Glenn Murcutt">
Glenn Murcutt

Glenn Marcus Murcutt AO (* 25 Julie 1936 in Londen) is 'n Australiese argitek wat vir sy werk reeds met 'n verskeidenheid nasionale en internasionale pryse vereer is, waaronder die Alvar Aalto-medalje in 1992, die Pritzker-prys in 2002 en die "American Institute of Architects (AIA)" se Goue Medalje in 2009.

Die Pritzker-beoordelaarspaneel het Murcutt as "'n modernis, 'n naturalis, 'n omgewingsbewaarder, 'n humanis, 'n ekonoom en ekoloog" en sy werk as "'n sintese van Mies van der Rohe en die inheemse Australiese houtskuur" beskryf.

Murcutt verkies volgens die Pritzker-paneel om nie by groot projekte betrokke te wees nie. Anders sou hy genoodsaak wees om sy ateljee uit te brei en nie meer die nodige aandag aan klein besonderhede te skenk nie - iets wat kenmerkend is vir sy ontwerpe.



</doc>
<doc id="86980" url="https://af.wikipedia.org/wiki?curid=86980" title="Teenpous Bonifatius VII">
Teenpous Bonifatius VII

Bonifatius VII gebore Franco Ferrucci die seun van Ferrucius was 'n teenpous van die Rooms Katolieke Kerk eers in 974 en later weer van 984 tot 985. Hy het die steun van die adellike familie die Crescentii gehad.

Bonifatius het sy voorganger Pous Benedictus VI in 974 gevange geneem en (laat?) verwurg 'n Volksopstand het hom gedwing om nog dieselfde jaar na Konstantinopel te vlug met 'n groot hoeveelheid waardevolle skatte van die Vatikaan. In 984 keer hy terug en set die nuwe pous Pous Johannes XIV gevange in die Engeleburg waar Johannes na vier maande sterf weens vergiftiging, ondervoeding en/of mishandeling. Na 'n kort bewind word Bonifatius in 985 self vermoor. Sy naakte liggaam word deur die strate van Rome gesleep. Hy word opgevolg deur Pous Johannes XV.


</doc>
<doc id="86983" url="https://af.wikipedia.org/wiki?curid=86983" title="Esra">
Esra

Esra is die 15de boek van die Hebreeuse Bybel en handel oor die herbou van die tempel deur die ballinge wat saam met Serubbabel teruggekom het, en die herstel van die tempeldiens. So beklemtoon dit die boodskap van Kronieke. Serubbabel was immers 'n nasaat van Dawid. Ook Esra se optrede was in die belang van die suiwer tempeldiens.



</doc>
<doc id="86984" url="https://af.wikipedia.org/wiki?curid=86984" title="Likoed">
Likoed

Die Likoed (Hebreeus: הליכוד, uitspraak: 'lie-Koed', Afrikaanse betekenis: "Eenheid") is 'n Israeliese politieke party van konserwatief-liberale oortuigings. Hulle is ook sekulêr-Sionisties, maar daar is 'n duidelike godsdienstig-Sionistiese invloed te bespeur.

Likoed is die belangrikste middelregse party in Israel. Dit is in 1973 gestig deur Menachem Begin in 'n alliansie met verskeie regse en liberale partye. Likoed se oorwinning in die 1977-verkiesing was 'n belangrike keerpunt in die land se politieke geskiedenis, wat die eerste keer die linker krag verloor het. Daarbenewens was dit die eerste keer in Israel se geskiedenis dat 'n regse party die meerderheid stemme wen. Maar, nadat hulle die land vir die meeste van die 1980's regeer het, verloor die party die Knessetverkiesing in 1992.

Nietemin wen Likoed se kandidaat, Benjamin Netanyahu, die meeste stemme vir Eerste Minister in 1996 en ontvang dus die taak vir die vorming van 'n regering ná die 1996-verkiesing. Na 'n oortuigende oorwinning in die 2003-verkiesing, tref 'n groot skeuring Likoed in 2005, toe die Likoedleier Ariel Sharon die party verlaat het om die nuwe Kadima-party te stig. Dit het gelei tot Likoed se val tot die vierde plek in die 2006-verkiesing. 

Na die 2009-verkiesing, het die party meeste van sy verliese herower, en kon dit die Israelse regering vorm onder leiding van die eerste minister, Benjamin Netanyahu. In die 2013-verkiesing het die party 20 setels verower op 'n gesamentlike lys met Yisrael Beiteinu. In die 2015-verkiesing het die party selfstandig 30 setels verower. In die 2019-verkiesing het die party 35 setels behaal.

Die politieke leiers is:


</doc>
<doc id="86985" url="https://af.wikipedia.org/wiki?curid=86985" title="Universumhuset">
Universumhuset

Universumhuset is 'n gebou op die kampus van die Universiteit van Umeå in Swede, wat die "Aula Nordica"-ouditorium, die kantore van die studenteverenigings, 'n eetsaal, 'n kafeteria en studiesale vir studentegroepe bevat. Die gebou is die eiendom van die staatsbeheerde "Akademiska Hus".

Die eerste fase van die konstruksie is in 1970 voltooi. Die uitbreiding van die ouditorium is deur die argiteksfirma "Arkinova Arkitekter" ontwerp en is in 1996–1997 gebou. In September 2006 is die gebou na 'n groot opknapping heropen.


</doc>
<doc id="86986" url="https://af.wikipedia.org/wiki?curid=86986" title="Teenpous Johannes XVI">
Teenpous Johannes XVI

Teenpous Johannes XVI gebore as Johannes Philagathos (in Latyn) of Giovanni Filagato (in Italiaans) was 'n teenpous van die Rooms Katolieke Kerk van 997 tot 998.

Johannes is gebore in Rossano, die Bisantynse deel van suidelike Italië. Hy was die kapelaan van keiserin Theophanu, die vrou van keiser Otto II. Hy is twee keer benoem as die keiserlike kanselier van Otto II in Italië van 980 tot 982. Van 991 tot 992 is hy ab van Nonantola. Gedurende sy reise in Italië word hy in 987 aangestel as die leermeester van die keiser se sewe jaar oue seun, die latere keiser Otto III. Deur toedoen van die keiserin word hy biskop van Placenza en word hy na Konstantinopel gestuur om 'n Bisantynse prinses huis toe te bring as vrou vir Otto III.

Na die dood van Otto II in 996 kom Otto III na Rome om Pous Johannes XV by te staan teen 'n opstand van Crescentius die jongere 'n ryk en magtige Romeinse edelman. Otto onderbreek egter sy reis in Pavia om daar as koning van Lombardye ingehuldig te word. Hy kom pas in Rome aan na die dood van pous Johannes. In Rome reël Otto die verkiesing van sy neef Bruno van Karintië as Pous Gregorius V. Pous Gregorius kroon toe Otto as keiser op 21 Mei 996.

Toe Otto III terugkeer na Duitsland word pous Gregorius met geweld deur Crescentius II verwyder en word Johannes XVI as pous aangestel met die hulp van die Bisantynse keiser Basilius II. Tydens 'n sinode van Westerse biskoppe in Pavia in 997 word besluit dat Gregorius die wettige pous is en Johannes word geëkskommunikeer.

In Februarie 998 word die Crescentius-opstand finaal onderdruk toe Otto weer na Rome trek. Johannes het gevlug, maar is deur die keiserlike troepe agterhaal. Sy neus, tong en ore is afgesny, sy hande gebreek en sy oë uitgesteek. Hy is publiek bespot in die teenwoordigheid van Otto en Gregorius. Uiteindelik is hy opgesluit in 'n klooster in Fulda, Duitsland waar hy in ongeveer 1001 sterf.


</doc>
<doc id="86991" url="https://af.wikipedia.org/wiki?curid=86991" title="Vargo">
Vargo

Vargo is 'n elektroniese popmusiek-duo uit Hamburg, Duitsland wat internasionale bekendheid met hul samestellings-albums in die "Café del Mar"- en "Buddha Bar"-reekse verwerf het. In hul musiekstyl, wat as vocal ambient-, chill out- en lounge-musiek beskryf word, meng Vargo dikwels elektroniese popklanke met wêreldmusiek.

'n Omringklank-meng van Vargo se treffer "Get Back to Serenity" is deur die Duitse Fraunhofer-instituut as verwysingsmusiektitel vir hul nuwe MP3-omringklankformaat gebruik. Vargo se musiek is daarnaas verskeie kere as klankbaan in internasionale televisie-advertensies gebruik, onder meer deur ondernemings soos "Fujitsu Siemens" en "MAN". Hierdie advertensies is op verskeie feeste vertoon, soos die "ITVA Festival" in Keulen, die "CIBE" in Washington, DC en die "WorldFest" in Houston waar hulle met 'n aantal pryse bekroon is.



Media


</doc>
<doc id="86993" url="https://af.wikipedia.org/wiki?curid=86993" title="Oewerkonyn">
Oewerkonyn

Die oewerkonyn ("Bunolagus monticularis") is inheems aan 'n baie klein deel van die Karoo en die kans is groot dat dit gaan uitsterf. Daarom kom die dier voor op die rooilys van bedreigde spesies (IUBN-rooilys).

Die opvallendste kenmerk van die oewerkonyn is die duidelike wit ringe om die oë en die donker bruin tot swart streep van die mondhoeke oor elke wang na die basis van die ore. Alhoewel die pels van die diertjie vaalgrys tot donkerbruin is, is die flanke soms effens rooierig. Die maag, ken en keel is roomkleurig, die snuit en wange donker. Om die ore is 'n wit rand en agter die ore 'n rooibruin vlek. Ook die wollerige stert is bruin. Die donsige pote is kort en die agterpote breed. Sy kop-liggaamslengte wissel tussen 33 en 47cm, die ligbruin stert van 7 tot 11cm het swart punte. Opvallend is die groot beweegbare ore van 10 tot 12,4cm. 'n Wyfie weeg gemiddeld 1,8kg, 'n mannetjie 1,5kg.

Die habitat van die oewerkonyn is 'n uiters beperkte gebied, naamlik die digte oewerplantegroei en die fyn alluviale grond op die spoelvlakte van die nie-standhoudende riviere van die sentrale en suidelike Karoo. Hier is die enigste grond geskik vir hul gate. Teenswoordig kom die diere nog slegs voor op die oewers van die Brakrivier tussen Beaufort-Wes en Victoria-Wes en die Sakrivier, Rietrivier, Visrivier en Renosterrivier in die omgewing van Williston, Fraserburg en Sutherland. In Mei 2019 is ook 'n groep oewerkonyne aan die westekant van die Baviaanskloof, oos van Uniondale, aangetref. Kos en skuiling word daar gebied deur die gannabos, kriedoring, boegoebos, inkbos, ankerbos en rivierdraaibos.

Die oewerkonyn is 'n skugter alleenloper. Snags loop hulle rond op soek na kos. Bedags rus hulle en skuil onder bosse om roofdiere te vermy. Hul dieet bestaan uit veldblomme, blare, kruie en bossies. In die somer, die reëntyd, eet hulle jong gras. Die oewerkonyn skei twee soorte drolletjies uit. Snags wanneer die dier rondloop, is die drolle hard. Bedags is die drolle sag. Die diere eet hierdie sagte drolle om vit. B en minerale soos kalsium en fosfor in te kry. 
Hierdie alleenlopers het elkeen sy eie loopgebied. Wyfies loop rond op ongeveer 12ha en mannetjies op 20ha. Ander lede van hul eie geslag word nie in 'n loopgebied toegelaat nie, maar die loopgebiede van die mannetjies oorvleuel met die van verskeie wyfies. Hulle het dus 'n poligame paringstelsel. Die paarseisoen is van Augustus tot Mei en na 'n draagtyd van 36 dae word gewoonlik een en uiters selde twee kleintjies gebore. Omdat haar lewensverwagting ongeveer 3 jaar is, kry 'n wyfie 'n maksimum van 4 kleintjies in haar lewe. Hierdie lae aanwassyfer is baie ongewoon vir die konyn- en haasfamilie.

Die grootste bedreiging vir die oewerkonyn is habitatverlies. Die dier lewe in een van die weinige dele van die Karoo wat ook geskik is vir die landbou. Natuurlike plantegroei is verwyder, die grond omgeploeg en omhein. 'n Gevolg hiervan is die verlies van inheemse grondbedekkers wat as voedselbron en as skuiling dien. Oorbeweiding deur skape lei tot erosie. Damme en keerwalle veroorsaak dat rivieroewers minder gereeld oorstroom en rivier opdroog. Ook die versamel van brandhout dra by tot die agteruitgang van die habitat. Jakkalswerende heinings beperk beweging van die konyn en maak dat hulle geïsoleer raak van mekaar. Dit lei tot die afname in die genetiese verskeidenheid en inteelt. 'n Groot genetiese poel help 'n spesie juis om makliker by veranderende omgewingstoestande aan te pas. 'n Aantal konyne word die prooi van wilde honde en katte. Enkeles word gejag vir die sport en as voedsel. Ander beland in valstrikke gestel vir probleemdiere, en soms sterf een onder 'n voertuig se wiele. Omdat die oewerkonyn so stadig voortplant en sy getalle reeds so beperk is, kan dit die verliese nie te bowe kom nie.

Die oewerkonyn is vir die eerste maal in 1902 opgemerk. Eers 27 jaar later is 'n tweede eksemplaar teengekom en deur Oldfield Thomas wetenskaplik beskryf. In die 80 jaar tot 1982 is dit slegs ses maal raakgesien. Na 1986 is met 'n teelprogram by die De Wildt Navorsingstasie begin, maar dit het misluk. In 2001 is die konyne weer in rivierlope by Beaufort-Wes, Victoria-Wes, Williston en Sutherland aangetref. 

Die oewerkonyn is op die rand van uitsterwing. Waarskynlik is daar reeds minder as 200 oor. Al hierdie diere is op privaat grond gevestig. Sanparke, die twee provinsiale natuurbewaringsdepartemente, die universiteite van Pretoria en Stellenbosch en ander organisasies het saamgespan en die Riverine Rabbit Conservation Project geloods. In Loxton is die Endangered Wildlife Trust se Riverine Rabbit Working Group se kantore met as doel die skakeling met die betrokke boere en publieke bewusmaking. In die Wes-Kaap is twee en in die Noord-Kaap een gebied op plase tot Oewerkonyn Bewarea verklaar.

Die oewerkonyn ("Bunolagus monticularis") is die enigste spesie in die genus Bunolagus. In die volksmond is hierdie konyn ook bekend as die boshaas, pondhaas, vleihaas, Boesmanhaas, Hottentothaas en doekvoet. 'n Oewerkonyn is egter nie 'n haas nie. Kleintjies van konyne word kaal en blind gebore en is afhanklik van die moeder vir voedsel. Kleintjies van hase is beter ontwikkel by geboorte, met oop oë en kan al rondbeweeg. 'n Konyn kruip in digte plantegroei weg as gevaar dreig. 'n Haas hardloop weg. Omdat die oewerkonyn se besonder lang ore aan 'n haas laat dink, word hy dikwels daarmee verwar.




</doc>
<doc id="86998" url="https://af.wikipedia.org/wiki?curid=86998" title="Mohlakeng">
Mohlakeng

Mohlakeng is 'n township in Gauteng, sowat 7 km suid van Randfontein. Die township het 55 033 inwoners in 2011 gehad, waarvan 98,7% swartmense was.


</doc>
<doc id="87000" url="https://af.wikipedia.org/wiki?curid=87000" title="Sint-Georgekanaal">
Sint-Georgekanaal

Die Sint-Georgekanaal (Engels: "St George's Channel"; Wallies: "Sianel San Siôr", Iers: "Muir Bhreatan") verbind die Keltiese See met die Ierse See en is geleë tussen Wallis (Groot-Brittanje) en Ierland.


</doc>
<doc id="87005" url="https://af.wikipedia.org/wiki?curid=87005" title="LGBT-regte in Spanje">
LGBT-regte in Spanje

Spanje was in 2005 die derde land in die wêreld wat huweliksregte aan pare van dieselfde geslag verleen het. Aanneming deur homoseksuele pare is sedert 2005 wettig en homoseksualiteit is sedert 1979 wettig.


</doc>
<doc id="87006" url="https://af.wikipedia.org/wiki?curid=87006" title="Tsjerkasi">
Tsjerkasi

Tsjerkasi (Oekraïens: Черка́си; Russies: Черка́ссы) is 'n stad in sentrale Oekraïne met ongeveer 286 duisend inwoners (2011). Die stad is ook die administratiewe sentrum van die Tsjerkasi-oblast. Tsjerkasi, wat aan die Dnjeprrivier geleë is, het in 1795 stadstatus verkry.



</doc>
<doc id="87011" url="https://af.wikipedia.org/wiki?curid=87011" title="Steely Dan">
Steely Dan

Steely Dan is 'n beroemde Amerikaanse popgroep, die kern van hierdie groep word gevorm deur Donald Fagen en Walter Becker. Die genre van Steely Dan word as Jazz / Jazz Rock gekenmerk, hul styl is taamlik uniek. Die hoogtepunt van Steely Dan was in die jarige sewentig. Maar Steely Dan tree ook vandag nog gereeld op. Steely Dan word geroem om hul intelligente tekste en hul musikale vakmanskap. Enkele bekende liedjies is "Hey nineteen", "Do it again" en " Rikki don't lose that number".




</doc>
<doc id="87012" url="https://af.wikipedia.org/wiki?curid=87012" title="Bromvoëls">
Bromvoëls

Bromvoëls ("Bucorvidae") is 'n familie van voëls wat aan die orde Coraciiformes behoort. Die familie is monotipies en bestaan uit slegs een genus, "Bucorvus", wat twee spesies bevat: die Suidelike en Noordelike bromvoëls.

Hierdie familie is nou verwant aan die familie van neushoringvoëls ("Bucerotidae") waaraan die bromvoëls vroeër behoort het. Hulle gedrag verskil egter grotendeels van neushoringvoëls. Bromvoëls lewe hoofsaaklik op die grond en het 'n lang kruis-klank. Hulle soek kos in oop landskappe, terwyl neushoringvoëls hoofsaaklik bosvoëls is.

Die genus bestaan uit twee spesies:

Die twee spesies van bromvoëls lyk baie na mekaar en is omtrent ewe groot. 'n Opvallende verskil is die "horing" op die bo-snawel. Die noordelike bromvoël het 'n buisvormige, hol en afgeknotte "horing", terwyl die suidelike bromvoël s'n glad en geleidelik afloop.




</doc>
<doc id="87013" url="https://af.wikipedia.org/wiki?curid=87013" title="Tsjadmeer">
Tsjadmeer

Die Tsjadmeer (Engels: "Lake Chad", Frans: "Lac Tchad") is 'n vlak meer wat grotendeels in Tsjad, Niger, Nigerië geleë is met 'n klein stukkie in Kameroen. Die meer het aansienlik gekrimp sedert 1963. Die Sharirivier is die grootste rivier wat in die meer uitmond.


</doc>
<doc id="87017" url="https://af.wikipedia.org/wiki?curid=87017" title="Noordelike bromvoël">
Noordelike bromvoël

Die Noordelike bromvoël ("Bucorvus abyssinicus") is 'n voël wat in die genus van bromvoëls ("Bucorvus") en die familie Bucorvidae behoort. Hulle is groot swart voëls wat hoofsaaklik op die grond lewe. Die spesie kom in verskeie Afrika-lande suid van die Sahara-woestyn, maar noord van die ewenaar voor.



</doc>
<doc id="87020" url="https://af.wikipedia.org/wiki?curid=87020" title="Umeå Energi">
Umeå Energi

Umeå Energi is 'n kragmaatskappy geleë in Umeå in die provinsie Västerbotten in Swede. Die maatskappy is verantwoordelik vir die lewering van elektrisiteit, saam met die verskaffing van distriksverkoeling, distriksverwarming asook breëband via n filiaal maatskappy "UmeNet".

Die stadsraad van Umeå besluit in 1911 tot die stigting van 'n kragsentrale in Umeå, wat die oorsprong van die huidige maatskappy kan genoem word.

In 1965 is die maatskappy "AB Umeå Värmeverk" gestig en van 1968 tot 1970 is die afvalverbrandinginstallasie "Ålidhemsverket" gebou. In 1981 is die hittesentrale en die verbrandingsoond saamgevoeg tot 'n munisipale publieke maatskappy onder die naam "AB Umeå Energiverk". Vyf jaar later (1986) is die naam in "Umeå Energi AB" verander en by die verbrandingsoond is 'n ekstra opgaartenk gebou om die gebruik van distrikverwarming meer doeltreffend te maak.



</doc>
<doc id="87021" url="https://af.wikipedia.org/wiki?curid=87021" title="Arboretum Norr">
Arboretum Norr

Die Arboretum Norr ("Arboretum Noord") is 'n arboretum (boomtuin) in die omgewing van die Sweedse stad Umeå. Die afkorting van die naam van die arboretum is UMEA.

Die idee vir die arboretum het in 1975 tussen die Universiteit van Umeå, die Sweedse Universiteit vir Landbouwetenskappe en die munisipaliteit van Umeå ontstaan. Die arboretum is in 1981 geopen en is slegs in sneeuvrye maande oop vir besoekers.

Die arboretum bevat die volgende landskappe:

Die arboretum het as doelstelling die bewaring en kweek van boomspesies, veral uit die koue streke, en om kennis hieroor te versprei. Die arboretum het ook 'n saadbank van 60 spesies.



</doc>
<doc id="87022" url="https://af.wikipedia.org/wiki?curid=87022" title="Beijing Capital Internasionale Lughawe">
Beijing Capital Internasionale Lughawe

Beijing Capital Internasionale Lughawe (IATA: PEK, ICAO: ZBAA) is die belangrikste internasionale lughawe wat Beijing in China bedien. Dit is 32 km (20 myl) noord van die stadsentrum van Beijing geleë, in 'n enklawe van Chaoyang-distrik en die voorstedelike Shunyi-distrik, en beslaan 'n 6 vierkante kilometer (1 480 hektaar) perseel. Die lughawe word besit en bedryf deur die "Beijing Capital International Airport Company Limited", 'n staatsbeheerde maatskappy. Die lughawe se IATA-kode, PEK, is gebaseer op die stad se voormalige geromaniseerde naam, Peking.

Die lughawe is 'n spilpunt vir China se vlagdraer Air China wat na 120 bestemmings vanuit Beijing vlieg, asook vir China Southern Airlines en Hainan Airlines.

Om die groeiende passasiersverkeer te akkommodeer, het Beijing Capital die enorme Terminaal 3 in 2008 geopen, betyds vir die Olimpiese Spele, die tweede grootste lughaweterminaal in die wêreld na Dubai Internasionale Lughawe se Terminaal 3, en die sesde grootste gebou in die wêreld per oppervlak. Beijing Capital Internasionale Lughawe beslaan 1 480 hektaar grond.


</doc>
<doc id="87023" url="https://af.wikipedia.org/wiki?curid=87023" title="Barbican Centre">
Barbican Centre

Die Barbican Centre is 'n sentrum vir konferensies en uitvoerende kunste in die "City of London". Die kunssentrum, wat in Silk-straat, tussen Aldersgate- en Moorgate-straat, geleë en ná 'n boutyd van tien jaar op 3 Maart 1982 deur Haar Majesteit koningin Elizabeth II amptelik ingewy is, is die grootste van sy soort in Europa. Die boukoste het destyds ₤161 miljoen beloop (wat gelykstaan aan ₤480 miljoen volgens die 2014-geldwaarde). Die koningin het tydens die openingsplegtigheid na die kunssentrum verwys as "een van die moderne wonders van die wêreld".

Die sentrum, wat in die brutalistiese styl uitgevoer is, maak deel uit van die "Barbican Estate"-kompleks, 'n groot behuisingsprojek vir 6 000 mense wat onder meer in drie woonsteltorings op 'n hoogte van sowat 120 meter gehuisves word. In die kuns- en konferensiesentrum, wat jaarliks deur byna 1,8 miljoen mense besoek word, word klassieke en popkonserte aangebied, net soos toneelopvoerings, rolprentvertonings en kunsuitstallings. Die Barbican Centre huisves daarnaas ook 'n biblioteek, drie restaurante en 'n musiekkonserwatorium.

Die sentrum se konsertsaal is die tuissaal van twee internasionaal bekende orkeste, die "London Symphony Orchestra" en die "BBC Symphony Orchestra". Sedert 2013 word ook die Londense opvoerings van die Koninklike Shakespeare-toneelgeselskap ("Royal Shakespeare Company") hier gehou.

Die Barbican Centre is in besit van en word ook bestuur en befonds deur die "City of London Corporation", die derde grootste befondser van kunsprojekte in die Verenigde Koninkryk.



</doc>
<doc id="87025" url="https://af.wikipedia.org/wiki?curid=87025" title="Taiwan Taoyuan Internasionale Lughawe">
Taiwan Taoyuan Internasionale Lughawe

Taiwan Taoyuan Internasionale Lughawe (IATA: TPE, ICAO: RCTP) is die internasionale lughawe wat die hoofstad van die Republiek China (Taiwan), Taipei, asook die noordelike dele van die land bedien. Dit is ongeveer 40 km van Taipei geleë in die dorp Dayuan, Taoyuan County, en is Taiwan se grootste lughawe. Dit is een van die vyf lughawens in die Republiek van China met gereelde internasionale vlugte, en is by verre die besigste internasionale lugtoegangspunt onder hulle. Dit is die belangrikste internasionale sentrum vir China Airlines en Eva Air.


</doc>
<doc id="87027" url="https://af.wikipedia.org/wiki?curid=87027" title="Smithse rooiklipkonyn">
Smithse rooiklipkonyn

Die Smithse rooiklipkonyn ("Pronolagus rupestris") is 'n konyn wat in die Wes-Kaap, Oos-Kaap, Vrystaat en die suidelike gedeelte van die Noord-Kaap voorkom.

Die dier se pels is dig en grof en die kleur is sout-en-peper rooibruin terwyl die onderkant roeserig dofgeel is. Die ken en wange is wit of gryswit. Die diertjie se massa is 1.3 - 3.1 kg. Hierdie spesie is die kleinste van die klipkonyne.

Hulle vreet gras, veral jong gras. Hulle kom voor in rotsagtige terrein soos kranse, kliprantjies en rotsagtige klowe met eetbare gras en beweeg nooit weg van hulle tuiste nie. Hulle natuurlike vyande is die luiperd, rooikat en vaalboskat.

Na 'n draagtyd van een maand word een of twee kleintjies gebore gewoonlik in die somer.




</doc>
<doc id="87030" url="https://af.wikipedia.org/wiki?curid=87030" title="Jamesonse rooiklipkonyn">
Jamesonse rooiklipkonyn

Die Jamesonse rooiklipkonyn ("Pronolagus randensis") is 'n konyn wat in sentraal-Namibië, Noordwes en suid en sentraal Zimbabwe voorkom.

Die dier se pels is dig en grof en die kleur is sout-en-peper rooibruin terwyl die onderkant roeserig dofgeel is. Die ken en wange is wit of gryswit. Die diertjie se massa is 1.3 - 3.1 kg. Hierdie spesie is die kleinste van die klipkonyne.

Hulle vreet gras, veral jong gras. Hulle kom voor in rotsagtige terrein soos kranse, kliprantjies en rotsagtige klowe met eetbare gras en beweeg nooit weg van hulle tuiste nie. Hulle natuurlike vyande is die luiperd, rooikat en vaalboskat.

Na 'n draagtyd van een maand word een of twee kleintjies gebore gewoonlik in die somer.




</doc>
<doc id="87032" url="https://af.wikipedia.org/wiki?curid=87032" title="Pronolagus">
Pronolagus

Pronolagus is die rooiklipkonyn-genus wat hoort tot die familie "Leporidae". Daar is drie spesies wat hoort tot die familie.




</doc>
<doc id="87033" url="https://af.wikipedia.org/wiki?curid=87033" title="Securitate">
Securitate

Die Departement van Staatsveiligheid (Roemeens: "Departamentul Securității Statului", algemeen bekend as die Securitate) was die amptelike staatsveiligheidsdiens van die Sosialistiese Republiek van Roemenië. Dit is algemeen beskou as een van die grootste, effektiefste en mees onderdrukkende intelligensie- en geheime polisie-agentskappe in die wêreld.



</doc>
<doc id="87034" url="https://af.wikipedia.org/wiki?curid=87034" title="Lughawe Londen-Stansted">
Lughawe Londen-Stansted

Lughawe Londen-Stansted (IATA:STN, ICAO:EGSS) is geleë in westelike Essex, 48 km noordoos van Londen se middestad. In 2013 was Stansted die 4de besigste lughawe (naas Heathrow, Gatwick en Manchester) in die Verenigde Koninkryk.



</doc>
<doc id="87039" url="https://af.wikipedia.org/wiki?curid=87039" title="Nico Smit">
Nico Smit

Nico Smit (* 20 Oktober 1971– ) is ’n Afrikaanse wetenskapfiksie skrywer wat reeds die eerste van sy "Jagter Kronieke"-reeks, "Die halfbloed", bekend gestel het.

Smit word op 20 Oktober 1971 as enigste kind van Nicol en Elmien Smit in die dorp Citrusdal in die Wes-Kaap gebore. In 1989 matrikuleer Nico aan Citrusdal Hoërskool, wat in daardie tyd ’n volle 350 leerlingtal gehad het, klein maar gereken as een van die beste skole in die streek.

Na sy hoërskoolloopbaan begin Nico studeer en behaal in 1993 sy Nasionale Diploma in Menslike hulpbron-bestuur aan die Kaapse Technikon. Daarna behaal hy nog ’n Nasionale Diploma in Finansiële Rekeningkunde aan die Instituut van Administrasie en Handel in Kaapstad. Hy besluit in om internasionaal uit te reik en slaag sy internasionale eksamen as Gesertifiseerde Staatsouditeur in 2008.

Smit se professionele werksloopbaan begin in Junie 2003 by die Munisipaliteit van Cederberg as senior Interne Ouditeur, waar hy ook Julie 2007–2008 as waarnemende Bestuurder Tesouriedienste dien. Intussen voltooi hy ’n gesertifiseerde kursus aan die Universiteit van Stellenbosch in Munisipale Finansiële Bestuur.

In Desember 2008 neem Nico ’n kort verposing by die Cederberg Munisipaliteit en begin werk as Finansiële Deskundige en Konsultant vir munisipaliteite aan die Weskus by die DBSA (Ontwikkelingsbank van Suidelike Afrika), waar hy verantwoordelik is vir die beheer en bestuur van verskeie finansiële projekte by munisipaliteite; insluitende Cederberg, Bergrivier, Saldanhabaai en Matzikama.

April 2011 keer Smit terug na die Cederberg Munisipaliteit waar hy as Bestuurder: Interne Ouditeurseenheid aangestel word. In Februarie 2013 word hy bevorder tot Bestuurder: Tesourieafdeling, waar hy steeds werksaam is.

Nico en sy vrou Coleen woon in Clanwilliam met hulle twee seuns, Drian en Hanré.

Cederberg Munisipaliteit: Bestuurder, Tesouriedienste.

Nico Smit dien ook al vir die afgelope sowat 18 jaar in die plaaslike regering.

Hy behartig ook sy eie klein rekenmeesterspraktyk, genaamd "Accounting MAN cc", in Clanwilliam.

As enigste kind en geen televisie totdat hy in standerd twee was nie, was baie lees en Nico se verbeeldingswêreld sy enigste vermaak. Dit is dan ook hierdie verbeeldingswêreld wat maar altyd in sy agterkop bly draai het wat aanleiding gegee het tot die skryf van die Jagter Kronieke, wat Nico se eerste skryfpogings was. Daarna skryf hy nog 3 fiksie verhale.

Nico is tans besig met die skryf van die Jagter Kronieke, ’n reeks wat (volgens plan) uit 5 boeke sal bestaan. Die eerste boek van die reeks, Die Halfbloed, is pas deur Thompson Boekdrukkery bekend gestel.




</doc>
<doc id="87041" url="https://af.wikipedia.org/wiki?curid=87041" title="Lipied">
Lipied

'n Lipied is 'n tipe molekule wat nuttig is in biologie. Vette bestaan ook uit lipiedmolekules. Lipiede is olierig of vetterig en bronne kan gevind word in alge, sade, vleis, kaas, botter en vis. Lipiede is lang kettings van koolstof- en waterstofmolekules en word as eenvoudig of kompleks geklassifiseer. Voorbeelde van komplekse molekules is steroïede en fosfolipiede. 

Lipiede is belangrike verskaffers van essensiële vetsure, wat onontbeerlik is vir die liggaam om nuwe selle te vorm. Dit is verder nodig aangesien Vitamien A, D, E en K vetoplosbaar is en hul absorpsie in die liggaam slegs kan plaasvind waar genoegsame lipied teenwoordig is.

'n Belangrike biologiese funksie van lipiede is die vorming van lipied-dubbellae, die basis van die meeste selmembrane. Nog 'n funksie van lipiede is om as 'n energiereserwe in die liggaam te dien.


</doc>
<doc id="87042" url="https://af.wikipedia.org/wiki?curid=87042" title="Televisie in Nieu-Seeland">
Televisie in Nieu-Seeland

Televisie in Nieu-Seeland is in 1960 ingevoer toe die eerste programme enkele aande per week as plaaslike programme in Auckland uitgesaai is. In die volgende twee jaar is plaaslike programme ook in drie ander groot stede - Wellington, Christchurch en Dunedin - gebeeldsaai. Die Uitsaaiwet van 1976 het vir die eerste keer voorsiening vir die lisensiëring van privaat radio- en televisiestasies gemaak.

Digitale televisie word in Nieu-Seeland tans deur middel van satelliet, kabel en terrestriële transmissie uitgesaai. Landswye satellietdienste word deur "Freeview" en "Sky" aangebied, terwyl terrestriële DVB-T-programme in digbevolkte stedelike gebiede deur "Freeview" en "Igloo" gebeeldsaai word. "Vodafone" se kabeltelevisie-netwerk dek Auckland, Wellington, Christchurch, Whangarei, Palmerston North en Dunedin met ultrasnelle breëband ("UFB") per koperkabel of optiese vesel.


</doc>
<doc id="87043" url="https://af.wikipedia.org/wiki?curid=87043" title="Steroïed">
Steroïed

'n Steroïed is 'n tipe organiese verbinding wat 'n kenmerkende rangskikking van vier siklo-alkaanringe besit wat aan mekaar verbind is. Voorbeelde van steroïede sluit in die dieetlipied cholesterol, galsure en die geslagshormone oestradiol en testosteroon. en die anti-inflammatoriese middel deksametasoon. 

Die kern van steroïede is saamgestel uit sewentien koolstofatome (wat aan mekaar verbind is) wat die vorm van vier saamgesmelte ringe aanneem: drie sikloheksaanringe (aangedui as ringe A, B en C in die figuur aan die regterkant) en een siklopentaanring (die D-ring). Die steroïede wissel deur die funksionele groepe wat aan hierdie vier-ring kern geheg is, en deur die oksidasietoestand van die onderskeie ringe. 

Sterole is spesiale vorme van steroïede, met 'n hidroksielgroep in posisie-3 en 'n skelet wat afgelei is van cholestaan. 

Sommige van die gemeenskaplike kategorieë van steroïede is:


</doc>
<doc id="87045" url="https://af.wikipedia.org/wiki?curid=87045" title="Cholesterol">
Cholesterol

Cholesterol is 'n organiese koolwaterstofmolekule. Dit is 'n sterol (of gemodifiseerde steroïed) asook 'n lipiedmolekuul. Dit word gebiosinteer deur alle dierselle; dit is 'n noodsaaklike strukturele komponent van diere se selmembrane wat nodig is om beide membraan-strukturele integriteit en -vloeibaarheid in stand te hou. 

Cholesterol stel dierselle in staat om: 


</doc>
<doc id="87046" url="https://af.wikipedia.org/wiki?curid=87046" title="KwaMashu">
KwaMashu

KwaMashu ("Plek van Marshall") is 'n township in KwaZulu-Natal, sowat 30 km noord van Durban. Die township het 175 663 inwoners in 2011 gehad, waarvan 98,8% swartmense was. KwaMashu is in 1959 gestig en is genoem na Marshall Campbell.



</doc>
<doc id="87047" url="https://af.wikipedia.org/wiki?curid=87047" title="Soma, Manisa">
Soma, Manisa

Soma is 'n dorp en distrik in die Manisa-provinsie in westelike Turkye. Volgens die 2009-sensus het die distrik ongeveer 100 duisend inwoners, waarvan 75 000 in die dorp self woon. Soma is veral bekend vir die Soma-mynramp in Mei 2014, waartydens ongeveer 280 mynwerkers gesterf het.



</doc>
<doc id="87048" url="https://af.wikipedia.org/wiki?curid=87048" title="Kulturväven">
Kulturväven

Kulturväven is 'n kulturele sentrum langs die rivier Ume in Umeå in die Sweedse provinsie Västerbottens län.

Kulturväven is in 2011-2014 gebou as deel van die stadsontwikkelingsprojek "Staden mellan broarna" (stad tussen die brûe). Die opdraggewer is die munisipaliteit Umeå saam met die plaaslike makelaarsmaatskappy "Balticgruppen", via die gesamentlike onderneming "Väven i Umeå AB". Die totale oppervlakte is 24,000 vierkante meter en die totale koste is op sowat 700 miljoen krone geraam, die werke aan die binnekant uitgesluit. Die argitekte is die Noorse maatskappye "Snøhetta" en "White Arkitekter". wat ook aan die bou van enkele geboue op die [[Umeå kunskampus]] saamgewerk het.

Kulturväven sal in die herfs van 2014 gereed wees, die jaar dat Umeå die "kulturele hoofstad van Europa" is. Die kulturele sentrum sal 'n aantal kulturele instellings huisves, wat tans in ander dele van die stad gevestig is, asook 'n aantal nuwe kulturele inisiatiewe. Die boukoste, die vennootskappe wat nuut is gevorm en die verplasing van die stadsbiblioteek na die nuwe gebou het in Umeå heelwat besprekings veroorsaak. 

Die gebou bevat werkwinkels, 'n kulturele jeugsentrum, teaters, die stadsbiblioteek, die rolprentteater "Folkets Bio" en die "historiese museum van die vroue" ("Kvinnohistoriskt museum"). 
Nog voor die inhuldiging van die gebou is die ontwerp as 'n [[plagiaat]] gesien, omdat drie vertikale geboue met soortgelyke fasades al in [[Kopenhagen]] in die tydperk 2006-2008 gebou is. Die Deense geboue is ontwerp deur die Deense maatskappy "Vilhelm Lauritzen Arkitekte", wat niks te doen gehad het met die ontwerp van Kulturväven nie. 'n Argitek van hierdie maatskappy is egter van mening dat Kulturväven geen plagiaat is nie.

[[Kategorie:Geboue en strukture in Swede]]
[[Kategorie:Umeå]]

</doc>
<doc id="87049" url="https://af.wikipedia.org/wiki?curid=87049" title="Verwoerdpark, Alberton">
Verwoerdpark, Alberton

Verwoerdpark is 'n voorstad in Alberton, Gauteng. Volgens die 2011-sensus het Verwoerdpark 'n bevolking van 8 582 gehad, waarvan 83,4% Blankes was.



</doc>
<doc id="87055" url="https://af.wikipedia.org/wiki?curid=87055" title=".so">
.so

.so is die Internettopvlakdomein vir Somalië.




</doc>
<doc id="87056" url="https://af.wikipedia.org/wiki?curid=87056" title=".pm">
.pm

.pm is die Internettopvlakdomein vir Sint Pierre en Miquelon.




</doc>
<doc id="87057" url="https://af.wikipedia.org/wiki?curid=87057" title=".sj">
.sj

.sj is die Internettopvlakdomein vir Svalbard en Jan Mayen.




</doc>
<doc id="87065" url="https://af.wikipedia.org/wiki?curid=87065" title="Verwoerdpark">
Verwoerdpark

Verwoerdpark of Verwoerd Park kan na een van die volgende voorstede verwys:




</doc>
<doc id="87069" url="https://af.wikipedia.org/wiki?curid=87069" title="Leeuhof">
Leeuhof

Leeuhof is 'n voorstad in Vereeniging, Gauteng. Volgens die 2011-sensus het Leeuhof 'n bevolking van 1 859 gehad, waarvan 47,5% Blankes was.

Die Leeuhof-treinstasie en Leeuhof-gevangenis is hier geleë.



</doc>
<doc id="87070" url="https://af.wikipedia.org/wiki?curid=87070" title="Pen">
Pen

'n Pen (Latyn: "pinna", veer) is 'n instrument wat gebruik word om mee te skryf of te teken. Die ink van die pen word op die papier uitgedruk, dit word vinnig droog en laat sigbare strepe en merke agter. Meeste penne gebruik blou ink, maar mens kry ook penne met rooi, swart en selfs groen ink.

Hoewel mense oor die eeue met stokke in die grond gekrap en met hulle vingers op rotswande geskilder het, was die antieke Egiptenare die eerste om penne en ink uit te vind. Die eerste penne is van riete wat in die Nyldelta groei gemaak. Hulle het die ink van roet en Arabiese gom vervaardig. Hierdie penne het gesplete penpunte wat die vloei van die ink reguleer. Die eenvoudige ontwerp word vandag steeds in kalligrafie gebruik.

Veerpenne, ook 'n outydse soort pen, is van die vlerkvere van voëls (gewoonlik ganse) gemaak. Die punt van die veer word skerpgemaak en na elke paar woorde in die ink gedoop om dit nat te hou. Die punt van die veer is ook soms oopgekloof om meer ink te hou.

Beide riet- en veerpenne is dooppenne. Die penne moet die heel tyd in die inkpotjie gedruk word om te verseker dat dit aanhou skryf. As die pen te diep in die ink gedruk word, veroorsaak dit 'n inkkol op die papier. Aan die ander kant, as dit te vlak ingesteek word kan mens nie 'n volle woord uitkry nie. 'n Stukkie kladpapier is dikwels gebruik om onnodige ink op te droog of aan af te smeer.

Vulpenne kan genoeg ink bevat sodat mens 'n paar bladsye daarmee kan skryf voordat dit hervul moet word. Sommige soorte het 'n klein hefboompie waarmee die pen se tenk vol ink getrek kan word. Die New Yorkse versekeringsagent, Lewis Waterman het die eerste praktiese vulpen in 1884 gepatenteer.

'n Balpuntpen het 'n silindriese slag (meestal van plastiek) wat 'n kleiner skag wat met ink gevul is bevat. Dit het 'n baie klein metaal balletjie aan die voorkant wat kan rol en die ink oor die papier sprei. Die Hongaarse koerantredakteur, László Bíró het die balpuntpen ontwerp. Hy het die patent op 15 Junie 1938 in Brittanje geregistreer. Dit is dan ook hoekom die balpuntpen in Brittanje soms 'n ‘Biro’ genoem word.

Die veselpuntpen is in 1962 deur Joekio Horie van Japan uitgevind. Hierdie penne gebruik kleursel as ink en is gevolglik (anders as balpuntpenne) is 'n wye verskeidenheid kleure beskikbaar. Veselpuntpenne het oor die jare 'n noemenswaardige mededinger vir die balpuntpen geword 

In die toekoms sal mense al meer digitale penne of skryfstiffies (Engels: "stylus") gebruik om mee te skryf aangesien dit makliker is om te skryf as om te tik. Die voordeel hiervan is dat teks digitaal gestoor en later weer opgesoek kan word. Digitale teks kan ook rekenaarmatig ontleed en na getikte teks omgeskakel word.



</doc>
<doc id="87071" url="https://af.wikipedia.org/wiki?curid=87071" title="Noord-Friese Eilande">
Noord-Friese Eilande

Die Noord-Friese Eilande (Deens: "Nordfrisiske Øer", Duits: "Nordfriesische Inseln", Noord-Fries: "Nuurdfresk eilunen") is langs die weskus van die Duitse deelstaat Sleeswyk-Holstein in die Noord-Friese Waddensee geleë. Hulle word omsluit deur die Nasionale Park Sleeswyk-Holsteinse Waddensee, maar maak self nie deel uit van dié natuurreservaat nie. Administratief behoort hulle aan die distrik Nordfriesland.

Soms word ook die Deense Waddensee-eilande, wat langs die weskus van Jutland in Suid-Denemarke geleë is, by die Noord-Friese Eilande gereken. Hierdie kategorisering is suiwer geografies van aard aangesien die Deense eilande, anders as hulle Duitse eweknieë, nooit deur Friese bewoon is nie.

Naas die groter eilande is daar ook klein eilandjies wat in Duits Halligen genoem word. Hulle word gewoonlik nie deur middel van dyke teen vloedwater beskerm nie sodat alle geboue op hoër geleë plekke, sogenaamde "Warften", opgerig word.

Die groot eilande en die Halligen vorm 'n soort natuurlike bolwerk langs die weskus van Sleeswyk-Holstein en beskerm die vasteland tussen die grens met Denemarke in die noorde en die Eiderrivier in die suide teen die onstuimige see. Die argipel bestaan uit drie landskapsvorme – effens hoër geleë sanderige terrein (wat in Duits "Geest" genoem word) op die eilande Sylt, Föhr en Amrum, die Halligen en vleilande op die eilande Pellworm en Nordstrand. Sedert die middeleeue word na hierdie amfibiese landskap, wat steeds deur die see bedreig word, as "Uthlande" verwys.

Die kerngebied van Sylt, Föhr en Amrum bestaan uit morene-afsettings uit die laaste ystydperk wat sowat 15 000 jaar gelede gaandeweg tot 'n einde gekom het. Skandinawië is gedurende dié koueperiode deur 'n yslaag bedek wat op plekke 2 kilometer dik was en tot die Duitse middelgebergtes gestrek het. Hierdie yslaag het groot hoeveelhede gruis en rolstene verplaas wat, toe die ys begin smelt het, as afsettings agtergebly het. Hierdie morenes vorm die grond vir die huidige Geestlandskap en rys op die eilande Sylt, Föhr en Amrum tot respektiewelik 27, 13 en 18 meter bo seevlak.

'n Ander kenmerk van dié drie eilande is hul lang sandstrande met uitgestrekte duinlandskappe. Maar ook op hierdie eilande word vleilande aangetref wat relatief laat ontstaan het en veral op Föhr ook vir landboudoeleindes benut word. Amrum is die enigste eiland met groter bosgebiede. Pellworm en Nordstrand bestaan hoofsaaklik uit vrugbare vleilande wat grotendeels benede seevlak geleë is en deur middel van dyke teen oorstroming beskerm word. Die slikryke Halligen is oorblyfsels van die oorspronklike vasteland wat gedurende stormvloede deur die Noordsee oorstroom en in klein stukke geskeur is.

Terwyl Amrum, Föhr en Pellworm slegs per skip bereik kan word, word Sylt sedert 1927, toe die Hindenburgdamm voltooi is, deur 'n spoorweg met die vasteland verbind. Die eiland Nordstrand het tot 'n skiereiland ontwikkel nadat die Beltringhager Koog ingedyk is. Tussen die eilandgroep en die vasteland strek die Waddensee, 'n unieke seelandskap wat deur die wisselwerking van see, wind en getye gevorm is. Die Nasionale Park Sleeswyk-Holsteinse Waddensee met 'n oppervlakte van 2730 km² bied 'n beskermde habitat vir 3200 dierspesies.

Toe die gebied van die huidige Sleeswyk-Holstein ysvry geword het, was daar nog steeds 'n groot massa bevrore water in die Skandinawiese gletsers. So was die seevlak omstreeks 100 meter laer as vandag, en die suidelike Noordsee was tot die teoretiese lyn, wat Newcastle, die Doggersbank en Skagen met mekaar verbind, 'n droë samehangende landmassa. Eers toe ook die Noord-Europese gletsers begin smelt het, is die Noordseebekken weer met seewater oorstroom wat gaandeweg oor die Geestrand na die binneland beweeg het. Die watermassas het groot hoeveelhede slik na die kusgebiede gespoel sodat langs die kuslyn en rondom die hoër geleë Geesteilande binne enkele eeue nuwe vleilande met moerasse, heide- en weivelde asook enkele bosgebiede ontstaan het.

Omstreeks 3000 v.C. het jagters en versamelaars hulle in die Noord-Friese kusgebiede begin vestig. Latere generasies het oorgegaan na akkerbou. Hul klein nedersettings het op die barre Geestheuwels ontstaan van waar hulle die laer geleë vrugbare vleilande in vrugbare landbougrond begin omskep het. Hul oorledenes is in steengrafte ter aarde bestel, soos die Denghoog in Westerstedt, 'n nedersetting op Sylt. Gedurende die Bronstydperk (omstreeks 2000 v.C.) was die gebied reeds digbevolk, soos uit die groot getalle grafte blyk wat deur argeoloë ontdek is. Nog voor die begin van ons tydrekening is groot dele van hul stamland deur seewater oorstroom sodat die meeste bewoners die gebied verlaat het.

Eers vanaf die 8ste eeu n.C. het Friese setlaars uit die suidelike Noordseegebied hulle in Noord-Friesland gevestig. Hulle het al oor die noidige kennis en vaardighede beskik om permanente nedersettings in die kusgebiede te vestig wat agter dyke en op "Warften" ontstaan het.


</doc>
<doc id="87072" url="https://af.wikipedia.org/wiki?curid=87072" title="Sylt">
Sylt

Sylt (Duitse uitspraak: [zʏlt], Deens: "Sild", Fries: "Söl") is die grootste van die Noord-Friese eilande met 'n oppervlakte van 99,14 km² en 'n bevolking van byna 17 713. Sylt, wat langs die weskus van die Duitse deelstaat Sleeswyk-Holstein geleë is, is die noordelikste en vierde grootste eiland van Duitsland asook sy grootste Noordsee-eiland. Dit strek oor 'n afstand van 38 kilometer in noord-suidelike rigting langs die Noordseekus. Die eiland staan bekend vir sy stranddorpe Westerland, Kampen en Wenningstedt en sy Wesstrand wat byna 40 kilometer ver strek.

Sylt is aan die onstuimige Noordsee blootgestel, en ondanks die voortdurende stryd van sy bewoners teen die vloedbranders word gedurende elke swaar stormvloed landverliese aangeteken. Die eiland word sedert 1927 deur die "Hindenburgdamm" met die vasteland verbind. Sylt het lankal tot een van die gewildste vakansiebestemmings in Duitsland ontwikkel – jaarliks bring sowat 850 000 toeriste 'n besoek aan die eiland.

Toerisme is dan ook die vernaamste inkomstebron vir die eilandbewoners nadat visvangs aan belangrikheid verloor het. Ook alle ander noemenswaardige bedrywe – oesterteelt, strandstoelvervaardiging, die bottelering van mineraalwater en kunshandwerk – is vertakkings van die toerismebedryf. 

As kapteins en seemans het die Sylters hulle al vroeg by Nederlandse seevaarders aangesluit wat vanaf die vroeë 17de eeu kommersiële walvisvangs langs die kuste van Noorweë, Spitsbergen en Groenland beoefen het. Ander Sylters het seevaarte na verderaf geleë wêreldstreke soos Afrika en Wes-Indië onderneem. Die seevaartbedryf was winsgewend, maar tegelykertyd gevaarlik. Mans wat teen Kerstyd nie weer saam met hul gesinne aan tafel kom sit het nie, sou nooit meer terugkeer nie. Sowat die helfte van alle Syltse seevaarders en vissers het met hul skepe vergaan, met ingrypende gevolge vir die bevolkingsamestelling van die eiland wat merendeels uit vroue en kinders bestaan het. 

Geloof en bygeloof het hoogtyd gevier in só 'n kwesbare samelewing. Die fasades van baie huise is versier met 'n verskeidenheid Christelike en heidense simbole 
waarmee mense probeer het om bonatuurlike magte goedgesind te stem en om gevare af te weer.

Terwyl Hoogduits tans 'n oorheersende rol in die alledaagse lewe van Sylt speel, word Noord-Fries, Deens en Nederduits as die eiland se inheemse tale beskou. Die plaaslike Friese dialek, Sölring, vorm saam met die dialekte, wat op die buureilande Föhr en Amrum en op Helgoland gepraat word, die Noord-Friese Eilanddialekgroep wat merkbaar verskil van vastelandse Noord-Fries. Die besondere kenmerk van Sölring is die relatief groot aantal Deense leenwoorde, terwyl ook die Noord-Friese spelreëls nie op die eilanddialek toegepas word nie.

As gevolg van massatoerisme, die permanente vestiging van vastelandse werknemers op Sylt en die relatief groot aantal eilandgesinne wat om finansiële redes na die vasteland verhuis, is die Noord-Friese dialeks grotendeels uit die alledaagse lewe verdring. Die aantal aktiewe dialeksprekers word op enkele honderd beraam.

Die status van Fries is deur die "Wet op die Friese taal" van 2004 versterk. Intussen word die ou taal op verskillende terreine bevorder. Die wet maak voorsiening vir tweetalige Duitse en Friese straatborde en inskrifte op openbare geboue en die bevordering van Friese taalonderrig op kole en vir volwassenes.

Die noorde van Sylt, die sogenaamde Listland wat eeue lank as 'n besitting van die Deense Kroon geadministreer is, is tradisioneel Deenssprekend. Ondanks die oorheersende posisie van Duits is daar 'n Deenssprekende minderheid op Sylt wat die Deense taal en tradisies in verenigings en in skole lewendig hou. Naas 'n Deense kerkgemeente, die "Vesterland Danske Kirke", is daar 'n Deensmedium-eilandskool met afdelings in Westerland en Keitum, 'n Deense crèche en 'n sentrum vir vryetydbesteding in Westerland asook 'n Deense kulturele sentrum, die "List Kulturhus". Die Deense Sentraalbiblioteek in Flensburg verskaf met sy mobiele biblioteekbusse biblioteekdienste in Westerland en Keitum.

In Sylt-Ost, 'n gebied met 'n landelike karakter, is Nederduits nog steeds die huistaal van baie gesinne.

Daar is 'n regstreekse padverbinding met die vasteland nie. Motors en vragwaens word in Niebüll op treinwaens gelaai en oor die Hindenburgdamm, 'n spoorverbinding wat deur die Syltse Waddensee loop, na die eiland vervoer. Naas spesiale treine vir die vervoer van motors verbind streeks- en langafstandtreine die eiland met bestemmings op die vasteland. Sylt beskik oor drie treinstasies – Morsum, Keitum en Westerland. Die laasgenoemde dien as kop- en hoofstasie.

Die seeroete tussen die Deense buureiland Rømø en die seehawe in List word tot agt keer per dag deur veerbote van die redery "Rømø-Sylt-Linie" bedien wat passasiers en motors kan vervoer.

Sylt se lughawe is 'n belangrike bestemming vir gereelde en huurvlugte. Veral gedurende die somermaande land hier daagliks vliegtuie wat toeriste uit verskeie groot stede op die Duitse vasteland regstreeks na Sylt neem. Die belangrikheid van Sylt se lughawe het sedert die 1990's merkbaar toegeneem sodat dit intussen die tweede grootste in die deelstaat Sleeswyk-Holstein volgens die getal passasiers is (139 000 in 2015).



</doc>
<doc id="87084" url="https://af.wikipedia.org/wiki?curid=87084" title="11 v.C.">
11 v.C.




</doc>
<doc id="87086" url="https://af.wikipedia.org/wiki?curid=87086" title="Haaie">
Haaie

Die haaie is 'n groep seevisse wat gekenmerk word deur 'n kraakbeenagtige skelet, vyf tot sewe kieusplete weerskante van die kop en borsvinne wat nie aan die kop versmelt is nie.

Moderne haaie word in die klade "Selachimorpha" (of "Selachii") geklassifiseer en is verwant aan die groep van rôe. Die benaming "haai" word egter ook gebruik vir uitgestorwe lede van die subklas "Elasmobranchii" buite die "Selachimorpha", soos die "Cladoselache" en "Xenacanthus". Volgens hierdie breër definisie, dateer die eerste bekende haaie meer as 420 miljoen jaar gelede.

Sedertdien het die haaie in meer as 470 spesies gediversifiseer. Hulle wissel in grootte van die klein dwerglanternhaai ("Etmopterus perryi"), 'n diepseespesie van net 18 sentimeter (7 duim) in lengte tot die walvishaai ("Rhincodon typus"), die grootste vis ter wêreld, wat ongeveer 12 meter bereik (39 voet). Haaie word in al die oseane aangetref en is algemeen tot 'n diepte van 2 000 meter (6 600 voet). Hulle kom oor die algemeen nie in varswater voor nie, maar daar is 'n paar bekende uitsonderings, soos die Zambezihaai en die rivierhaai, wat beide in seewater en varswater kan oorleef.
Hulle bekom suurstof deur 5-7 kieusplete elk weerskante net agter die kop. Haaie het verder 'n bedekking van dermale dentikels wat hul vel teen skade en parasiete beskerm, wat ook bykomend hul vloeidinamika deur die water verbeter. Hulle het veelvuldige stelle van vervangbare tande.

Bekende spesies soos die witdoodshaai, tierhaai, blouhaai, kortvin-mako en die hamerkophaai is uiters suksesvolle roofvisse - organismes op die kruin van hul voedselketting in die water.

Baie haaibevolkings word bedreig deur menslike aktiwiteite.




</doc>
<doc id="87088" url="https://af.wikipedia.org/wiki?curid=87088" title="Albertsdal">
Albertsdal

Albertsdal is 'n voorstad in Alberton, Gauteng. Volgens die 2011-sensus het Albertsdal 'n bevolking van 4 559 gehad, waarvan 26,5% Blankes was. Die voorstad is net 1 km van die township Katlehong geleë.



</doc>
<doc id="87091" url="https://af.wikipedia.org/wiki?curid=87091" title="Thokoza">
Thokoza

Thokoza (somtyds Tokoza gespel) is 'n township suidoos van Alberton, Gauteng, wat in 1973 gestig is. Die township het 105 827 inwoners in 2011 gehad, waarvan 99,13% swartmense was. 40,2% van Thokoza se inwoners praat Zoeloe as hulle huistaal.


</doc>
<doc id="87092" url="https://af.wikipedia.org/wiki?curid=87092" title="Mmusi Maimane">
Mmusi Maimane

Mmusi Aloysias Maimane (gebore 6 Junie 1980) is 'n Suid-Afrikaanse politikus en gewese leier van die Demokratiese Alliansie (DA). Hy is in Krugersdorp gebore en het in Dobsonville, Soweto, gewoon en skoolgegaan. Hy is met Natalie getroud en hulle het twee kinders, Kgalaletso en Daniel.

Maimane is in Mei 2014 as parlementslid ingehuldig nadat die DA nie Gauteng, waar hy die premierskandidaat was, kon wen nie. Hy volg op 26 Mei 2014 Lindiwe Mazibuko as parlementêre leier en op 20 Mei 2015 Helen Zille as partyleier op. 

Hy bedank op 23 Oktober 2019 weens onduidelike redes as leier van die Demokratiese Allianse en op 24 Oktober 2019 as opposisieleier in die Nasionale Vergadering. Daar word gespekuleer dat dit te make het met die verkiesing van Zille as die DA-party se nuwe Federale Raadsvoorsitter, sy word as 'n regse element gesien.



</doc>
<doc id="87094" url="https://af.wikipedia.org/wiki?curid=87094" title="Tim Swiel">
Tim Swiel

Timothy Swiel (* 4 Junie 1993 in Taunton, Engeland) is 'n Engelsgebore Suid-Afrikaanse beroepsrugbyspeler. Hy speel tans op losskakel vir die Sharks in die Superrugbykompetisie en die Natal Haaie in die Curriebekerreeks.

Hy het die Westelike Provinsie verteenwoordig op o.16-vlak by die 2009 Grant Khomo-week en op o.18-vlak by die 2010 Academy Week en 2011 Cravenweek toernooi, wat gelei het tot sy insluiting in die SA Skolespan in 2011. 

Hy het vir die Westelike Provinsie se o.21-span in die 2012 o.21-Curriebeker gespeel en sy puntetelling van 81 het hom gesamentlik sewende laat eindig. Hy het ook in die 2013 o.21-Curriebeker-kompetisie gespeel.

Sy seniordebuut kom gedurende die 2013 Vodacombekerkompetisie, as 'n plaasvervanger vir die Westelike Provinsie in 'n 17-17 gelykopstryd teen die Boland Kavaliers in Ceres. Hy maak daarna nog sewe verskynings in die kompetisie. 

Hy is daarna opgeneem in die Westelike Provinsie se Curriebekergroep vir die 2013 Premierliga Curriebekerkompetisie. Hy maak sy Curriebekerbuiging in die wedstryd teen die Goue Leeus, wat ook gelykop geëindig het met 31 elk. 

Aan die einde van die 2013-Premierliga Curriebekerseisoen sluit hy by die Sharks aan. 



</doc>
<doc id="87095" url="https://af.wikipedia.org/wiki?curid=87095" title="Hans Christian Andersen">
Hans Christian Andersen

Hans Christian Andersen (* 2 April 1805; † 4 Augustus 1875) was 'n Deense digter en skrywer van sprokies en feëverhale. Hy is veral bekend vir verhale soos ""Die sneeukoningin"" en ""Die lelike eendjie"".

Andersen is in Odense op die eiland Fyn gebore. Sy ouers was arm, 'n skoenmaker en wasvrou onderskeidelik. Sy pa het baie aan hom voorgelees en ook vir hom 'n poppeteater gebou. Hans het baie by sy ma oor Deense volksoorlewering en bygelowe geleer. Sy pa sterf in een van die Napoleontiese Oorloë en sy ma moes elke dag was om geld te verdien. Hy het nie skool toe gegaan nie en elke dag by die huis gebly en gedagdroom. Op die ouderdom van veertien het hy die huis verlaat en na Kopenhagen gegaan met die woorde aan sy ma: "Ek gaan beroemd raak".

Hy kry werk by die Koninklike Teater en werk by die ballet en koor afdelings. Die hele tyd het hy stories, tragedies en gedigte geskryf wat hy aan die direkteur van die teater gegee het. Op die ouderdom van sewentien het die teater 'n beurs aan hom toegeken en skool toe gestuur. Hy woon die skool vir ses jaar by en slaag sy universiteitseksamen. Hy begin voltyds skryf en dig. Sy eerste sukses was "Improvisatoren" ("Die improvisator"), 'n storie wat in Italië afspeel. Hy skryf altesaam 168 sprokiesverhale wat in tagtig tale vertaal is.

Van sy meer bekende sprokies sluit in:





</doc>
<doc id="87096" url="https://af.wikipedia.org/wiki?curid=87096" title="Dobsonville">
Dobsonville

Dobsonville is 'n township in Soweto, Gauteng. Die township het 40 328 inwoners in 2011 gehad, waarvan 99,14% swartmense was. 38,2% van Dobsonville se inwoners praat Tswana as hulle huistaal.



</doc>
<doc id="87097" url="https://af.wikipedia.org/wiki?curid=87097" title="Slag van Rooiwal">
Slag van Rooiwal

Die Slag van Rooiwal het op 11 April 1902 plaasgevind op die plaas Rooiwal suidwes van Lichtenburg. 'n Britse mag onder bevel van generaal Ian Hamilton het slaags geraak met die kommando's van generaal Jan Kemp.




</doc>
<doc id="87100" url="https://af.wikipedia.org/wiki?curid=87100" title="Potlood">
Potlood

'n Potlood is 'n toestel waarmee daar op papier en ander oppervlaktes geskryf, geteken of gemerk word. 'n Potlood bestaan uit 'n stafie (of "lood") van klei en grafiet met 'n omhulsel van hout. As die potlood stomp word, word 'n skerpmaker gebruik om die stafie se punt van die hout te ontbloot. 'n Uitveër kan gebruik word om foute uit te vee en reg te stel.

Die stafie laat sigbare merke en strepe soos dit oor papier getrek word. Meeste potlode gee 'n silwer-grys kleur af, maar mens kry ook gekleurde potlode. Hierdie potlode word hoofsaaklik gebruik om mee te teken en in te kleur, eerder as om mee te skryf.

Potlode bevat geen lood nie. Aanvanklik is lood in potte gesmelt om loodstafies te maak. Dit was 'n goedkoper weergawe van die silwerstafie, wat aanvanklik vir skryfwerk gebruik is. Vanaf die 17de eeu is potlode met 'n kern van harde minerale grafiet en 'n houtomhulsel gemaak. Die naam "potlood" het egter behoue gebly.

In die 6de eeu is ’n vreemde swart stof teen die hange van Borrowdale, in Noord-Engeland gevind. Dit het baie soos steenkool gelyk, maar wou nie brand nie. Omdat dit blink, swart merke wat maklik uitgevee kan word op 'n skryfoppervlak laat, het mense gedink dis 'n tipe lood (swartlood). In 1779 het die Sweedse chemikus Carl W. Scheele ontdek dat swartlood ’n sagte vorm van suiwer koolstof is. Tien jaar later het die Duitse geoloog Abraham G. Werner dit grafiet genoem, na aanleiding van die Griekse woord "graphein", "om te skryf".

Dit potlood met 'n stafie van grafiet en klei is in 1794 deur die Fransman Nicolas-Jacques Conté (1755-1805) uitgevind. In Januarie 1795 registreer hy dit as Patent nº 32 en begin met die produksie van die CONTÉ-potlood. Deur die hoeveelheid klei te beheer kon hy 'n reeks potlode met wisselende hardheid vervaardiging. Die produk het die ware loodstafie byna volledig verdring.
Hymen L. Lipman vanaf Philadelphia patenteer op 30 Maart 1858 'n potlood met 'n uitveër aan die boonste punt. Die patent word egter in 1875 deur die Amerikaanse Hooggeregshof ongeldig verklaar, omdat dit nie 'n nuwe uitvinding was nie, maar slegs 'n samevoeging van twee reeds bestaande dinge.

In 1908 is die kleurpotlood as 'n verder ontwikkeling van die merkpotlood bekend gestel.

Die mengsel wat vir die stafie gebruik word, word in 'n oond gebak. As baie klei en net 'n bietjie grafiet gebruik word, kry mens 'n harde potlood wat ligte merke laat. Baie grafiet met net 'n bietjie klei gee 'n sagte potlood wat donker skryf.

Die "hardheid" word gewoonlik met 'n kode op die omhulsel aangedui. Hierdie kode is in 1889 deur die Duitser Friedrich von Hardtmuth van die Koh-i-noor-fabriek opgestel. Dit bestaan uit 'n syfer en 'n letter. H staan vir hard (baie klei), B staan vir sag (baie grafiet) en F vir fyn(skrif). Die syfer dui die gradering aan.

'n Standaard kantoorpotlood is "HB", die goue middeweg tussen hard en sag. "F" word vir netjiese skryfwerk aanbeveel, in die hoop dat mense twee potlode sal aanskaf. Kunstenaars verkies meestal sagter potlode om sketse mee te maak. Harde potlode is meer geskik vir tegniese tekeninge.

Sommige lande gebruik ander stelsels. In die Verenigde State, byvoorbeeld, is 'n nommer 2-potlood gelykstaande aan 'n HB-potlood. Volgens hierdie stelsel sal 'n hoër syfer ’n harder potlood aandui.

Tydens die vervaardiging van potlode word 'n mengsel van fyngemaalde grafiet, klei en water deur dun metaalbuise gedruk. As dit aan die ander kant uitkom, lyk dit soos 'n lang string spaghetti. Daarna word dit gedroog, gesny, in 'n droogoond gebak en in warm olie of was gedoop.

Die hout, gewoonlik sederhout wat maklik skerpgemaak kan word, word in plankies gesaag. Gleuwe met die dikte van 'n halwe potlood word in die plankies aangebring.

Die lood word dan in die gleufies op 'n plankie geplaas, en 'n tweede plankie word bo-op die eerste een vasgegom. As die gom droog is, word die plankies opgesaag om die individuele potlode van mekaar te skei.
Ter afronding word dit geskuur, geverf en die vervaardiger se handelsmerk en ander besonderhede word daarop aangebring. Soms word 'n uitveër ook aan een punt aangebring voordat dit vir verskeping verpak word.




</doc>
<doc id="87101" url="https://af.wikipedia.org/wiki?curid=87101" title="Norkempark">
Norkempark

Norkempark is 'n voorstad in die noorde van Kemptonpark, Gauteng. Volgens die 2011-sensus het Norkempark 'n bevolking van 12 229 gehad, waarvan 34,7% Blankes was. Afrikaans (25,4%) en Engels (23,5%) is die grootste huistale in Norkempark.


</doc>
<doc id="87102" url="https://af.wikipedia.org/wiki?curid=87102" title="Oksidatiewe stres">
Oksidatiewe stres

Oksidatiewe stres is waar die liggaam 'n wanbalans aan reaktiewe suurstofverbindings (soos superoksied en waterstofperoksied) het. Daar word voorgestel dat oksidatiewe stres aan siektes soos kanker, Alzheimer se siekte en outisme gekoppel is.



</doc>
<doc id="87105" url="https://af.wikipedia.org/wiki?curid=87105" title="Slag van Rorke's Drift">
Slag van Rorke's Drift

Die Slag van Rorke's Drift het op 22 Januarie 1879 plaasgevind tydens die Anglo-Zoeloe-oorlog by Rorke's Drift. 'n Zoeloemag van ongeveer 4000 man het die geboue wat as 'n tydelike hospitaal gedien het, aangeval.

Rorke's Drift is een van drie driwwe waar die Buffelsrivier gekruis kon word wat op daardie stadium die grens tussen Natal en Zoeloeland was. Die drif is vernoem na die Ier James Rorke wat sy huis hier gebou en geboer het aan die Natalkant van die rivier. Die huis was groot met verskeie vertrekke. Na Rorke se dood het die sendeling Otto Witt, sy vrou en vier kinders in die huis getrek wat hy toe in 'n kerk omskep het. Toe die oorlog uitgebreek het in 1879 tussen die Britse Ryk en die Zoeloes het lord Chelmsford die huis toe ge-eien en in 'n hospitaal laat omskep. 'n Gedeelte was ook gebruik as 'n stoor waar ammunisie, gewere en voorrade gestoor is. Toe die Zoeloemag die hospitaal aangeval het, was daar slegs 'n paar fikse soldate asook 39 siek mense in die hospitaal. Die slag het net na die Slag van Isandlwana plaasgevind.

Nadat die Britse magte Zoeloeland ingeval het op 10 Januarie 1879 was daar 104 soldate van die 2de Batteljon, 24ste Regiment en 39 siek manne en 300 lede van die "Natal Native Contingent". Die mees senior offisier was Majoor Henry Spalding en luitenant Gonville Bromhead was tweede in bevel. 'n Paar dae voor die slag het luitenant John Chard van die "Royal Engineers" daar gearriveer. Vroeg in die oggend van die 22ste kry kolonel Durnford 'n boodskap om by lord Chelmsford aan te sluit as bystand, die eerste aanduiding dat die eerste aksie in Zoeloeland begin het. Luitenant Chard het ook vroeg die oggend na Isandlwana vertrek om sy bevele met lord Chelmsford uit te klaar. Toe hy daar aankom, was hy ontsteld toe hy verneem dat die Zoeloes weswaarts in die rigting van Rorke's Drift vertrek het. Hy keer toe onmiddellik terug na Rorke's Drift.

Later in die oggend is daar skote gehoor by Rorke's Drift en Spalding vertrek na Helpmekaar om versterkings te kry. Dit laat Bromhead en Chard in bevel. 'n Assistent-offisier, James Langley Dalton, wys daarop dat dit beter sal wees om in die huis te bly as om te vlug. Hulle bou toe 'n versperring om die hospitaal uit koekiebokse en groot sakke mieliemeel. Die sakke het 90kg elk geweeg.

Intussen het die Zoeloes die Britte by Isandlwana verslaan en 4000 van hulle was op pad na Natal. By Rorke's Drift het van Durnford se soldate aangekom wat gevlug het van die Zoeloes by Isandlwana. Die 300 soldate van die "Natal Native Contingent" vlug toe hulle die nuus hoor. Dalton laat 'n tweede, kleiner versperring bou om die area wat verdedig moet word.

Net hierna het die eerste Zoeloe-aanval plaasgevind uit die rigting van berg Shiyane. Die aanval is afgeweer met groot verliese vir die Zoeloes. 'n Tweede aanval uit die weste was ook afgeweer. Die Zoeloes het hulself toe aan die weste hergroepeer, oorkant die stoep van die hospitaal waar hulle naby die hospitaal was. Elke vertrek met 'n buitedeur het versperrings voor gehad met slegs 'n gat waardeur die Britte kon skiet met hulle Martini-Henry gewere. Die aanvallers het daarin geslaag om in die gebou te kom maar die verdedigers het gate in die kleimure gemaak om te ontsnap na aangrensende vertrekke. Elke gat is met 'n bajonet verdedig totdat alle persone die vertrek verlaat het. Die Zoeloes het toe uit pure frustrasie die grasdak aan die brand gesteek maar die gras was nat en het stadig gebrand. Die Britte het uit die brandende gebou ontsnap deur 'n klein venstertjie onder dekking van hulle kollegas agter die buite versperrings. Vrywilligers het die siek mense uit die brandende hospitaal gedra na veiligheid. Die Zoeloes het regdeur die nag aanvalle geloods en selfs een keer daarin geslaag om in die beeskraal te kom. Hulle is met 'n bajonetstormloop verdryf. Geleidelik het die aanvalle deur die nag verminder. Teen dagbreek het die Britte die aanvallers op 'n nabygeleë heuwel sien saamdrom en hulself voorberei vir nog 'n aanval. Skielik het die Zoeloes net verdwyn. Die Zoeloes het egter Chelmsford en sy manne sien terugkeer vanaf Isandlwana en gevlug.

Slegs 17 Britse soldate en oor die 800 Zoeloes het gesneuwel. Daar is 17 Victoriakruise toegeken aan die Britte.



</doc>
<doc id="87115" url="https://af.wikipedia.org/wiki?curid=87115" title="Protea Glen">
Protea Glen

Protea Glen is 'n township in Soweto, Gauteng, wat in die 1990's gestig is. Die township het 75 634 inwoners in 2011 gehad, waarvan 99,0% swartmense was. 34,3% van Protea Glen se inwoners praat Zoeloe as hulle huistaal.


</doc>
<doc id="87117" url="https://af.wikipedia.org/wiki?curid=87117" title="Conchita Wurst">
Conchita Wurst

Thomas "Tom" Neuwirth (gebore op 6 November 1988), beter bekend onder sy verhoognaam Conchita Wurst, is 'n Oostenrykse musikant.
Hy verteenwoordig Oostenryk by die Eurovision-sangfees van 2014 en wen die kompetisie met sy liedjie "Rise Like a Phoenix".
Die sanger gebruik vroulike voornaamwoorde om homself te beskryf as hy die rol van "Wurst" vertolk.




</doc>
<doc id="87118" url="https://af.wikipedia.org/wiki?curid=87118" title="Christopher Hitchens">
Christopher Hitchens

Christopher Eric Hitchens (13 April 1949 – 15 Desember 2011) was 'n Brits-Amerikaanse outeur, polemikus, debateerder, en joernalis. Hitchens skryf vir "New Statesman", "The Nation", "The Atlantic", "The London Review of Books", "The Times Literary Supplement", en "Vanity Fair". Hy was outeur, mede-outeur, redigeerder, en mederedigeerder van meer as dertig boeke, waarvan vyf essayversamelings, en fokus op 'n reeks onderwerpe, waaronder politiek, letterkunde, en religie. Hy was 'n gewilde gas op kletsprogramme en by lesingskringe, en sy konfronterende debatstyl maak van hom terselfteryd 'n geprysde en omstrede figuur. Hy was bekend vir sy teendraadse stand op 'n aantal kwessies en reken vel af met openbare figure soos Moeder Teresa, Bill Clinton, Henry Kissinger, Prinses Diana, en Joseph Ratzinger. Christopher was die ouer broer van outeur Peter Hitchens.

Hy beskryf hom lank reeds as 'n sosiaaldemokraat, maar begin weg van die gevestigde linkse politiek te breek ná wat hy beskryf as die "flou reaksie" van die Weste se linkses op die Rushdie-affêre, gevolg deur die linkses se aanvaarding van Bill Clinton, en die teenoorlogbeweging se teenstand tot ingryping in Bosnië-Herzegowina. Alhoewel Hitchens sy skrywerspos by "The Nation" nie tot ná die terrorismeaanvalle van 11 September 2001 verlaat nie, voel hy dat die tydskrif die posisie bereik "dat John Ashcroft 'n groter bedreiging as Osama bin Laden" is. Die gebeure van die 11de September 2001 "wend hom op", bring "n stryd tussen alles wat ek lief het en alles wat ek haat" binne fokus, en versterk sy aanvaarding van 'n intervensionistiese buitelandse beleid wat "fascisme met 'n Islamitiese aangesig" uitdaag. Sy menige hoofartikels ter ondersteuning van die Irakoorlog lei daartoe dat sommiges hom as 'n neokonserwatiewe bestempel, alhoewel Hitchens daarop aandring dat hy nie "'n konserwatiewe van enige aard" was nie. Sy vriend Ian McEwan beskryf hom as 'n verteenwoordiger van die antitotalitaristiese linkses. Tydens 'n onderhoud met die BBC in 2010 vermeld hy inderdaad dat hy "steeds 'n Marxis" was.

Hitchens was 'n vernaamde kritikus van religie en 'n antiteïs, en sê dat 'n persoon "'n ateïs kan wees en wens dat geloof in god korrek is", maar dat "'n antiteïs, 'n term wat ek in sirkulasie probeer bring, iemand is wat verlig is dat daar geen bewyse vir só 'n bewering is nie". Volgens Hitchens is die konsep van 'n god of opperwese 'n totalitaristiese oortuiging wat indiwiduele vryheid vernietig, en vrye uitdrukking en wetenskaplike ontdekking moet religie vervang as 'n wyse waarop etiek geleer word en menslike beskawing gedefinieer word. Sy antireligieuse polemiek en "New York Times"-topverkoper, "God is not Great – How Religion Poisons Everything" ("God is nie groot nie – hoe religie alles vergiftig"), verkoop meer as 500 000 eksemplare.

Hitchens sterf op 15 Desember 2011 aan komplikasies weens slukdermkanker, 'n siekte wat hy toegee tien-teen-een te wyte was aan sy lewenslange voorkeur vir hewig rook en drink.




</doc>
<doc id="87124" url="https://af.wikipedia.org/wiki?curid=87124" title="Uitveër">
Uitveër

'n Uitveër (sinoniem: uitwisser) is 'n rubberagtige hulpmiddel waarmee lyne en teks wat met 'n potlood aangebring is, uitgevee kan word. Dit word veral gebruik om dele uit te wis, of om foute reg te stel. Die uitveër het 'n ligte skuuraksie teen die papier wat die potloodmerke wegskuur sodat regstellings aangebring kan word.

Met die gebruik van 'n uitveër ontstaan korreltjies wat die gebruiker kan wegvee of -blaas. As 'n uitveër baie gebruik word, kan daar grafiet op die uitveër agterbly. In sulke gevalle moet die uitveër eers skoongemaak word, anders sal dit merke op die papier laat. Die maklikste metode is om die uitveër op 'n aparte stukkie papier te vryf totdat dit skoon is.

Uitveërs is in 'n verskeidenheid vorme en kleure beskikbaar. Meeste is vierkantig, reghoekig of rond. Sommige kan ook interessante vorme, soos die van 'n hondjie of karretjie aanneem. Hulle word ook algemeen op die agterkant van potlode aangebring, wat verhoed dat hulle wegraak.

Die Britse chemikus, Joseph Priestley het per ongeluk in 1770 ontdek dat potloodstrepe verwyder kan word deur 'n stukkie rubber daaroor te vryf. Klein stukkies rubber is van daardie oomblik af as uitveërs verkoop.



</doc>
<doc id="87125" url="https://af.wikipedia.org/wiki?curid=87125" title="Amrum">
Amrum

Amrum (in die eilanddialek Öömrang: "Oomram") is 'n Noord-Friese eiland wat suid van Sylt en wes van Föhr geleë is. Administratief behoort dit aan die administratiewe distrik Nordfriesland van die Duitse deelstaat Sleeswyk-Holstein.


</doc>
<doc id="87126" url="https://af.wikipedia.org/wiki?curid=87126" title="Napoléon Eugène Louis Bonaparte">
Napoléon Eugène Louis Bonaparte

Prins Napoléon Eugène Louis Bonaparte (16 Maart 1856 - 1 Junie 1879) was die seun van Napoleon III en die laaste nasaat van Napoleon Bonaparte. Hy het gesterf tydens die Anglo-Zoeloe-oorlog in Suid-Afrika. Ná die afsterwe van sy vader is hy deur aanhangers van die Franse monargie geproklameer as Napoleon IV.

Bonaparte het as 'n klein seuntjie saam met sy ouers, Napoleon III en moeder Eugénie, na Engeland gegaan nadat sy vader die oorlog teen die Koninkryk Pruise verloor het in 1871 en uit Frankryk verban is. In Engeland het hy militêre opvoeding volgens die Britse tradisie ontvang by die Koninklike Militêre Akademie te Woolwich. Hier het hy homself bewys as 'n goeie perderuiter.

Met die uitbreek van die Anglo-Zoeloe-oorlog het hy, op sy eie aandrang, 'n kommissie as luitenant in die verkennerskorps van kolonel Harrison gekry. Hy vergesel lord Chelmsford se tweede inval in Zoeloeland.

Op die oggend van 1 Junie 1879 word 'n verkenningskorps waarvan hy deel was gestuur om 'n geskikte plek te soek vir 'n kamp vir die hoofgroep. Gedurende die middag het hulle by 'n verlate kraal afgeklim om verversings te geniet. Die kraal was blykbaar nie verlate nie en die groep word deur sowat 50 Zoeloes aangeval. Die prins en nog twee ander soldate word doodgesteek. 

Daar is 'n gedenkteken opgerig op die plek waar hy gesneuwel het. Sy lyk is na Engeland gestuur waar hy begrawe is. Sy moeder het later die plek besoek waar hy gesterf het.



</doc>
<doc id="87129" url="https://af.wikipedia.org/wiki?curid=87129" title="Skerpmaker">
Skerpmaker

'n Skerpmaker is 'n toestel waarmee die skryfpunt van potlode skerpgemaak word. 'n Tipiese skerpmaker bevat 'n opening waarin die potlood se punt gesteek word en 'n lem wat die hout wegsny. Die potlood word in die skerpmaker gedraai wat 'n dun velletjie hout van die punt afskil.

Sodra 'n potlood se punt stomp word, word 'n skerpmaker ingespan om 'n verdere slukkie van die potlood se "lood" te ontbloot. Soos 'n potlood skerpgemaak word, word dit dus al hoe korter.

As baie potlode skerpgemaak moet word, soos by 'n skool, is dit handig om 'n tafelmodel te installeer. Die potlood word met 'n veermeganisme vasgeklem en die slinger word gedraai wat die lem (of lemme) om die potlood se punt beweeg. Mens kry selfs elektriese skerpmakers wat outomaties begin maal as 'n potlood daarin gedruk word.

Potlode is aanvanklik met 'n mes gekerf. Skerpmakers is eers in die 19de eeu uitgevind. Die eerste patent is in 1828 deur die Franse wiskundige Bernard Lassimone (as patent nº 2444 in Frankryk) geregistreer. Die eerste Amerikaanse skerpmaker is in 1855 deur Walter K. Foster gepatenteer.

Die planeetwiel-skerpmaker is tussen 1900 en 1910 ontwikkel en is in die twintigste eeu reg oor die wêreld in kantore en skole gebruik. Elektriese skerpmakers vir kantoorgebruik het reeds in 1917 bestaan.

Die plaaslike sentrum van die Amerikaanse stad Logan het 'n versameling van 3 400 skerpmakers, waarvan die oudste uit 1906 dateer.



</doc>
<doc id="87130" url="https://af.wikipedia.org/wiki?curid=87130" title="Vissery">
Vissery

'n Vissery is 'n entiteit wat betrokke is by die vang of oes van vis, gewoonlik op 'n kommersiële skaal, en wat deur 'n owerheid as 'n vissery beskou word. Volgens die FAO in die VSA, word 'n vissery gedefinieer in terme van die "mense wat daarby betrokke is, spesies of tipe vis, die gebied van water of seebodem, metode van visvang, klas van bote gebruik, doel van die aktiwiteite of 'n kombinasie van hierdie funksies".

Die definisie sluit dikwels 'n kombinasie van vis en vissers in 'n streek in, laasgenoemde vang vir soortgelyke spesies met soortgelyke toerusting.

'n Vissery kan behels die vang van wilde vis of die vermeerdering van vis deur visboerdery of akwakultuur. Die lewens van meer as 500 miljoen mense in ontwikkelende lande is direk of indirek afhanklik van visserye en akwakultuur. Oorbenutting van visbronne, insluitend die vang van meer vis as die volhoubare kwota, verminder visbronne en lei tot werkloosheid en hongersnood in baie dele van die wêreld.

Vis is 'n bron van proteïene, lipiede, minerale en vitamiene en word algemeen beskou en aanvaar as ŉ gesonde en smaaklike voedsel. Vis word volgens verskillende metodes bewerk en is byvoorbeeld vars, gerook of ingemaak in die handel verkrygbaar. Visvang het deur die eeue ŉ belangrike bydrae gelewer tot wêreldvoedselvoorsiening. 

Daar is reeds gedurende die Steentyd van skepe en nette gebruik gemaak, terwyl die eerste preserverings- of bewaringstegnieke ook uit daardie tydperk dateer. Tydens die Middeleeue het die Wes-Europese vissers die hele noordelike Atlantiese Oseaan benut. Danksy tegnieke wat gedurende die 19e en 20e eeu ontwikkel is, kon sowel die vangste as die beskikbare gebied aansienlik vergroot word. Die Suid-Afrikaanse visserybedryf het sy beslag gekry tydens die vroeë dae van die Vereenigde Oost-Indische Compagnie (VOC) se bestuur aan die Kaap. 

Vis is saamgestel uit water (minimum 55 %), proteïene (16 tot 18 %), lipiede (vet), minerale en vitamiene. 'n Maer visspesie (byvoorbeeld skelvis of kabeljou) bevat baie water en baie min vet (ongeveer 1 %). 'n Vet visspesie (by· voorbeeld haring of makriel) kan daarenteen tot 25 % vet bevat. Vis word veral om die volgende redes as 'n gesonde voedsel beskou:

- Visvleis is relatief maklik verteerbaar en het 'n hoe voedingswaarde, aangesien dit alle noodsaaklike aminosure in voldoende hoeveelhede bevat.

- Vislipiede het oor die algemeen onversadigde vetsure, wat dikwels as gesonder as versadigde vetsure beskou word.

Proteïenryke varsvis is net soos skulp- en skaaldiere sterk aan bederf onderhewig. In enkele gevalle kan varsvis lewend gekoop word, byvoorbeeld forel of paling, maar die meeste vis word doodgemaak en verkoel om dit vars te hou. Supermarkte verkoop ook voorafverpakte varsvis, en die verwerking van die vis word so gou moontlik- by voorkeur reeds op see pas na die vangs- gedoen.

In sekere visserybedrywe is dit lank reeds die gebruik om vis onmiddellik na die vangs te bevries. Sekere vissoorte word ook ontgraat, waarna hulle in blokke gevries word. Hierna word die blokke in stukkies gesaag, van ŉ krummelbeslag voorsien en in die handel as visvingers verkoop. 

Hoewel bevriesing die moontlikheid van bederf verminder, kan bevrore vis nie onbeperk bewaar word nie. By algemene vrieskastemperature van -20,5 tot -17,7 °C is die maksimum bewaartyd 10 maande vir maer visspesies en 6 maande vir vet spesies. Die nadele van bevriesing is onder meer uitdroging, verkleuring en smaak verlies. Hierdie nadele kan beperk word deur verpakkings te gebruik wat min lug en vog deurlaat.

Wanneer vis sodanig met hitte behandel word dat die bederfveroorsakende mikroörganismes vernietig word, kan die vis in beginsel onbeperk bewaar word. Sekere vissoorte word so in blikkies ingelê en verkoop (veral sardyne en salm). Harings en makriel word ook op beperkte skaal so verwerk. In feitlik al hierdie gevalle word die vis gekook, en alle vog wat vrykom, word verwyder. Die binnekant van die blikke word met sink bedek, waardeur vrykomende swael gebind word sodat geen swart neerslag van ystersulfied kan ontstaan nie. 

Vis word ook bewaar (gepreserveer) deur dit te droog, te sout of te berook, of deur 'n kombinasie van hierdie metodes. Droging kan ook meganies geskied. Met droging deur gewone lug (in die buitelug) bly die natuurlike vorm min of meer behoue. 

Veral stokvis en Noord-Atlantiese kabeljou word so gedroog. In Suid-Afrika word harders en mars bankers aan lyne tussen pale opgehang en word as bokkoms in die wind en son droog. Souting kan aan boord van vistreilers of aan wal plaasvind. Die meeste gesoute vis moet egter koel bewaar word sodat verkleuring deur die inwerking van mikroörganismes voorkom kan word. Beroking is in der waarheid ŉ kombinasie van droging en souting. Bepaalde stowwe uit die rook (fenole en formaldehied) help egter om gehalteverlies le beperk. Oor die algemeen word net haring, makriel, paling en snoek gerook.

In sommige lande, veral die Skandinawiese lande, word ook nywerheidsvis, dit wil sê vis wat normaalweg nie as sodanig verbruik word nie, asook laegraadse verbruikersvis gevang. Hierdie nywerheidsvis word tot vismeel en -olie verwerk. Visafval kan ook hiervoor gebruik word. Vismeel, wat deur ekstraksie of droging verkry word, bevat tot 70 % proteïene, minder as 1 O % vog en minder as 15 % olie en word as veevoer gebruik. Gehaltevismeel word in Afrika en Asië ook vir menslike verbruik vervaardig. Die olie wat by die bereiding van vismeel vrykom, word tot visolie gesuiwer en word in onder meer verf, ink en margarien gebruik. Olie uit vislewer, byvoorbeeld lewertraan, wat uit die lewer van die kabeljou verkry word, is ryk aan vitamien A en D. Die produksie hiervan het egter sterk afgeneem sedert hierdie vitamiene sinteties berei word.

Tot met die ontwikkeling van die landbou en veeteelt was jag en versameling, waaronder die vang van vis, die enigste bestaanswyse. Visvangtegnieke het waarskynlik tydens die Mesolitikum (ongeveer 18 000 tot 3 000 jaar v.C.) aansienlik verbeter en daar het selfs vissersbevolkings ontstaan wat grotendeels van visvang afhanklik was. Die beste voorbeeld van so 'n visserskultuur is die Skandinawiese Maglemose-kultuur uit die tyd toe die ys na die noorde teruggetrek het. 

Argeologiese vondste van spiese (met punte van klipsplinters), vislyne en vishoeke (van klip), fuike en nette wat met klippe onder water gehou is, asook beenharpoene wat van weerhake voorsien is, is gemaak op plekke waar hierdie Maglemosiërs gewoon het. Primitiewe kano's is ook gevind. Die belangrike ontwikkeling van middels en metodes van preservering van vis is genoodsaak toe die bevolking hulle op die landbou begin toespits het en vis, wat 'n aanvulling van hulle dieet was, oor groot afstande na landbougebiede vervoer moes word. 

Uit onlangse antropologiese ondersoeke het dit geblyk dat die tegnieke van droging, beroking, insouting, ensovoorts, hul spore gelaat het in die mites en verhale van volke en kulture. Namate die vraag na vis en visprodukte toegeneem het, het die mens sy visvangste al hoe beter begin organiseer en het hy dit ook al hoe dieper die see in begin waag. Met verloop van tyd het die visserskuite al hoe grater geword en was ŉ ervare bemanning later nodig. Seevissery in die besonder het op die wyse tot 'n eie bedryf ontwikkel en in- en uitvoerhawens, vissersdorpies en visserskepe het hul verskyning gemaak. 

Seevis was reeds tydens die Middeleeue deel van die standaarddieet van rykes en armes. Afgesien van die praktiese redes hiervoor (skaarste aan vleis), het dit ook ŉ godsdienstige agtergrond. Bepaalde "visdae" is in die Joodse en die Christelike tradisie ingevoer, terwyl die feit dat die apostels vissers was, ook daartoe bygedra het (die vis was ook 'n simbool van die eerste Christene). In Suid-Afrika is vis van die dae van die VOC tot aan die begin van die huidige eeu meestal met hoek en lyn van klein roeibootjies gevang of so nie met strandtreknette. Aanvanklik het hoofsaaklik die Kaapse Maleiers in Tafelbaai en Valsbaai hulle op visvangs toegespits. 

Mettertyd het daar 'n seevisserybedryf in Suid-Afrika tot stand gekom. In 1980 is daar in die Suid-Afrikaanse seevisserybedryf 629 000 ton vis (lewende massa) ter waarde van R248,2 miljoen (groothandelsprys) gevang. Ongeveer 380 500 ton daarvan was pelagiese skoolvis (veral ansjovis) en ongeveer 145 000 ton was treilvis soos stokvis (71 %), koningklip en tongvis. 

Baie van die skoolvis word tot produkte soos vismeel verwerk, en die waarde daarvan is gevolglik heelwat minder as die van die treilvis. Die totale waarde van die skoolvis was in 1980 ongeveer R17 miljoen en die van die treilvis ongeveer R141,1 miljoen. Die oorblywende inkomste van die Suid-Afrikaanse visserybedryf is en word uit 'n verskeidenheid bedrywighede soos kreefvangs, garnaalvangs en lynvangste van vis soos snoek, kabeljou en geelstert verkry. 

Hoewel die vang van snoek ("Thyrsites atun") 'n mini male bydrae tot die Suid-Afrikaanse ekonomie lewer (ongeveer R1,2 miljoen per jaar), is dit 'n bedryf met 'n lang geskiedenis wat ten nouste met die kultuur van Wes-Kaapland en Namibië verweef is. Snoek word van Oktober tot Januarie langs die kus van Namibië in die omgewing van Walvisbaai gevang, maar van die middel van die somer af migreer die visse geleidelik suidwaarts. In die omgewing van die Kaapse Skiereiland word snoek van Januarie tot Julie gevang. Baie min snoek word oos van die Kaapse Skiereiland aangetref en die grens van hul verspreiding is ongeveer Oos-Londen.

Die visserybedryf is reeds eeue lank van groot belang vir voedselvoorsiening, en die toename in die wêreldbevolking het tot verhoogde energie-insette en meganisasie gelei. Sedert die einde van die sestigerjare het die vangste egter nie die energie-insette geregverdig nie. 

Tussen 1958 en 1968 het die wêreldvisvangste van 32 tot 70 miljoen ton gestyg. In 1975 was die totale vangste egter steeds 70 miljoen ton, ondanks 'n snelle uitbreiding in die grootte van die totale vissersvloot. Die ontwerp en toerusting van ŉ vissersvaartuig word bepaal deur die visvangmetode wat toegepas word.

Vir vangste met sleepnette word van die treiler gebruik gemaak. Sleepnette word in seevissery vir veral die vang van visse asook skaal en skulpdiere gebruik. Die vorm van die net en die wyse waarop dit oopgehou word, hang af van onder meer die plek waar die visse hulle normaalweg bevind. Vir die vang van diere wat na aan die bodem hou, word 'n bodemtreiler met 'n tregtervormige otternet gebruik. Die net word teen 3 of 4 knope oor die seebodem gesleep. 

Om die net se bek oop te hou, is daar 'n groot "otterbord" aan weerskante waaraan die treilkabels vasgemaak is sodat hulle na buite oopgedruk word. Die ondertou van die net het gewigte en sleep op die bodem langs, terwyl die bo-tou deur die dobbers omhooggehou word. Die belangrikste treilvis in Suid-Afrikaanse waters is die stokvis "Merluccius capensis", wat tot 1,2 m lank kan word, hoewel die wat deesdae gevang word, gewoonlik 30 tot 75 cm lank is. 

Stokvis kom voor in die treilvelde van die Agulhasbank langs die weskus tot by Angola en word tot op 'n diepte van 720 m en selfs dieper gevang. Hoewel dit steeds die volopste vissoort in die treilwaters is en sowat 80 % van die treilvangste uitmaak, is daar tekens dat hulle getalle afneem. 'n Treilnet word ook gebruik om garnale mee te vang. Garnale neig om in 'n ontvlugtingsreaksie van die bodem af op te beweeg wanneer die net hulle nader. Die onderkant van die garnaalnet mag nie aan die seebodem raak nie.

Dit voorkom dat bodemvuil in die net beland, waardeur die kwesbare garnale beskadig sou raak. Die ondertou van die net is derhalwe (in hierdie geval) aan ŉ ketting met ronde houtrollers vas. Die swaar gewigte aan die ondertou, wat by ander treilervangste gebruik word, ontbreek by hierdie konstruksie. Groot vissersvaartuie wat vir die volledige verwerking van vis toegerus is, staan as visfabriekskepe bekend, en so 'n fabriekskip kan maande lank op see bly. 

Die bemanning bestaan uit 50 tot 100 mense. ŉ Gedeelte van hulle vang vis, terwyl die res die vangste tot allerlei visprodukte verwerk. Die visafval word saam met die ongewenste byvangs aan boord tot vismeel verwerk. Alle visfabriekskepe is van uitgebreide navigasieapparaat voorsien. Vir die opsporing van die vis word sonar en eggolokalisering gebruik. Wanneer pelagiese vis getreil word (dit geld ook vir alle ander vis wat nie in die omgewing van die bodem hou nie), is dit ook nodig om met behulp van 'n netseiner die posisie van die net te bepaal. 

Omringende visnette vir sowel kuswatervangste as pelagiese vis word op groot skaal oral in die wêreld gebruik. Die beginsel hier berus op die omringing van 'n skool visse met die net. Wanneer die onderkant van die net toegetrek is, is die vlugweë na onder ook afgesluit en kan die net ingetrek word. In die Middellandse See en by Portugal word sardientjies veral op hierdie manier gevang. Soveel vis moontlik word eers met behulp van 'n lig aangelok, waarna hulle dan met die net omring word. 

In die noordelike Atlantiese Oseaan word hierdie vangste met groot treilers gedoen. Die nette wat gebruik word, kan tot 650 m lank en tot 220 m diep wees. Sodra die skole vis met sonar opgespoor is, word die net uitgestoot. 'n Groot nadeel van hierdie metode is dat daar geensins selektief gevang word nie. Alle visse wat hulle in die net bevind, word gevang. Die vangste word meestal tot vismeel verwerk. Staande nette word wêreldwyd vir die vang van varswater- en seevis gebruik. Hier word veral gebruik gemaak van kieunette, waar die vis sy kop deur die net kan steek maar nie die res van sy lyf nie. 

As die vis sy kop deur die net steek, sal sy kieudeksel aan die maas vashaak indien hy sou probeer om sy kop terug te trek. Kieunette is vanweë die keuse wat dit ten opsigte van maaswydte bied, baie selektiewe vistuie. So 'n net word drywend gehou deur dobbers wat aan die boonste tou vasgemaak is. Die dryfvisserybedryf net word gewoonlik gebruik vir die vang van visse wat in die boonste lae van die water hou.

Bewegende en meganiese visnette Van die bekendste vertikaal bewegende visnette is die kruisnet, die werpnet en die dompelnet (Japan). Die kruisnet is gewoonlik ŉ vierkantige fyn net wat aan die punte aan 2 gekruisde stokke vas is. So 'n net word op die bodem neergelê en van tyd tot tyd opgetrek. Slegs die visse wat hulle toevallig bokant die kruisnet bevind, word met hierdie metode gevang. 'n Meer aktiewe vorm van visvangs word in die helder, vlak kus- en varswaterpoele van die trope met die werpnet beoefen.

Die bekendste lynmetode van visvang is hengelsport (stok en lyn). Naastenby dieselfde metode word vir die vang van klein tunasoorte met die sogenaamde paal-en-lynvisvang metode toegepas. Die tuna word om die skip gekonsentreer deur hulle met lewende aas te voer. Vervolgens word die see-oppervlak met water bespuit sodat die tunas onder die indruk gebring word dat dit vlugtende vis is. Die tunas word hierdeur geagiteer en byt dan maklik. 

Die skepe dra gewoonlik ŉ groot bemanning wat elkeen met ŉ lang stok op 'n lys buite om die boot staan. Aan die lyn wat aan die stok vas is, is 'n haak sonder enige aas en sonder weerhake; sodra die vis dus binnegehaal is, val hulle op die dek af. Groter tunas en pelagiese vissoorte wat nie in skole voorkom nie, kan met behulp van die drywende Japanse langlynmetode gevang word. So 'n lyn is etlike kilometers lank en bestaan uit 'n groot aantal hangers, elkeen sowat 400 m lank, wat aan die hooflyn vasgemaak is. Elke hanger dra ongeveer 12 sylyne, wat elkeen van 'n haak met aas voorsien is. 'n Meer aktiewe vorm van visvangs met lyne is sleephengel. Hier sleep die boot 'n lyn wat van kunsaas voorsien is, deur die water. Hierdie metode word gebruik vir die vang van vis wat vinnige swemmers en aggressiewe jagters is.



</doc>
<doc id="87132" url="https://af.wikipedia.org/wiki?curid=87132" title="Geest">
Geest

Die vakterm Geest verwys na 'n landskapsvorm in Noord-Duitsland, Vlaandere, Nederland en Denemarke wat gedurende die ystydperke deur sandafsettings gevorm is en met alluviale vleilande kontrasteer. Aangesien die Geest steeds uit hoër geleë terrein bestaan, word daarna ook as Geestruggens of sandruggens verwys. Die term is afgelei van die Nederduitse adjektiewe "gest" ("droog", "onvrugbaar") en "güst" ("onvrugbaar" by melkgewende diere).

In die noordwestelike dialekte van Nederduits word die landskap ook "Gast" genoem. Hiervan afgelei is plekname soos Tergast of Holtgast. 'n Ander sinoniem is "Geist", wat ook in plekname soos Geistviertel, Hohe Geist of Hölzengeist voorkom.


</doc>
<doc id="87133" url="https://af.wikipedia.org/wiki?curid=87133" title="Nehemia">
Nehemia

Nehemia is die 16de boek in die kanon van Hebreeuse Geskrifte wat as Ou Testament in die Bybel opgeneem is. Ook Nehemia se optrede is in belang van die tempeldiens deurdat hy Jerusalem, die tempelstad, se mure onder teenstand herbou en die stad beveilig teen die teenstanders van die Jode. Sy hervormings is ook op die behoud van die suiwer tempeldiens gerig. Dieselfde geld vir Esra se optrede saam met hom. Die liefde vir die tempeldiens blyk verder uit die optrede van die priesters en die Leviete. Nehemia, 'n skinker van die Persiese koning, was in alles afhanklik van die Here; dit blyk uit sy kort skietgebede (2:4;6:9) maar veral uit die pragtige langer gebede wat in die boek opgeteken is en uit die woorde waarmee hy sy mense bemoedig het.



</doc>
<doc id="87137" url="https://af.wikipedia.org/wiki?curid=87137" title="Noord-Duitsland">
Noord-Duitsland

Die term Noord-Duitsland (Duits: "Norddeutschland") verwys na 'n gebied in die noorde van die Bondsrepubliek van Duitsland. Die noord-, wes- en oosgrens is Denemarke, Nederland en Pole. Die suidelike binnelandse grens kan op verskillende maniere afgebaken word:



</doc>
<doc id="87138" url="https://af.wikipedia.org/wiki?curid=87138" title="Vir Beter of Baie Beter">
Vir Beter of Baie Beter

Vir Beter of Baie Beter is 'n situasiekomedie (sitkom) wat op kykNET uitgesaai word. Die program draai rondom 'n hegte gesin wat in Johannesburg in 'n luukse huis woon. Die gesinslede bestaan uit Pa, Ma, dogter en seun.

Die onderliggende humor lê in die veeleisende gesinsomstandighede, ironie, dubbele standaarde, en sinspeling.

Die rolspelers is as volg:





</doc>
<doc id="87142" url="https://af.wikipedia.org/wiki?curid=87142" title="Bastille (musiekgroep)">
Bastille (musiekgroep)

Bastille, gestileer BΔSTILLE, is 'n Britse indie-rockgroep wat in 2010 in Londen gevorm is. Die groep het begin as 'n solo-projek deur Dan Smith, die groep se hoofsanger en skrywer. Smith het later besluit om die solo-projek in 'n groep te transformeer. Bastille bestaan uit vier lede: Dan Smith, Kyle Simmons, Will Farquarson en Chris Wood.
Die groep se naam het ontstaan van die Franse Nasionale Dag, Bastilledag, 'n gebeurtenis wat op hoofsanger Dan Smith se verjaardag, 14 Julie, plaasvind.

In Desember 2010 het EMI aangekondig dat hulle die groep 'n platekontrak aangebied het deur Virgin Records. Hul debuut enkelsnit, "Overjoyed" was sodoende in April 2012 bekendgestel. Die groep se eerste studio album, getitel Bad Blood, was in Maart van 2013 bekendgestel. Hierdie album het sy debuut gemaak op die "UK Albums Chart" in eerste posisie. Hulle was genomineer vir vier Brit Awards tydens die 2014 seremonie. Die vier nominasies was vir "British Breakthrough Act", "British Group", "British Single of the Year" en "British Album of the Year". Hulle het die Brit Award gewen vir "British Breakthrough Act".

Die groep het tot hede oor die 2.07 miljoen plate verkoop in die Verenigde Koninkryk.

Die orkes het aanvanklik twee addisionele musikante gehad wat die cello en viool gespeel het. Die groep het intussen tot die huidige vier lede verklein. Smith, Simmons, Wood en Farquarson het voor die stigting van die groep saam musiek gespeel. Smith skryf al die musiek vir die groep. Bastille het hul debuut gemaak met hul eerste beperkte uitgawe, 7"/45 rpm enkelsnit, in Junie 2010. Die plaat het twee snitte, "Flaws" en "Icarus", bevat. Slegs 300 van die plate was gedruk en bekendgestel deur die 'Young & Lost Club', platemaatskappy wat in Londen gebaseer is. Hierdie was deur die bekendstelling van "Laura Palmer" opgevolg in 2011. Hierdie snit was in die wêreld-bekende rekenaarspeletjie, "The Sims 3", gebruik. Die groep het toenemende aandag ontvang vanaf aanhangers sowel as die media nadat hulle nog enkelsnitte bekendgestel het op sosiale netwerke soos YouTube en MySpace. Hulle het sodoende meer optredes by bekende musiekfeeste in die Verenigde Koninkryk gewerf soos die Glastonbury Festival. Die groep se musiek is in verskeie televisieprogramme gebruik soos "Hollyoaks", "Made in Chelsea" en "The Vampire Diaries".

Die groep het ook twee albums bekendgestel wat samestellings en dekbande van verskeie kunstenaars soos David Guetta,TLC en Fleetwood Mac bevat.

Op 27 April 2012 het die groep hul eerste amptelike enkelsnit, 'Overjoyed', bekendgestel deur die platemaatskappy 'Virgin Records', soos bevestig deur EMI op 1 Mei 2012. Die tweede enkelsnit van die komende debuut studio-album, was die titel-snit 'Bad Blood' gewees. 'n Meegaande video van díe enkelsnit was op die groep se amptelike VEVO-kanaal op 29 Junie 2012 bekendgestel. 'n digitale weergawe van die snit was deur Virgin Records op 20 Augustus 2012 bekendgestel. Bastille was gedurende Julie 2012 deur die Britse koerant, The Gaurdian, as die 'Nuwe Groep van die Dag' genoem. Die enkelsnit 'Bad Blood' het in die VK op nommer 90 gedebuuteer. Díe was die groep se eerste verskynsel op die trefferlys. In Augustus 2012 het die groep by verskeie feeste opgetree in die VK, onder andere Reading en Leeds. Hulle het op 'n klein toer gegaan met die titel "Flaws Tour' gedurende Oktober 2012, met 'Swiss Lips' as hul voorprogram. Hul derde enkelsnit, 'n hervrystelling van hul eerste nie-album bekendstelling, getiteld 'Flaws' was 'n kommersiële sukses. Hierdie enkelsnit het Bastille hul eerste verskyning op die 'UK Top 40' trefferlys verwerf, met 'n debuut-posisie van nommer een-en-twintig.
In Februarie 2013 het Bastille hul vierde enkelsnit, 'Pompeii', vanaf Bad Blood aangekondig. Die liedjie was positief opgeneem deur resensente en het die tweede posisie gehaal in die Verenigde Koninkryk en vyfde in die Verenigde State van Amerika. Bastille se debuut album, 'Bad Blood', was op 4 Maart 2013 vrygestel en het die top posisie gehaal op die UK Albums Chart. Op 11 Maart 2013 was daar aangekondig dat Bastille tydens die Leeds en Reading Fees gedurende Augustus 2013 sal optree. In 'n onderhoud met Digital Spy in Maart 2013 was daar deur die hoofsanger, Dan Smith, aangekondig dat 'Laura Palmer' die vyfde enkelsnit vanaf Bad Blood sal wees. Dit was op 3 Junie 2013 met 'n meegaande video op die groep se VEVO-kanaal bekendgestel. Bastille het by die Engelse rock-groep Muse aangesluit vir hul 'The 2nd Law' toer gedurende Mei 2013 en weer in Junie 2013. Die groep het in Mei 2013 hul "Haunt EP" in die VSA deur die iTunes web-winkel bekendgestel. Op Saterdag 6 Julie het Bastille hul eerste hoofkonsert by die somer Blissfieldsfees. Smith, die hoofsanger, was aangehaal "Ons is baie opgewonde om ons eerste hoofkonsert by 'n somerfees te kan hê. Veral omdat ons Blissfields baie lief het en omdat hul so ondersteunend was die laaste paar jaar." Die optrede het saamgeval met die groep se eerste verskyning op 'n nasionale musiek publikasie, Notion Magazine. 'Things We Lost In The Fire' was op 24 Augustus 2013 bekendgestel as die sesde en laaste enkelsnit vanaf die groep se debuut album. Die meegaande video was in Vilnius en Kėdainiai, Lithuanië verfilm. Op 3 September 2013 was Bastille se debuut album in die VSA vrygestel op die web-winkel iTunes.

Bastille het op 9 Oktober 2013, 'n nuwe enkelsnit, "Of the Night", 'n mengelmoes van die liedjies "The Rhythm of the Night" deur Corona en "Rhythm Is a Dancer" deur Snap!. Die enkelsnit het in tweede posisie op die UK Singles Chart gedebuuteer. Die liedjie het die groep se vrystelling van "All This Bad Blood", 'n heruitreiking van hul debuut album bevorder. "All This Bad Blood" was op 25 November 2013 uitgereik.

In Januarie 2014, het Will Farquarson in 'n onderhoud met Billboard-tydskrif gesê dat die groep reeds begin het met hul tweede studio-album.

Bastille het tydens die 2014 BRIT Awards die toekenning vir die 'British Breakthrough Act' verower. Hul het op die aand saam met die Britse groep Rudimental opgetree met 'n hermengde weergawe van hul treffer, 'Pompeii', saam met Rudimental se liedjie 'Waiting All Night'. Twee ure na die optrede by die toekeningsgeleentheid was Bastille se album verkope van Bad Blood op met 132%. Dit het die groep 'n tweede week in die eerste posisie op die UK Album Chart verower. Hul treffer 'Pompeii' het nege-en-twintig posisies geklim op die UK Singles Chart.

Bastille het op 25 Januarie 2014 op "Saturday Night Live" verskyn en opgetree.

Op April 1 2014, het die Official Charts Company aangekondig dat Bad Blood die topverkopende digitale album van 2013 was en Nommer 11 in die algehele 'Official Artist Albums' se Top 40 van 2013.





</doc>
<doc id="87143" url="https://af.wikipedia.org/wiki?curid=87143" title="Noord-Friesland">
Noord-Friesland

Noord-Friesland (Duits: "Nordfriesland", Nederduits: "Noordfreesland", Deens: "Nordfrisland", Noord-Fries: "Nordfraschlönj/Nordfriislon/Nuurdfriisklun") is 'n streek in die noordweste van die Duitse deelstaat Sleeswyk-Holstein wat rofweg tussen die Eider- en Wiedauriviere geleë is en ook 'n aantal eilande, waaronder die Noord-Friese eilande Sylt, Amrum en Föhr, en Helgoland insluit. Noord-Friesland is die noordelikste deel van die oorspronklike Friese taalgebied in Noord-Duitsland en Noord-Nederland.

Die huidige administratiewe distrik Nordfriesland in Sleeswyk-Holstein, wat in 1970 gevorm is, sluit naas Noord-Friesland ook gebiede in wat oorspronklik deur Jute bewoon is. Die laasgenoemde beslaan sowat 'n derde van die distrik se oppervlakte.



</doc>
<doc id="87146" url="https://af.wikipedia.org/wiki?curid=87146" title="Skêr">
Skêr

'n Skêr is 'n stuk gereedskap waarmee dun materiale mee gesny of geknip word. 'n Skêr het twee lemme wat verby mekaar kan skuif en twee handvatsels wat met die hand oopgemaak of toegeknyp kan word. As gevolg hiervan is daar skêre vir links- en regshandige persone. Dit word tipies gebruik om papier, materiaal, plastiek en ander dunnerige materiale mee te sny. Dit maak van skuifspanning gebruik om die materiaal te sny.




</doc>
<doc id="87149" url="https://af.wikipedia.org/wiki?curid=87149" title="Frederick Russell Burnham">
Frederick Russell Burnham

Maj Frederick Russel Burnham, DSO, (1861–1947) was een van die Amerikaners wat, tydens die laaste kwart van die vorige eeu, 'n rol van betekenis in die toenmalige Suidelike Afrika gespeel het. Hy is gebore in Minnesota. Hy het sy jong jare in die nog ongetemde verre weste van Amerika deurgebring. Daar het hy, as 'n staatmaker-grensbewoner 'n waardevolle leerskool deurloop wat hom in die suide van Afrika, veral in die hedendaagse Zimbabwe (Rhodesië), goed vanpas sou kom as 'n offisierverkenner. Burnham het, in 'n militere hoedanigheid, deelgeneem aan die Matabeleoorloë. Hy was, soos dit op verskeie plekke in sy werk blyk sonder vrees, die avontuur het hom aangetrek en tewens het hy, in Rhodesie, legendariese roem verwerf as een van die drie oorlewendes van die swaar geteisterde Shangani-patrollie. Tydens die Tweede Vryheidsoorlog is hy telegrafies deur veldmaarskalk lord Roberts uit Klondike na Suid-Arika ontbied om hoof van die Britse verkenners te word.

Op Nuwejaarsdag 1893 het Burnham, na omswerwings in die Amerikaanse weste en Mexico, van San Francisco na Durban gereis en kort voor die uitbreek van die Eerste Matabele-oorlog op Victoria aangekom. Hy het by maj. Allan Wilson se kolonne aangesluit en na Bulawayo opgeruk en om aan gevegte te Shangani (25-10-1893) en Inbembese (1-11-1893) deelgeneem, in Bulawayo aangekom. Daarna het, terwyl Lobengula noordwaarts gevlug het, 'n gedeelte van die kolonne tot die agtervolging van laasgenoemde oorgegaan. Dit het tot die uitwissing van maj Wilson en sy metgeselle gelei. Burnham, Gooding en Ingram is, kort voor die tragedie plaasgevind het (3-12-1893), deur Wilson gelas om versterkings te ontbied. Hulle het op die wyse aan die dood ontkom.

Nadat Matabeleland in Britse hande was, is Burnham en sy gade met verlof na Europa. Tydens sy afwesigheid het die Jameson-inval plaasgevind. Terug in Kaapstad (25-3-1896) is Burnham weer noordwaarts om kort daarna, as hoof van die verkenners, in die bekamping van die Matabele-opstand betrokke te raak.

In 1897 is Burnham terug na Amerika waar die goudvondste te Klondike sy aandag in beslag geneem het.

Op 'n onbekende tydstip het veldmaarskalk lord Roberts aan Burnham, wat nog te Klondike vertoef het, die pos van 'Chief of Scouts' aangebied. Hy aanvaar die aanbod en neem tot kort na die Britse besetting van Pretoria (Junie 1900). Hy was ook betrokke tydens die Britse omsingeling van die Boereposisies by Paardeberg, sy mislukte poging om informasie omtrent 'n veronderstelde Boeresaamtrekking by Pietersburg te verkry, 'n verkenning na Brakpan en die gevangeneming te Sannaspos. Hier ontsnap Burnham wat hom nou toelê op die beskadiging van spoorlyne agter Boerelinies. Tydens een van hierdie ondernemings is hy gewond en kort daarna, medies ongeskik vir verdere militare diens, terug na Engeland. In 1901 het hy die Distinguished Service Order (DSO) ontvang.


</doc>
<doc id="87152" url="https://af.wikipedia.org/wiki?curid=87152" title="Bastille (kasteel)">
Bastille (kasteel)

Die Bastille (wat eintlik ""versterkte kasteel met torings"" beteken) is voormalige vesting en tronk in Parys, Frankryk. Tydens die heerskappy van koning Lodewyk XVI van Frankryk dien dit as staatsgevangenis en word dit 'n simbool van die dwingelandy van die absolutistiese monargie. Op 14 Julie 1789 bestorm die Paryse burgers die Bastille en verwoes dit. 'n Verdere styging in die reeds baie hoë broodprys het aanleiding tot die onluste gegee. Hoewel die betekenis van die bestorming destyds oordryf is, word dit as die begin van die Franse Rewolusie beskou. Hierdie gebeurtenis is van groot simboliese belang en word nog steeds in Frankryk as die "Fête Nationale" (Nasionale Dag) gevier. Van die Bastille self het niks oorgebly nie, behalwe vir sy ou sleutels wat vandag in die museum Hôtel Carnavalet in Parys bewaar word.

Die Bastille is tydens die Honderdjarige Oorlog gebou en was aanvanklik 'n stadspoort. Van 1370 tot 1383 is dit vergroot en in 'n fort omskep. Dit is gebou om die oostekant van die stad en die koninklike paleis te verdedig. Ná die oorlog is dit in 'n tronk omskep. Louis XIII was die eerste koning om gevangenes daar te interneer.

Die kompleks was in die vorm van 'n onreëlmatige reghoek met agt torings. Hierdie torings het elk sy eie naam gehad:



</doc>
<doc id="87154" url="https://af.wikipedia.org/wiki?curid=87154" title="Grysskuimnesboompadda">
Grysskuimnesboompadda

Die grysskuimnesboompadda of suidelike skuimnesboompadda ("Chiromantis xerampelina") is 'n paddaspesie in die Rhacophoridae-familie. Hulle kom voor in Angola, Botswana, Kenia, Malawi, Mosambiek, Namibia, Suid-Afrika, eSwatini, Tanzanië, Zambië, en Zimbabwe, en moontlik die Demokratiese Republiek van die Kongo en Somalië.

Die padda se natuurlike habitat is subtropiese of tropiese droë bos, droë savanna, vogtige savanne, subtropiese of tropiese droë struikveld, subtropiese of tropiese klam struikveld, subtropiese of tropiese droë laeveldse grasveld, subtropiese of tropiese seisoenaal nat of oorstroomde laeveldse grasveld, afwisselende varswatervleie, landbougrond, weiveld, landelike tuine, stedelike gebiede, erg vervalle ou woude, damme en waterslote.

Die grysskuimnesboompadda paar in wat beskryf kan word as die uiterste voorbeeld van poliandrie onder werweldiere. Die gelyktydige poliandrie begin wanneer 'n enkele wyfie begin eiers lê op 'n boomtak. Tot 12 mannetjies drom dan rondom haar saam en bevrug die eiers met sperma wat hulle met hul agterpote opswiep in 'n skuimnes. Die wyfie sal hulle tydelik verlaat om ontwatering te voorkom voordat sy na die nes terugkeer omdat die hele proses 'n paar uur kan duur.

Die nageslag van hierdie poliandriese ontmoetings is geneig om beter te oorleef as die eiers deur 'n enkele manlike padda bevrug is.


</doc>
<doc id="87156" url="https://af.wikipedia.org/wiki?curid=87156" title="Malan">
Malan

Malan is 'n Franse familienaam wat algemeen onder Afrikaners van Hugenote afkoms voorkom.




</doc>
<doc id="87157" url="https://af.wikipedia.org/wiki?curid=87157" title="Bezuidenhout (van)">
Bezuidenhout (van)

Bezuidenhout is 'n algemene familienaam in Suid-Afrika en Namibië.




</doc>
<doc id="87158" url="https://af.wikipedia.org/wiki?curid=87158" title="Isadora Duncan">
Isadora Duncan

Angela Isadora Duncan (* 27 Mei 1877, † 14 September 1927) was 'n Amerikaanse danseres en choreograaf. Nadat haar danskuns, wat sy selfs as "beweging wat uit die siel ontspring" beskryf het, min aanklank by inheemse gehore gevind het, het Duncan, 'n boorling van Kalifornië, in 1898 na die Verenigde Koninkryk gereis waar sy as vrygees groot sukses met haar balletkuns behaal het. 

In 1905 het Duncan in Rusland gebly waar sy 'n groot indruk op die impresario Sergei Diaghilef en die danser en choreograaf Michel Fokine gemaak het. Met haar optredes het Duncan Fokine tot die ontwikkeling van 'n vryer dansstyl geïnspireer wat later die kenmerk van die befaamde balletgeselskap "Ballets Russes" sou word.

Duncan was 'n wegbereider van die moderne sinfoniese ekspressionistiese danskuns. Sy het 'n nuwe liggaams- en bewegingsgevoel ontwikkel wat die Griekse skoonheidsideaal as voorbeeld geneem het en sy was die eerste danseres wat klassieke konsertmusiek - veral emosievolle musiekstukke van komponiste soos Schubert, Beethoven, Brahms en Wagner - vir haar opvoerings gebruik het. As 'n teenstander van die klassieke balletkuns het sy daarna gestreef om die antieke danskuns te laat herleef. Haar vloeiende kostuums is deur antieke Griekse beeldhoukuns in die Britse Museum te Londen geïnspireer.

Wat mode betref, was Isadora Duncan onder meer baie gesteld op waaiende serpe - 'n passie wat bygedra het tot haar tragiese en ontydige afsterwe in 'n motorongeluk in die Suid-Franse hawestad Nice. Die syserp, wat sy om haar nek gedra het, het in die motor se oop wielspeke en die agteras verstrengel geraak en haar nek gebreek. Sy het haar laaste rusplek op die Paryse begraafplaas Père-Lachaise gevind.

In 1987 is Isadora Duncan in die "National Museum of Dance" se "Mr. & Mrs. Cornelius Vanderbilt Whitney Hall of Fame" opgeneem.


</doc>
<doc id="87160" url="https://af.wikipedia.org/wiki?curid=87160" title="Bezuidenhoutspas">
Bezuidenhoutspas

Bezuidenhoutspas is 'n bergpas in die noorde van KwaZulu-Natal, Suid-Afrika op die pad tussen Harrismith en Bergville.

Die pas is tussen die Van Reenen- en Oliviershoekpas geleë. Dit is 'n grondpad wat ongeveer 1 km buite Harrismith begin en in Bergville eindig. Omdat die pas afgeleë is en selde gebruik word, word 'n 4x4 aanbeveel, maar voertuie met goeie grondvryhoogte kan dit ook gebruik. Die pad bied 'n besondere uitsig oor die streek.

Nabygeleë plekke: Nondela, Skoenkop, Dumbe (5 km oos), Beauchef (6km oos), Tintwa (7 km noordwes), Kerkenberg (8 km noordoos), Steps Pass (8 km suidoos), Tshenilempisi (9 km oos) en Tintwapas (10 km noord).



</doc>
<doc id="87161" url="https://af.wikipedia.org/wiki?curid=87161" title="Norra skenet">
Norra skenet

Norra skenet ("Noorderlig") is 'n beeldhouwerk in Umeå van die Sweedse kunstenaar Ernst Nordin. 

Die beeld het 'n diagonale komposisie met vier pote en bestaan uit gelaste vierkantige pype van gepoleerde vlekvrye staal en is van 'n koplamp voorsien. 

Die beeld is 'n simbool vir die Universiteit van Umeå en word dikwels in amptelike publikasies van die universiteit gebruik. Met die beeldhouwerk het Nodin in 1967 die eerste prys van die landelike wedstryd vir die fasiliteit van die kampus gewen. Die beeld moes in 1995 na die huidige ligging verskuif word om plek te maak vir die bou van die onderwyskollege.



</doc>
<doc id="87162" url="https://af.wikipedia.org/wiki?curid=87162" title="Shangani-patrollie">
Shangani-patrollie

Die Shangani-patrollie het bekendheid verwerf toe dit na heftige verset deur die Matabeles uitgewis is tydens die Eerste Matabele-oorlog by die Shanganirivier op 4 Desember 1893. 'n Patrollie, onder leiding van majoor Allan Wilson het die Matabelekoning, Lobengula probeer opspoor. Tydens hul terugtog het die Shanganirivier afgekom en was hulle vasgekeer. Hulle word deur 'n groot Matabelemag aangeval. Die patrollie veg totdat hulle uit ammunisie raak en staan op en sing "God save the Queen" tot die laaste man sneuwel. Drie manne oorleef die aanval nadat hulle gestuur was om versterkings te vind. Die res is tydelik naby Zimbabwe begrawe en is later ter ruste gelê by "World's View" in die Matopos waar hulle heldedaad met 'n monument herdenk word.



</doc>
<doc id="87163" url="https://af.wikipedia.org/wiki?curid=87163" title="Swakoprivier">
Swakoprivier

Die Swakoprivier (Nama: "Tsoaxaub") is 'n rivier in Namibië. DIe rivier is 400 km lank en mond by Swakopmund uit. Dit ontspring oos van Damarahoogland in die distrik Waterberg en is nie standhoudend nie. Water kan verkry word deur in die rivierbedding te grawe.

In 1907 is die gebied tussen die Swakoprivier en die Kuiseb-rivier deur die destydse Duitse koloniale administrasie as 'n wildspark verklaar. Die gebied is tans deel van die Namib-Naukluft Nasionale Park.



</doc>
<doc id="87164" url="https://af.wikipedia.org/wiki?curid=87164" title="Frederick Sleigh Roberts">
Frederick Sleigh Roberts

Frederick Sleigh Roberts (30 September 1832 – 14 November 1914) was 'n Britse soldaat en is in Cawnpore, Indië gebore. In 1858 word die Victoriakruis aan hom toegeken na sy diens tydens die Indiese Opstand. In 1885 word hy tot opperbevelhebber van Indië bevorder. In 1895 word hy tot maarskalk bevorder en teen die einde van 1899 word hy bevelvoerder in Suid-Afrika tydens die Tweede Vryheidsoorlog. 

Hy trek soldate uit die Britse Ryk en herorganiseer die vervoer- en voorradesamestelling. Daarna begin hy sukses behaal; eers neem hy generaal Piet Cronje gevange saam met 4000 man by Paardeberg in Februarie 1900. Hy stel ook die Verskroeideaardebeleid in. Daarna neem hy Bloemfontein, Johannesburg en Pretoria in. Hy verslaan daarna generaal Louis Botha by Diamantheuwel en verdryf hom tot in die destydse Oos-Transvaal. 

Gedurende Oktober 1900 is hy terug na Engeland as opperbevelhebber van die Britse Leër. In Suid-Afrika word hy opgevolg deur lord Kitchener. Hy het baie moeite gedoen om waarskuwings te rig teen Duitse militarisme. Hy is in 1914 oorlede.

Voordat lord Roberts tydens die Anglo-Boereoorlog die bevel oor die Britse magte oorgeneem het, het hy hom reeds verskeie kere as 'n goeie soldaat onderskei. Die Victoria Cross is op 25-jarige leeftyd aan hom toegeken. As aanvoerder van die Britse magte in Suid-Afrika het hy onder meer Bloemfontein, Pretoria en Johannesburg beset, waarop die Vrystaat en Transvaal amptelik as Britse gebiede geannekseer is. 

Toe die oorlog am per verby was, het hy 10 000 man na Kandahar laat marsjeer en die groot Afgaanse leër wat die dorp aangeval het, verslaan. Toe die oorlog in 1880 beëindig is, het hy generaal geword en is 'n ridderskap aan hom toegeken. Na die dood van sir George Colley tydens die Eerste Vryheidsoorlog in Transvaal is Roberts in 1881 as bevelvoerder van die Britse magte in Suid-Afrika aangestel. 

Net na sy aankoms het hy na Engeland teruggekeer omdat vrede intussen gesluit is. Van 1885 tot 1893 was hy opperbevelhebber in Indië en in 1895 is hy tot veldmaarskalk bevorder. In 1900, toe hy reeds 67 jaar oud was, het Roberts in die Kaap aangekom om die bevel oor die Britse magte by sir Redvers Buller oor te neem, nadat die Britte tydens die Anglo-Boereoorlog swaar verliese teen die Boeremagte gely het. 

Roberts se enigste seun het in Desember 1899 in Natal gesneuwel. Roberts het flankbewegings bo frontaanvalle as militêre strategie verkies. Op 27 Februarie 1900 het hy en Kitchener genl. Cronjé by Paardeberg tot oorgawe gedwing. Ondanks aanvalle deur die Boeremagte het hy daarin geslaag om na Bloemfontein op te ruk en hy het die stad op 13 Maart beset. 

Op 25 Mei het hy die Vrystaat amptelik as Britse gebied geannekseer en ŉ paar dae later, op 31 Mei, het hy Johannesburg binnegeval en Pretoria op 5 Junie beset. Transvaal is op 1 September geannekseer en kort daarna was die grootste deel van die spoorlyn na Delagoabaai, waarvandaan die Boere hulle voorrade gekry het, in Britse hande. 

Toe die Boere hulle egter nie wou oorgee nie en 'n bewegingsoorlog begin het, is plaashuise afgebrand en is die dakloses in kampe gehuisves. Kitchener het die beleid van verskroeide aarde na Roberts se vertrek verder gevoer, waarna die kampe as konsentrasiekampe bekend geword het. Onder die indruk dat die oorlog byna verby was, het Roberts die bevel op 29 November aan Kitchener oorhandig en na Engeland vertrek. 

So seker was hy van sy saak dat hy verskeie afdelings Britse soldate huis toe gestuur het, waardeur die Britse mag in Suid-Afrika verswak is. In Engeland het Roberts 'n heldeontvangs gekry. Die graafskap is aan hom toegeken en in Januarie 1901 het hy opperbevelhebber van die Britse leër geword totdat die pos in 1904 afgeskaf is. Tot aan die einde van sy lewe het hy in verskillende militêre rade gedien. 

Hy was een van die eerste gesagvoerders wat die gedagte van verpligte militêre opleiding gesteun het. Met die uitbreek van die Eerste Wêreldoorlog in 1914 is hy as opperkolonel van die buitelandse magte aangestel. 

In die hoedanigheid het hy die Indiese soldate wat in Frankryk geveg het, gaan besoek en is hy op 14 November 1914 op St. Omaars oorlede. Sy boek oor sy vroeëre lewe, "Forty" "years in India", het in 1897 verskyn.




</doc>
<doc id="87165" url="https://af.wikipedia.org/wiki?curid=87165" title="Kwartels">
Kwartels

Kwartels ("Coturnix") is 'n genus van voëls in die familie van fisantagtiges ("Phasianidae").




</doc>
<doc id="87167" url="https://af.wikipedia.org/wiki?curid=87167" title="Orlando, Soweto">
Orlando, Soweto

Orlando is die oudste township in Soweto, Gauteng. Die township is in 1931 gestig en na Johannesburg se burgemeester Edwin Orlando Leake vernoem. Orlando is verdeel in Orlando-Oos en Orlando-Wes. Volgens die 2011-sensus het Orlando-Oos 68 210 inwoners en Orlando-Wes 40 603 inwoners.


</doc>
<doc id="87172" url="https://af.wikipedia.org/wiki?curid=87172" title="Fin de siècle">
Fin de siècle

Fin de siècle ([ˌfɛ̃ dəˈsjɛkl], Frans: "Einde van die eeu"), dikwels ook Dekadentisme genoem, was 'n kunsstroming wat in die tydperk tussen omstreeks 1890 en 1914 gefloreer het. Die term het die konnotasie van dekadensie wat daarna verwys dat die Fin de siècle as kulturele beweging juis kulturele verval getematiseer het, maar beskryf ook die lewensgevoel van die tydperk wat aan die een kant deur onsekerheid oor die toekoms bepaal is en sy neerslag in pessimistiese houdings van baie fiksieskrywers van die tyd vind, maar ook in 'n euforiese leefstyl tot uitdrukking kom as mense die hede probeer geniet het.

As vakterm is "Fin de siècle" vir die eerste keer in 1886 in die Franse tydskrif "Le Décadent" gebruik. In 1888 het Francis de Jouvenot en H. Micard dié naam aan een van hul toneelkomedies gegee. In die Duitse taalgebied het die Oostenrykse skrywer Hermann Bahr (1863-1934) in 1891 'n bundel novelles met dié titel gepubliseer. 

Alhoewel die term oorspronklik spesifiek na 'n lewensgevoel verwys het wat eie was aan die Derde Franse Republiek in hierdie tyd, word dit ook gebruik om die tydsgees en stemming, wat in die twee dekades voor die Eerste Wêreldoorlog in die hele Europa geheers het, te beskryf.


</doc>
<doc id="87174" url="https://af.wikipedia.org/wiki?curid=87174" title="Crawley">
Crawley

Crawley is 'n dorp in die Engelse graafskap Wes-Sussex. Die dorp het ongeveer 107 duisend inwoners en is bekend omdat dit naby Gatwick-lugawe geleë is. Gatwick is vandag die tweede besigste gemeet aan totale passasiersverkeer in die Verenigde Koninkryk, naas Heathrow.



</doc>
<doc id="87175" url="https://af.wikipedia.org/wiki?curid=87175" title="Ardèche">
Ardèche

Ardèche (uitgespreek "[aʁ.dɛʃ]") (07) is 'n Franse département van die gewes Auvergne-Rhône-Alpes. Sy prefektuur (hoofstad) is Privas.



</doc>
<doc id="87176" url="https://af.wikipedia.org/wiki?curid=87176" title=".yt">
.yt

.yt is die agtervoegsel van domeinname vir webtuistes in Mayotte ('n oorsese département van Frankryk).




</doc>
<doc id="87177" url="https://af.wikipedia.org/wiki?curid=87177" title="Ardennes">
Ardennes

Ardennes (uitgespreek " [aʁ.dɛn]") (08) is 'n Franse département van die gewes Grand Est. Sy prefektuur (hoofstad) is Charleville-Mézières.



</doc>
<doc id="87178" url="https://af.wikipedia.org/wiki?curid=87178" title="Ariège">
Ariège

Ariège (uitgespreek "[aʁjɛʒ]") (09) is 'n Franse département van die gewes Oksitanië. Sy prefektuur (hoofstad) is Foix.



</doc>
<doc id="87179" url="https://af.wikipedia.org/wiki?curid=87179" title="Kastilië en León">
Kastilië en León

Kastilië en León (Spaans: "Castilla y León", Leonees: "Castiella y Llión") is die grootste outonome gewes van Spanje. Die gewes het 'n bevolking van 2 558 463 in 2010 gehad. Valladolid is die hoofstad en met ongeveer 300 duisend inwoners ook die grootste stad.



</doc>
<doc id="87182" url="https://af.wikipedia.org/wiki?curid=87182" title="Brackenhurst">
Brackenhurst

Brackenhurst is 'n voorstad van Alberton, Gauteng. Volgens die 2011-sensus het Brackenhurst 'n bevolking van 12 738 inwoners, waarvan 74,9% Blankes is.



</doc>
<doc id="87183" url="https://af.wikipedia.org/wiki?curid=87183" title="Brackendowns">
Brackendowns

Brackendowns is 'n voorstad van Alberton, Gauteng. Volgens die 2011-sensus het Brackendowns 'n bevolking van 15 201 inwoners, waarvan 66,9% Blankes is.



</doc>
<doc id="87184" url="https://af.wikipedia.org/wiki?curid=87184" title="Bikini-ringeiland">
Bikini-ringeiland

Die Bikini-ringeiland is 'n onbewoonde atol of ringeiland in die Stille Oseaan, waar die VSA vroeërjare kernwapens getoets het. Die atol van 2,32 vierkante kilometer is deel van die Marshalleilande in Mikronesië. Dit bestaan uit 36 eilandjies rondom 'n strandmeer ("lagune") van 594,2 vierkante kilometer.

Tussen 1946 en 1958 het die Verenigde State eksperimente met atoomwapens hier uitgevoer. Sedert Julie 1946 is meer as 20 waterstof- en atoombomme oor die atol getoets. In 1956 is die Bikini-atol amper totaal deur die eerste lugontploffing van 'n waterstofbom (genaamd Castle Bravo) uitgewis.

Voor hierdie toetse is die plaaslike bevolking na die Rongerik-atol verskuif. Teen die einde van die 1960's en begin van die 1970's keer van die oorspronklike bewoners terug, maar is later weer as gevolg van die hoë radioaktiwiteit verwyder. Die eiland is in 2010 deur UNESCO as wêrelderfenisgebied verklaar, hoofsaaklik omdat dit as toetsgebied vir kernwapens gebruik is.

Die gelyknamige swemdrag vir vroue, die moderne bikini is in 1946 deur 'n Franse ingenieur Louis Réard ontwerp. Hy het dit na die Bikini-atol vernoem waar kerntoetse in Julie van dieselfde jaar begin is.

Bikini bestaan uit 36 eilande:



</doc>
<doc id="87187" url="https://af.wikipedia.org/wiki?curid=87187" title="Media24-sentrum">
Media24-sentrum

Die Media24-sentrum (tot 25 Julie 2015 die Naspers Sentrum) (Engels: "Media24 Centre") is 'n 26 verdieping hoë wolkekrabber in Kaapstad, Suid-Afrika. Die gebou is tussen Heerengracht en D.F. Malan-straat geleë.

Met 'n hoogte van 93 meter is dit tans (2015) die vierde hoogste gebou in die stad. Die gebou is in 1962 voltooi en was destyds die hoogste gebou in die land, asook die vierde hoogste in Afrika. 'n Elektroniese nuusvoer is in 'n stadium teen die gebou vertoon, wat prominent in die nag sigbaar was.

Bekende publikasies wat in die gebou gehuisves word, is onder meer "Huisgenoot, Die Son, Die Burger" en "Landbouweekblad".


</doc>
<doc id="87192" url="https://af.wikipedia.org/wiki?curid=87192" title="Ester (Bybel)">
Ester (Bybel)

Ester is die 17de boek in die kanon van Hebreeuse Geskrifte wat as die Ou Testament in die Bybel opgeneem is. Die boek Ester vertel dat die Poerimfees ontstaan het ter herdenking aan die behoud van die Jode in die Persiese Ryk nadat daar beplan was om hulle uit te roei.




</doc>
<doc id="87193" url="https://af.wikipedia.org/wiki?curid=87193" title="Dine van Zyl">
Dine van Zyl

Dine van Zyl is 'n bekroonde Afrikaanse skrywer, uitgewer en vryskutjoernalis. Van Zyl het verskeie boeke, veral kookboeke geskryf. Haar artikels is in 'n wye spektrum van Afrikaanse koerante en tydskrifte gepubliseer. Sy was ook die aanbieder van die TV-reeks ""Boerekos met Dine van Zyl"" op KykNET.

Dine van Zyl is in 1953 op Robertson gebore. Haar pa was Pon van Zyl, 'n wynmaker en die eerste bestuurder van die Robertson Koöperatiewe Wynmakery. Sy matrikuleer van die Hoërskool Robertson en behaal 'n B.A.-graad aan die Universiteit Stellenbosch. Sy het ook 'n Diploma in Verkoopsbestuur van die Kamer van Koophandel.

Van Zyl woon tans in Rooi-Els in die Overstrand en is met die verkoelingsingenieur, Graham McCleland getroud.









</doc>
<doc id="87194" url="https://af.wikipedia.org/wiki?curid=87194" title="Sylt (munisipaliteit)">
Sylt (munisipaliteit)

Sylt is 'n munisipaliteit op die gelyknamige Noordsee-eiland wat op 1 Januarie 2009 met die samesmelting van die stad Westerland en die twee dorpe Sylt-Ost en Rantum gevorm is. Die munisipaliteit is in die sentrum van die eiland geleë en beslaan sowat 60 persent van sy oppervlakte en huisves 70 persent van die eilandbewoners.


</doc>
<doc id="87195" url="https://af.wikipedia.org/wiki?curid=87195" title="Else Lasker-Schüler">
Else Lasker-Schüler

Else Lasker-Schüler (eintlik Elisabeth Lasker-Schüler; * 11 Februarie 1869 in Elberfeld, tans Wuppertal; † 22 Januarie 1945 in Jerusalem) was 'n beduidende Duits-Joodse digteres en toneelskryfster. Lasker-Schüler, wat onder meer met die Boheemse leefstyl verbind word wat sy in Berlyn gevolg het, was een van die belangrikste verteenwoordigers van avantgardistiese modernisme en ekspressionisme in die Duitse literatuur, alhoewel haar literêre werk in baie opsigte uniek was en onder meer ook neoromantiese tendense getoon het.

Naas haar liriek en toneelkuns het sy ook bekendheid as tekenkunstenares verwerf en sommige van haar digbundels self van illustrasies voorsien.

Ná die bewindsoorname van die Nasionaal-Sosialistiese Duitse Werkersparty (NSdAP) in die Duitse Ryk het Lasker-Schüler aanvanklik na Zürich geëmigreer, maar haar aansoek om 'n werkpermit in Switserland is geweier. Nadat sy reeds in 1934 'n besoek aan Palestina gebring het, het Lasker-Schüler haar in 1937 in Jerusalem gevestig waar sy tot met haar afsterwe in 1945 gebly het. Sy is op die Olyfberg ter ruste gelê.


</doc>
<doc id="87196" url="https://af.wikipedia.org/wiki?curid=87196" title="Atol">
Atol

'n Atol is 'n ringvormige eiland of 'n ringvormige reeks eilande wat saam ontstaan het. Atolle het 'n basis van koraal. Die gebied binne die ring kan (as die ring geslote is) soet, ekstra sout of brak water bevat.

Charles Darwin het 'n verklaring vir die ontstaan van atolle gepubliseer wat tot vandag toe as korrek aanvaar word. Hy baseer sy teorie op waarnemings gedurende sy reis op die HMS Beagle. Hy redeneer dat 'n koraalrif om 'n vulkaniese eiland hoër sal word namate die eiland wegsak (of die seevlak styg) en uiteindelik 'n eiland met 'n koraalrif sal vorm. As gevolg van lewendige koraal sal die buitenste rif aanhou groei tot net onder seevlak. Soos die vulkaan as gevolg van erosie of styging in seespieël onder water verdwyn, bly slegs die koraalrif agter.

Atolle kom veral in die Stille Oseaan voor. Omdat atolle uit koraal bestaan, kan hulle slegs in tropiese oseane voorkom. Vulkaniese eilande wat buite die geskikte temperatuursone geleë is, word ondersese berge namate hulle weg erodeer.



</doc>
<doc id="87197" url="https://af.wikipedia.org/wiki?curid=87197" title="Botter">
Botter

"Botter" is 'n suiwelproduk wat bestaan ​​uit bottervet, melkproteïene en water. Dit word gemaak deur die aanhoudende gekarring van vars of gegiste room of melk. Dit word gebruik as 'n broodsmeer en 'n kookbestanddeel in die kombuis, soos om mee te bak, sous te maak of vir panbraai.

Botter word algemeen gemaak van beesmelk, maar kan ook vervaardig word van die melk van ander soogdiere, insluitend skape, bokke en buffels. Produsente voeg soms sout, geurmiddels en preserveermiddels by. Verdere verwerking van botter produseer verhelderde botter of ghee, wat byna heeltemal uit bottervet.

Botter is 'n water-in-olie emulsie wat die gevolg is van die omskakeling van die room, 'n olie-in-water emulsie. Die melkproteïene is die emulgator. Botter bly 'n vaste stof wanneer verkoel, maar versag tot 'n smeer teen kamertemperatuur, en smelt tot 'n dun vloeistof by 32-35 °C (90-95 °F). Die digtheid van botter is 911 g/L. Dit het gewoonlik 'n ligte geel kleur, maar wissel van diep geel tot byna wit.


</doc>
<doc id="87198" url="https://af.wikipedia.org/wiki?curid=87198" title="Tweede Nywerheidsomwenteling">
Tweede Nywerheidsomwenteling

Die Tweede Nywerheidsomwenteling, ook bekend as die Tegnologiese Omwenteling, was 'n fase van die Nywerheidsomwenteling tussen die middel van die 19de eeu en die Eerste Wêreldoorlog wat deur vinnige ekonomiese groei en tegnologiese vooruitgang gekenmerk is.

As tegnologiese uitgangspunt word die invoering van Bessemer-staal in die 1860's beskou, en in die volgende dekades het die tegnologiese vooruitgang sy hoogtepunt met die vroeë elektrifisering van fabrieke, die oorgang tot massavervaardiging en die invoering van produksielyne bereik. Die Tweede Nywerheidsomwenteling is deur die massiewe uitbou van spoornetwerke, die begin van grootskaalse yster- en staalvervaardiging, die wye gebruik van masjiene in die vervaardigingsproses, die wye toepassing van stoomkrag in die nywerheids- en vervoerwese, en die begin van elektriese kommunikasie gekenmerk.

Die tweede industriële rewolusie het gepaard gegaan met 'n massiewe uitbreiding van die nywerheidsektor en snelle industriële groei in lande soos die Verenigde Koninkryk, Duitsland en die Verenigde State, maar ook in Frankryk, die huidige Benelux-lande en Japan. Dit het op die Eerste Industriële Rewolusie gevolg wat in die laat 18de eeu in die Verenigde Koninkryk begin en later ook Wes-Europa en Noord-Amerika geraak het.

As historiese konsep is die Tweede Nywerheidsomwenteling reeds deur Patrick Geddes in sy werk "Cities in Evolution" ingevoer wat in 1910 gepubliseer is. Maar eers toe David Landes die vakterm in 1966 in een van sy essays en in 1972 ook in sy werk "The Unbound Prometheus" gebruik het, is dit op 'n wetenskaplike manier gestandaardiseer. Dit word vandag veral met die Amerikaanse geskiedkundige Alfred D. Chandler (1918–2007) verbind wat dit met sy werke bekend gemaak het. Nogtans is daar ook wetenskaplikes wat die wye toepassing van die konsep en term krities beoordeel.

Landes beklemtoon die belangrikheid van nuwe tegnologieë, veral elektrisiteit, die binnebrandenjin, nuwe werkstowwe (waaronder legerings en chemikalieë) en kommunikasietegnologieë soos die telegraaf, telefoon en radio. Terwyl die eerste industriële rewolusie sy uitgangspunt in die tekstiel-, yster- en staalbedryf geneem het, het die Tweede Nywerheidsomwenteling op staalvervaardiging, die spoorwegbedryf, elektrisiteit en die chemiebedryf gebaseer.

Vaclav Smill het na die periode tussen 1867 en 1914 as "Die tydperk van sinergie" verwys waartydens die meeste belangrike tegnologiese innovasies ontwikkel is. Anders as gedurende die industriële rewolusie het die uitvindings en vernuwings van hierdie tydperk uit wetenskaplike navorsing en die toepassing van wetenskaplike kennis voortgespruit.


</doc>
<doc id="87199" url="https://af.wikipedia.org/wiki?curid=87199" title="Job">
Job

Job is die 18de boek in die kanon van Hebreeuse Geskrifte wat as Ou Testament in die Bybel opgeneem is. Die boek handel oor die vrome en opregte man Job wat tot die uiterste beproef word en in sy beproewing aangespreek word deur vriende wat sy lyding wil verklaar vanuit hulle tradisionele opvatting oor die samehang tussen sonde en lyding: lyding is die straf op sonde. Job hou vol dat hy die lyding nie verdien nie en eis van God dat reg aan hom sal geskied. God hou sy skeppingswerk, almag en wysheid aan Job voor en Job kom tot rus. God berispe die vriende van Job oor hulle verkeerde begrip van Job se lyding, en Job word weer voorspoedig.




</doc>
<doc id="87207" url="https://af.wikipedia.org/wiki?curid=87207" title="Teenpous Gregorius VI">
Teenpous Gregorius VI

Gregorius VI was ‘n teenpous van Mei 1012 tot 25 Desember van dieselfde jaar. 

Toe Pous Sergius IV op 12 Mei 1012 sterwe, het die spanning tussen die adellik geslagte in Rome weer opgelaai. Die Crescentius en die Tusculum families het al twee hulle eie pous benoem. Gregorius was die kandidaat van Crescentius en Theophylactus was die kandidaat van Tusculum. Theophylactus het die naam Benedictus aangeneem.

Hoewel Gregorius die eerste was om die pousskap op te eis het Benedictus die amp verkry en is Gregorius uit Rome verban. Gregorius gaan toe steun soek by die Duitse keiser Hendrik II. Die keiser het egter die pouslike insignia by hom gevat en hom aangesê om nie meer aanspraak te maak op die pousskap nie. Gregorius het toe van die toneel verdwyn, hoewel dit bekend is dat hy nog gelewe het in 1018.


</doc>
<doc id="87208" url="https://af.wikipedia.org/wiki?curid=87208" title="Libradene">
Libradene

Libradene is 'n voorstad in Boksburg, Gauteng. Volgens die 2011-sensus het Libradene 'n bevolking van 1 287 gehad, van wie 85,9% wit mense was. Die hele voorstad het toegangsbeheer waar besoekers voorgekeer word en inwoners toegangskaarte moet gebruik.


</doc>
<doc id="87210" url="https://af.wikipedia.org/wiki?curid=87210" title="Hoërskool Oosterlig">
Hoërskool Oosterlig

Hoërskool Oosterlig is ’n publieke Afrikaans-medium skool wat in Boksburg (in die Oos-Rand) geleë is.



</doc>
<doc id="87211" url="https://af.wikipedia.org/wiki?curid=87211" title="Polysteganus">
Polysteganus

Polysteganus is 'n genus van straalvinnige visse in die familie van Sparidae. Die genus is vir die eerste keer in 1870 deur Klunzinger beskryf.




</doc>
<doc id="87216" url="https://af.wikipedia.org/wiki?curid=87216" title="Teenpous Benedictus X">
Teenpous Benedictus X

Teenpous Benedictus X gebore as Giovanni Mincio was 'n teenpous van die Rooms-Katolieke Kerk aangestel deur die Tusculum-familie in die periode 1058–1059.

Giovanni Mincio is die seun van Graaf Guido (of Wido) van Tusculum en 'n broer van Pous Benedictus IX. Hy is aangestel as kardinaal-biskop van Velletri, deur Pous Leo IX in 1050. Na die dood van Pous Stefanus IX op 29 Maart 1058 word Giovanni deur sy magtige ooms Gregorio di Tusculum, Gerardo di Galeria en Ottaviano Crescenzio di Monticelli teen sy sin tot nuwe pous benoem op 5 April 1058. Verskeie kardinale het die benoeming ongeldig verklaar, maar moes uit Rome vlug.

Hildebrand van Sovana (later Pous Gregorius VII was ook 'n fel teenstander van die pouskeuse en kry die steun van die hertog van Lotharinge-Toskane en keiserin Agnes. Op Hildebrand se voorspraak word
Gerard van Boergondië verkies as Pous Nicolaas II op 6 Desember 1058.

Nadat Nicolaas Benedictus afgeset en geëkskommunikeer het met die hulp van die sinode van Sutri in Januarie 1059, word Benedictus deur Nicolaas se aanhangers uit Rome verdryf. Met die hulp van troepe van die Vikings volg twee oorloë teen Benedictus totdat hy oorgee in 1059 en sy aansprake op die pousskap laat vaar. In 1060 word Benedictus gevange geset in die klooster van Sant Agnese en hy sterf in gevangeskap.

Om soortgelyke onenigheid in die toekoms te voorkom het Pous Nicolaas nuwe reëls opgestel vir die pouskeuse. Die reëls het uiteindelik daartoe gelei dat slegs die Kollege van Kardinale die nuwe pous kies.

Omdat Benedictus 'n teenpous was, is die kardinale wat hy aangestel het nie deur die Rooms Katolieke Kerk erken nie. Hulle staan bekend as pseudo-kardinale.


</doc>
<doc id="87221" url="https://af.wikipedia.org/wiki?curid=87221" title="Spreuke van Salomo">
Spreuke van Salomo

Spreuke van Salomo is die 20ste boek in die kanon van Hebreeuse Geskrifte wat as Ou Testament in die Bybel opgeneem is. Die boek Spreuke bestaan uit 'n versameling gedigte en spreuke wat bedoel is om mense te onderrig in die regte lewenshouding en lewenskuns. Die grondslag wat telkens gestel word, is dat die ware "kennis" begin met die dien van die Here.



</doc>
<doc id="87222" url="https://af.wikipedia.org/wiki?curid=87222" title="Slag van Ulundi">
Slag van Ulundi

Die Slag van Ulundi het op 4 Julie 1879 tydens die Anglo-Zoeloe-oorlog in Natal plaasgevind. 'n Britse mag van ongeveer 5 200 soldate het 'n Zoeloemag van ongeveer 15 000 krygers verslaan. Die Britse mag was onder die bevel van lord Chelmsford.

Na die onverwagse nederlaag in die Slag van Isandlwana was Chelmsford narstigtelik op soek na 'n oorwinning oor die Zoeloes om sy eer gestand te doen. Op 1 Julie het die Britte Fort Nolela langs die Wit-Mfolozirivier bereik. Op 3 Julie het Sir Redvers Buller met verkenners die rivier gekruis en die pad na Ulundi verken. Hulle spring 'n lokval net-net vry en verloor drie soldate in die proses. Voor middernag is hulle terug by Fort Nolela.

Met sonop op 4 Julie het die Britse mag die Wit-Mfolozi oorgesteek en begin marsjeer na oNdini, die kamp van Cetshwayo. Die Britse opmars het 'n reghoekige formasie ingeneem, vyf kompanies voor, agt aan elke kant en vier agter. Die waens en ammunisiewaens het aan die kante beweeg en is na die middel van die vierkant geneem sodra die geveg begin het. 'n Kompanie was ongeveer 130 man sterk. Die Zoeloes het die Britte aangeval in hulle bekende "Horings-van-die-os" formasie. Die eerste Zoeloes wat die Britte bereik het was die sogenaamde horings en het die kante van die Britse vierkant aangeval. Die Britte het begin vuur met hulle nege-ponders en Gatling-masjiengewere. Hulle het daarin geslaag om die Zoeloes se aanvalle af te slaan. Toe die Zoeloes se aanvalle verminder en hulle formasies begin opbreek het, het Chelmsford sy berede soldate uitgestuur. Ongeveer 1 500 Zoeloes het gesneuwel terwyl slegs 12 Britte gesneuwel het en 90 gewond is. Cetshwayo se kraal is aan die brand gesteek en hy het gevlug. Hy is twee maande later eers gevange geneem.



</doc>
<doc id="87223" url="https://af.wikipedia.org/wiki?curid=87223" title="Bonnie en Clyde">
Bonnie en Clyde

Bonnie en Clyde was twee Amerikaanse kriminele wat in die 1930's wêreldberoemd geraak het. Hulle is op 23 Mei 1934 deur die polisie in 'n lokval gelei en in Black Lake, Louisiana doodgeskiet. Hulle lewensverhaal is in 1967 in die rolprent ""Bonnie and Clyde"" (met hoofrolle deur Faye Dunaway en Warren Beatty) op die silwerdoek verewig.

Die bende het bestaan uit Bonnie Elizabeth Parker (1 Oktober 1910 - 23 Mei 1934) en Clyde Barrow Chestnut (24 Maart 1909 - 23 Mei 1934), beide van die Dallas-omgewing. Hulle het van 1932 tot 1934, tydens die hoogtepunt van die Groot Depressie, deur die sentrale Verenigde State gereis terwyl hulle besighede beroof en karre gesteel het.

Clyde is vandag bekend vir sy bankrowe. Hy het egter verkies om klein winkels en landelike petrolstasies te roof. Daar word vermoed dat die paartjie ten minste nege polisiebeamptes en verskeie burgerlikes gedood het. Hulle is uiteindelik deur 'n vriend verraai en deur die polisie geskiet.

'n Gedenkteken is op die plek waar hulle doodgeskiet is opgerig. In Januarie 2012 is 'n masjiengeweer en 'n enkelloop jaggeweer wat aan hulle behoort het opgeveil. Die Polisie het beslag op die wapens by hul skuilplek in Joplin (Missouri) gelê. Dit het $210 000 op die veiling behaal.



</doc>
<doc id="87224" url="https://af.wikipedia.org/wiki?curid=87224" title="Challenger-ramp">
Challenger-ramp

Die ramp van die ruimtependeltuig Challenger het op 28 Januarie 1986 plaasgevind. Die NASA-ruimtependeltuig het 73 sekondes na lansering vanaf Cape Canaveral ontplof op die tuig se tiende sending. Al sewe bemanningslede het gesterf.

Die oorsaak van die ontploffing is later, na 'n uitgebreide ondersoek, vasgestel. Dit blyk dat 'n onderdeel, genoem 'n O-ring ('n seël), gebreek het in die regterkantse vuurpylaanjaer. Tydens die vlug het warm gasse verby die beskadigde O-ring ontsnap, 'n gat gevorm, en vlamme het later die hele tuig en sy vuurpyle verswelg.

Die bemanning se kajuit en baie ander fragmente is uiteindelik op die seebodem gevind na 'n lang soekoperasie. Die presiese tydsberekening van die dood van die bemanning is onbekend; verskeie bemanningslede moes die aanvanklike ontbinding van die ruimtetuig oorleef het. Die pendeltuig het nie enige ontsnappingstelsel vir die bemanning (soos valskerms) gehad nie en die impak van die kajuit (teen 330 km/h) met die see-oppervlak was ook te gewelddadig vir enige mens om te oorleef.

Tydens die aangedrewe vlugdeel van die pendeltuig is ontsnapping deur die bemanning byna onmoontlik. Lanseerontsnappingstelsels is 'n paar keer tydens pendelontwikkeling oorweeg, maar NASA se gevolgtrekking was dat die tuig se verwagte hoë betroubaarheid die behoefte aan so iets onnodig maak. Gewysigde SR-71 Blackbird uitskietsitplekke en volle lugdrukpakke is gebruik tydens die eerste vier pendelbaanmissies, wat beskou was as toetsvlugte, maar dit is verwyder vir die "operasionele" missies wat gevolg het. (Die Columbia-ongelukondersoekraad verklaar later ná die 2003 Columbia-ramp, dat die pendeloperasies nooit "operasioneel" verklaar moes word nie, want dit bly "eksperimenteel" as gevolg van die beperkte aantal vlugte in vergelyking met gesertifiseerde kommersiële vliegtuie.) Die verskaffing van 'n lanseerontsnappingstelsel vir groter spanne is beskou as ongewens as gevolg van "beperkte nut, tegniese kompleksiteit en buitensporige koste in dollars, gewig of skedulevertragings."

Ná die verlies van Challenger is die debat oor rampredding heropen. NASA het verskeie opsies oorweeg, insluitend uitskietstoele, vuurpylonttrekking en moontlike redding deur die ruimtetuig deur 'n luik aan sy onderkant te verlaat. NASA kom egter weer tot die gevolgtrekking dat al die lanseerontsnappingstelsels wat al oorweeg is, onprakties is, weens die vele voertuigveranderinge wat nodig sou wees en die gevolglike beperking op die getal bemanningslede. 'n Stelsel is ontwerp om die bemanning die opsie te gee om die pendeltuig tydens sy sweefvlug te verlaat, maar hierdie stelsel sou in elk geval nie bruikbaar gewees het tydens die Challenger-ramp nie.


</doc>
<doc id="87225" url="https://af.wikipedia.org/wiki?curid=87225" title="2032">
2032

Die jaar 2032 sal 'n skrikkeljaar wees wat volgens die Gregoriaanse kalender op 'n Donderdag sal begin. Dis sal die 32ste jaar van die 21ste eeu n.C. wees. In teenstelling met gewone jare sal die jaar 366 dae en 'n 29 Februarie hê.



</doc>
<doc id="87226" url="https://af.wikipedia.org/wiki?curid=87226" title="Döbelns-park">
Döbelns-park

Die Döbelns-park is 'n stadspark in die sentrum van die Sweedse stad Umeå. Die Döbelns-park is die oudste park in Umeå en is al 'n geruime tyd 'n kulturele park, konserte kan hier aangebied word en dit het ook 'n teater. Die park is aan die Storgatan geleë, ten ooste van die Stadskerk van Umeå.

Die park is in 1865 onder die naam "Stadsträdgården" ("stadspark") gestig, maar is in 1867 na generaal Georg Carl von Döbeln vernoem, en 'n monument is vir hom opgerig. Die park is ontwerp in die Engelse styl.

In 1888 het 'n groot stadsbrand die meeste van die park verwoes en is baie van die bome en bosse erg beskadig. Die monument het ongedeerd gebly. In 1897 is 'n groot restourasie begin.

In 1920 is daar 'n teater in die park geplaas, waar konserte en ander optredes kan plaasvind. Benewens die monument van Von Döbeln is daar ook 'n borsbeeld van die Sweedse komponis Wilhelm Peterson-Berger. Die park is in 1997 weer gerestoureer met die doel om die park se kulturele karakter te versterk.



</doc>
<doc id="87227" url="https://af.wikipedia.org/wiki?curid=87227" title="Vänortspark">
Vänortspark

Die Vänortspark (Sweeds: "Vänortsparken") is 'n stadspark in die sentrum van die Sweedse stad Umeå. Die park is ten suide van die Stadskerk van Umeå geleë.

Omstreeks 1600 was daar al 'n soort van park op die plek bekend. In 1858 is daar gras gesaai en plante geplant. In 1861 en 1862 is 2000 krone vrygestel vir dié park op die kerkplein. Die aanplantings bestaan hoofsaaklik uit bome en struike. Na die brand van 1888 is die oppervlak van die park uitgebrei en is die naam na "Skolparken" (Skoolpark) verander.

In 1985 is die naam na "Vänortspark" gewysig en is die park deeglik opgeknap. Parkmeubels en simboliese voorwerpe uit Umeå is in die park geplaas en 'n stroompie is uitgelê. Die park het ook 'n kunswerk: in die noordwestelike deel staan 'n beeldhouwerk gemaak van koper wat die wêreld voorstel.

Die park het 'n komvormige sentrale grasveld wat deur verskillende struike en bome omring word. Dwarsdeur die park is 'n stroompie met drie brûe aangelê.



</doc>
<doc id="87229" url="https://af.wikipedia.org/wiki?curid=87229" title="Mariehemsängarna">
Mariehemsängarna

Mariehemsängarna is 'n groen gebied in die Sweedse stad Umeå, tussen die distrikte Mariehemsvägen en Stadsliden. Die gebied word gekenmerk deur groot grasperke. 'n Klein rivier met 'n paar poele waar swane en eende in die somer woon vloei deur die park. Die "MSK Arena", waar die sokkerklub "Mariehem SK" sy tuiswedstryde speel, kan ook in Mariehemsängarna gevind word.

Sedert 1974 word die "Brännbollsyran" in Mariehemsängarna gehou, 'n jaarlikse fees met musiekoptredes en die "Brännbollcup ('n Sweedse kolf-en-balspel, soortgelyk aan bofbal).

Die "Umeå Disc Golf Club" het 'n diskgholfbaan met 18 putjies in die park. Die gholfbaan word deur die gemeenskap beheer en kan gratis deur die publiek gebruik word. Die baan is in 1980 gestig en het toe net 9 putjies gehad, maar is deur die jare heen tot 18 putjies uitgebrei.



</doc>
<doc id="87230" url="https://af.wikipedia.org/wiki?curid=87230" title="Frederick Augustus Thesiger, 2de Baron van Chelmsford">
Frederick Augustus Thesiger, 2de Baron van Chelmsford

Frederick Augustus Thesiger (31 Mei 1827 – 9 April 1905) was die 2de Baron van Chelmsford en 'n Britse soldaat. Op sewentienjarige ouderdom sluit hy aan by die Britse Leër. Later in sy loopbaan voer hy bevel oor die Britse troepe aan die Kaap en ook in die Anglo-Zoeloe-oorlog. Hy ly 'n verpletterende neerlaag tydens die Slag van Isandlwana en word deur lord Wolseley vervang. Ten spyte van 'n oorwinning tydens die Slag van Ulundi en ander plekke keer hy terug na Engeland. Hy is in 1905 op 77-jarige ouderdom oorlede.



</doc>
<doc id="87231" url="https://af.wikipedia.org/wiki?curid=87231" title="Tsakane">
Tsakane

Tsakane is 'n township aan die Oos-Rand, Gauteng, sowat 10 km suid van Brakpan. Die township het 135 994 inwoners in 2011 gehad, waarvan 98,8% swartmense was. Tsakane is in die 1960's gestig en die grootste huistale is Zoeloe (57,9%) en Suid-Sotho (10,1%).



</doc>
<doc id="87233" url="https://af.wikipedia.org/wiki?curid=87233" title="Lugmagbasis Overberg">
Lugmagbasis Overberg

Lugmagbasis Overberg (IATA-kode:OVG, ICAO: FAOB) is 'n militêre lugmagbasis van die Suid-Afrikaanse Lugmag en die tuiste van 525-Eskader en die Toetsvlug- en Ontwikkelingsentrum. Dit ressorteer onder die bevel van Lugmaghoofkwartier in Pretoria, Gauteng.

Denel se Overbergtoetsbaan gebruik ook die Lugmagbasis Overberg.



</doc>
<doc id="87234" url="https://af.wikipedia.org/wiki?curid=87234" title="Lugmagbasis Makhado">
Lugmagbasis Makhado

Lugmagbasis Makhado (ICAO: FALM) is 'n militêre lugmagbasis van die Suid-Afrikaanse Lugmag en die verste noord in Suid-Afrika geleë by Louis Trichardt, naby die grens met Zimbabwe. 

Dit is die modernste basis van die lugmag en staan nie-amptelik bekend as "Fighter Town, RSA". Die basis se leuse is "Castrum Borealis" (Fort van die Noorde).


Die basis is op 14 Oktober 1987 geopen as LMB Louis Trichardt, maar na 'n naamsverandering op 7 November 2003 word dit hernoem na die nabygeleë dorp Makhado (Louis Trichardt).



</doc>
<doc id="87235" url="https://af.wikipedia.org/wiki?curid=87235" title="Lugmagbasis Hoedspruit">
Lugmagbasis Hoedspruit

Lugmagbasis Hoedspruit (ICAO: FAHS) is 'n militêre lugmagbasis van die Suid-Afrikaanse Lugmag geleë langsaan die Krugerwildtuin. Teen die einde van die 1990's is 'n onbenutte deel van die basis omskep in 'n burgerlike lughawe, genaamd Eastgate-lughawe. Dit het ook as 'n moontlike noodlandingsplek vir die Amerikaanse ruimtependeltuig gedien.


Die basis is op 1 Julie 1978 geopen as LMB Hoedspruit,
Dit is van die begin af ontwerp as 'n hoogs-beskermde oorlogsbasis. As sodanig, het dit gepantserde en ondergrondse loodse, met bedekte vliegtuie op bystand naby aan die aanloopbane geplaas vir onmiddellike opstyging.

Die basis wemel van wild, omring deur die 25 km Lugmagbasis Hoedspruit Wildreservaat. Om die aanloopbaan skoon van diere te hou was 'n reuse probleem. Dus het die basis drie jagluiperds ingevoer om die vliegveld te patroleer, met die resultaat dat diere se lastigheid op die aanloopbaan met 90% afgeneem het. Nog 'n SA Lugmagbasis, Lugmagbasis Makhado, het sedertdien ook die konsep aanvaar.

Die basis se leuse is "Pro Nostrorum Pace" (Vrede vir ons inwoners).

'n Burgerlike lughawe, bekend as die Eastgate-lughawe, is aan die suidelike punt van die lughawe geopen in die vroeë 1990's. Die terminaal se vernaamste gebruik is vir toeriste wat privaatwildreservate in die gebied wil besoek, sowel as vir toegang tot die Krugerwildtuin via die nabygeleë Orpenhek.

South African Express vlieg daagliks na/van O.R. Tambo Internasionale Lughawe in Johannesburg, en driekeer per week na die Kaapstad Internasionale Lughawe.



</doc>
<doc id="87236" url="https://af.wikipedia.org/wiki?curid=87236" title="Teenpous Honorius II">
Teenpous Honorius II

Teenpous Honorius II (gebore Pietro Cadalus) was 'n teenpous in die Rooms Katolieke Kerk van 28 Oktober 1061 tot aan sy dood in 1072. Hy was die eerste teenpous in die Investituurstryd.

Cadalus stam uit 'n adellike familie van Verona. Tydens die regering vam keiser Hendrik III van die Heilige Romeinse Ryk was hy die keiser se kanselier. Later is hy aangestel as biskop van Parma.

Toe Pous Nicolaas II op 27 Julie 1061 sterwe, sorg die hervormingsgesinde party van Hildebrand van Sovana daarvoor dat Anselmo di Lucca (ook Anselmo da Baggio) afkomstig uit die adel van Milaan as pous verkies word. Anselmo neem die naam Alexander II aan. Hildebrand vra egter nie die goedkeuring van die keiser nie. Die keiser Hendrik IV (eintlik sy ma Agnes van Poitou wat as regentes regeer het) stel toe Cadalus aan wat die naam Honorius II aanneem.

Die inkonsekwente politiek van Agnes, weduwee van keiser Hendrik III lei egter daartoe dat Honorius nie genoegsame steun gekry het nie. Honorius slaag wel daarin om Rome te verower in April 1062. In Oktober 1062 bestry hy op die sinode van Augsburg die regmatigheid van Alexander se aanstelling. Dit was te vergeefs en op die sinode van Mantua in 1064 skaar die Duitse biskoppe hulle agter Alexander.

Omdat hy alle steun verloor het, verlaat Honorius Rome en trek homself terug na Lombardye. Hoewel hy homself tot aan sy dood as die wettige pous beskou het, het hy geen kerklike of politieke mag meer gehad nie.


</doc>
<doc id="87238" url="https://af.wikipedia.org/wiki?curid=87238" title="Lugmagbasis Waterkloof">
Lugmagbasis Waterkloof

Lugmagbasis Waterkloof (IATA-kode: WKF; ICAO: FAWK) is 'n militêre lugmagbasis van die Suid-Afrikaanse Lugmag geleë in die buitewyke van Pretoria, en is die SALM se besigste lughawe. Dit lê 8 km noordoos van Centurion, Gauteng en 6.2 km van Lugmagbasis Swartkop, op 'n hoogte van 1 506 meter (4 940 voet) bo seevlak.

Die basis se slagspreuk is "Acquirit Qui Tuetur" (Hy wat verdedig, bekom).


Die basis is amptelik op 1 Augustus 1938 geopen as Waterkloof Lugmagstasie. Dit is opgegradeer tot 'n operasionele lugmagbasis gedurende die Tweede Wêreldoorlog.




</doc>
<doc id="87242" url="https://af.wikipedia.org/wiki?curid=87242" title="Lugmagbasis Swartkop">
Lugmagbasis Swartkop

Lugmagbasis Swartkop (ICAO: FASK) is 'n militêre lugmagbasis van die Suid-Afrikaanse Lugmag geleë in Centurion, Gauteng aan die suidekant van Pretoria. Dit is Suid-Afrika se oudste lugmagbasis en huisves die Suid-Afrikaanse Lugmagmuseum. Dit word as 'n deel van Lugmagbasis Waterkloof bestuur.

Lugmagstasie Zwartkop is in April 1921 gestig op 'n private plaas met die naam Zwartkop wat deur die Regering in 1920 aangekoop is. Die lugmagstasie is opgegradeer tot 'n lugmagbasis op 1 Februarie 1968. Die naam van die basis is terug verander na "Zwartkop" in 2012.

Die SALM beweer Swartkop is die tweede oudste lugstasie in die wêreld en die oudste operasionele lugstasie in die wêreld. Deur die jare was baie onderskeide eskaders gebaseer op Swartkop. Dit sluit 26 Eskader (SALM) in, wat op 24 Augustus 1942 hier gestig is.

Die Suid-Afrikaanse Lugmagmuseum wat verskuif het na LMB Swartkop is amptelik geopen in 1993 deur die Hoof van die Suid-Afrikaanse Lugmag. Die Lugmagbasis keer terug na Lugmagstasie-status in 1999. Die besluit is deur die Suid-Afrikaanse Lugmag geneem om die basis te ontruim, maar die Suid-Afrikaanse Lugmagmuseum daar te laat. Die vliegveld sou as 'n uitbreiding van Lugmagbasis Waterkloof behou word. Die SALM Museum Historiese-vlug het ook na die vliegveld verskuif.

Teen Desember 2013 het die Lugmag nog nie alle operasionele eenhede op die basis ontruim nie. Tans beset die Suid-Afrikaanse Lugmagmuseum die noordekant van die basis terwyl aktiewe SALM-eenhede steeds op die suidekant van die basis gestasioneer is.

Die Suid-Afrikaanse Lugmaggedenkteken is geleë te LMB Swartkop. Dit huisves 'n ererol van SALM-lede wat gesneuwel het terwyl hulle Suid-Afrika gedien het.



</doc>
<doc id="87243" url="https://af.wikipedia.org/wiki?curid=87243" title="Republiek van Formosa">
Republiek van Formosa

Die Republiek van Formosa of Republiek van Taiwan was 'n kortstondige republiek wat in 1895 op die eiland van Taiwan ontstaan het. 

Die verdrag van Shimonoseki het 'n einde aan die oorlog tussen die Qing-dinastie van China en die Japannese keiserryk gebring. Taiwan is gevolglik aan Japan oorgedra. Die republiek kom tot stand nadat die Chinese troepe in Mei 1895 van die eiland onttrek. Dit is ontbind toe die Japanse troepe in Oktober 1896 daar arriveer. Sommige geskiedkundiges beweer dat dit die eerste republiek in Asië was, maar die Lanfang Republiek het reeds in 1777 tot stand gekom.

Die republiek is deur hooggeplaaste amptenare en die plaaslike bevolking wat Qing ondersteun het gestig. Hulle wou verhoed dat Japan die eiland oorneem. Op 24 Mei 1895 stuur die nuutgevonde republiek sy verklaring van onafhanklikheid aan al die ambassades op Taiwan. Die volgende dag het die nuwe regering 'n onafhanklikheidseremonie gehou.

Die eerste president van die republiek was die voormalige goewerneur, Tang Ching-sung. Hy het die pos van 25 Mei 1895 tot 5 Junie 1895 beklee. Die tweede en laaste president was Liu Yung-fu, vanaf 5 Junie 1895 tot 21 Oktober 1896. In die tydperk het hulle hul eie posseëls uitgegee en hulle eie papiergeld gedruk, wat tans moeilik bekombaar is.

Met die Japannese inval het gevegte ontstaan. Die republiek is egter vinnig verslaan en meeste van die amptenare het van die eiland gevlug.

Moderne onafhanklikheidsgroepe streef daarna om 'n nuwe Taiwannese Republiek te stig, omdat hulle tot die voormalige republiek aangetrokke voel. Die eerste Republiek van Taiwan was lojaal aan China, maar die tweede behoort volgens hulle onafhanklik te wees.



</doc>
<doc id="87245" url="https://af.wikipedia.org/wiki?curid=87245" title="Regent's Park">
Regent's Park

Regent's Park (amptelik The Regent's Park) is een van die Koninklike Parke in die Britse hoofstad Londen. Die park met 'n oppervlakte van 166 hektaar is in die noordweste van die stad, noord en oos van die St. Marylebone-buurt, geleë en strek oor twee stadsdele, die City of Westminster en die Borough of Camden. Die kampus van 'n bekende tersiêre instelling, "Regent's University London", en die Londense Dieretuin ("London Zoo") val binne die parkgebied wat dwarsdeur die jaar oop staan vir die publiek.

Die terrein het oorspronklik deel uitgemaak van koning Hendrik VIII se privaat jaggronde. Hierdie gebied net noord van Sentraal-Londen is in die vroeë 19de eeu deur die argitek en stadsbeplanner John Nash as 'n landskapstuin en ontspanningsgebied vir die koninklike familie en ander adellikes ontwikkel. Nash se oorspronklike ontwerp het voorsiening gemaak vir paleisagtige terrashuise wat die tuin sou omring. Die tuin, wat later ook in ander wêrelddele as 'n model vir stadsbeplanning gedien het, staan sedert 1841 as een van die belangrikste openbare groen ruimtes in Sentraal-Londen oop vir die publiek.

Twee ringpaaie is in Regent's Park aangelê - die "Outer Circle" loop oor 'n afstand van 4,3 kilometer, terwyl die "Inner Circle" met 'n lengte van een kilometer die bes versorgde deel van die park, "Queen Mary's Garden", omsluit. Behalwe vir twee verdere paaie, wat die twee "Circles" met mekaar verbind, is die park vir padverkeer gesluit. Die elegante wit pleisterwerk-villa's, wat as terrashuise aan die suidelike, oostelike en westelike kant van die park opgerig is, is deur die befaamde argitek John Nash (1752-1835) ontwerp en het deel uitgemaak van 'n groter bouprojek wat ook altesaam 56 vrystaande villa's ingesluit het. Net agt hiervan is uiteindelik verwesenlik.
Die Regent's Canal, wat die Grand Union Canal met die vroeëre dokke van Londen se seehawe verbind, loop deur die noordelike deel van die park. Regent's Park bestaan hoofsaaklik uit oop parkland met 'n verskeidenheid geriewe, waaronder tuine, 'n meer wat 'n heenkome aan reiers en watervoëls asook geriewe vir bootsport bied, sportvelde en speelterreine. Die park se noordelike gedeelte huisves die Londense Dieretuin en die hoofkwartier van Londen se Dierkundige Vereniging ("Zoological Society of London").

Regent's Park behels 'n aantal openbare blomtuine, waaronder "Queen Mary's Gardens" in die binnekring ("Inner Circle") waar die park se opelugteater geleë is; die formele Italiaanse Tuine en die aangrensende informele Engelse Tuine in die suidoostelike hoek van die park; en St. John's Lodge se tuine. Winfield House, die privaat woning van die Amerikaanse ambassadeur in die Verenigde Koninkryk, is op 'n privaat erf in die westelike deel van Regent's Park geleë. Londen se Sentraalmoskee, beter bekend as Regent's Park-moskee, is naby die ambassadeurswoning geleë en kan danksy sy koepel van ver af raakgesien word.

Die kampus van "Regent's University London" is suid van die binnekring geleë. Dit huisves onder andere die "European Business School London", "Regent's American College London (RACL)" en "Webster Graduate School". Primrose Hill, 'n heuwel en park wat net noord van Regent's Park geleë is, bied 'n uitsig oor Westminster en die City of London.


</doc>
<doc id="87247" url="https://af.wikipedia.org/wiki?curid=87247" title="Lugmagbasis Ysterplaat">
Lugmagbasis Ysterplaat

Lugmagbasis Ysterplaat (ICAO: FAYP) is 'n militêre lugmagbasis van die Suid-Afrikaanse Lugmag geleë in die Kaapse voorstad Ysterplaat.

Die basis se leuse is "Fortiter In Re" (Vasberade in daad).


Die terrein van LMB Ysterplaat is oorspronklik as 'n burgerlike vliegveld gebruik, bekend as Maitlandvliegveld, van so vroeg af as 1929. Op 1 April 1949, is "AFS Brooklyn" herdoop na "AFS Ysterplaat".

Op 1 Februarie 1968 is die eenheid se status opgegradeer na 'n lugmagbasis. Die basis is lank reeds die middelpunt van die lugmag se maritieme patrollies langs die Kaapse kus. As gevolg van stygende begrotingsdruk was die basis geskeduleer om afgegradeer te word na 'n lugmagstasie op 1 April 2003, maar dit het toe nie gebeur nie. Die SALM oorweeg die omskepping van die basis na 'n burgerlike lughawe met militêre teenwoordigheid, maar geen besluit is nog geneem nie.



</doc>
<doc id="87248" url="https://af.wikipedia.org/wiki?curid=87248" title="Garnet Wolseley">
Garnet Wolseley

Garnet Joseph Wolseley (4 Junie 1833 – 25 Maart 1913) was 'n Britse Veldmaarskalk en Burggraaf wat in Ierland gebore is. Hy sluit op negentienjarige ouderdom by die Britse Leër aan. In 1873 was hy in bevel van 'n ekspedisie teen die Asjantis aan die weskus van Afrika. In 1875 is hy as generaal in bevelvoerende hoedanigheid in Natal gestasioneer. Hy word na Ciprus verplaas as eerste administrateur maar word na Suid-Afrika teruggeroep om lord Chelmsford te vervang na dié se neerlae in die Anglo-Zoeloe-oorlog. Hy beëndig die oorlog en neem Cetshwayo gevange. Daarna word hy as Goewerneur van Natal aangestel en hy stel 'n nuwe regeringstelsel in in Zoeloeland.

Ná die eerste anneksering van Transvaal deur Engeland word hy as Goewerneur aangestel. Hy beëindig die langdurige Sekhukhune-oorlog en stel 'n nuwe grondwet in vir Transvaal as Kroonkolonie. Hy keer terug na Engeland en speel 'n vername rol in die hervorming van die Britse Leër. Van 1895 tot 1899 is hy die opperbevelhebber van die Britse Leër. Hy skryf ook 'n aantal boeke insluitend die biografie van die Hertog van Marlborough. Hy is in 1913 in Menton aan die Franse Riviera oorlede.

Die dorp Wolseley in die Wes-Kaap is na hom vernoem.



</doc>
<doc id="87255" url="https://af.wikipedia.org/wiki?curid=87255" title="Avro Shackleton">
Avro Shackleton

Die Avro Shackleton was 'n Britse langafstand-maritieme patrollievliegtuig vir gebruik deur die Britse Lugmag (RAF) en die Suid-Afrikaanse Lugmag (SALM). Dit is ontwikkel deur Avro uit die Avro Lincoln bomwerper, self 'n ontwikkeling van die beroemde Avro Lancaster bomwerper. Die tipe se nooiensvlug was in 1949 en is vernoem na die Suidpool-ontdekkingsreisiger Sir Ernest Shackleton.

Aanvanklik (1958-1970) is hy slegs gebruik vir opsporing en bestryding van duikbote, maar in die tydperk 1957 tot 1984 ook as maritieme patrollievliegtuig in die lugmag van Suid-Afrika.


</doc>
<doc id="87257" url="https://af.wikipedia.org/wiki?curid=87257" title="François-René de Chateaubriand">
François-René de Chateaubriand

François-René, vicomte de Chateaubriand ([fʁɑ̃swa ʁəne də ʃatobʁijɑ̃]; * 4 September 1768, † 4 Julie 1848) was 'n Franse skrywer, politikus, diplomaat en geskiedkundige. Chateaubriand, wat in 'n ou adellike familie uit Bretagne gebore is, word as die grondlegger van die Romantiek in die Franse literatuur en as een van die voorste 19de eeuse skrywers in Frankryk beskou. Baie van sy romans en verhale speel in Noord-Amerika af en beeld die lewe en lotgevalle van Indiane uit, soos byvoorbeeld "René", 'n werk wat deur Johann Wolfgang von Goethe se "Die Leiden des jungen Werthers" geïnspireer is. 

Chateaubriand was 'n oortuigde monargis wat in 'n tyd, toe baie intellektueles hulle van die kerk afgewend het, met sy "Génie du christianisme" ("Die gees van die christendom", 1802) 'n werk geskryf het waarin hy die Rooms-Katolieke geloof verdedig. Vandag word egter sy outobiografiese "Mémoires d'outre tombe" ("Lewensherinneringe van anderkant die graf"), wat tussen 1848 en 1850 postuum gepubliseer is, as sy belangrikste werk beskou.


</doc>
<doc id="87259" url="https://af.wikipedia.org/wiki?curid=87259" title="Bunny Yeager">
Bunny Yeager

Linnea Eleanor Yeager (13 Maart 1929 – 25 Mei 2014), bekend as "Bunny", was 'n Amerikaanse fotograaf en model. Sy is veral bekend vir haar foto's van Bettie Page vir "Playboy Magazine" en vir foto's van naakte vroue gedurende die 1960's. Yeager is in Wilkinsburg, Pennsylvania gebore. Sy is op 85-jarige ouderdom aan hartversaking in Miami, Florida oorlede.



</doc>
<doc id="87262" url="https://af.wikipedia.org/wiki?curid=87262" title="Kabinet van Jacob Zuma, Mei 2014">
Kabinet van Jacob Zuma, Mei 2014

Op 24 Mei 2014 is Jacob Zuma vir 'n tweede termyn as die President van die Republiek van Suid-Afrika in sy amp ingehuldig.

Kort daarna, op 25 Mei 2014, het hy sy nuwe kabinet aangekondig. Terwyl sommige ministers (elf) uit die vorige kabinet hul poste behou het, is die meeste van die kabinet óf nuwe aanstellings, óf vorige kabinetsministers wat verskuif is na nuwe portefeuljes. Daar was 'n totaal van 35 ministeriële portefeuljes in die kabinet.





</doc>
<doc id="87263" url="https://af.wikipedia.org/wiki?curid=87263" title="Stadskerk van Umeå">
Stadskerk van Umeå

Die Stadskerk van Umeå (Sweeds: "Umeå stads kyrka") is 'n kerk in die sentrum van Umeå, Swede tussen die Vänortspark en die noordelike oewer van die Ume-rivier. Die kerk is in 1894 ingewy. 

Die kerk is deur die stadsargitek Fredrik Olaus Lindström ontwerp en is van bakstene gebou met 'n fondasie in steen. Die kerk is tussen 1892 en 1894 gebou en is die derde van 'n reeks van kerke op dieselfde plek. Drie restourasies met uitbreidings het die oorspronklike aansig van die kerk ietwat verander.

In 1929 besluit die kerkraad tot 'n grootskaalse restourasie van die kerk. 'n Lekkende dak het die skildering op die plafon aangetas en het saam met ander defekte 'n stewige opknapping benodig, hiertydens is veral kleiner herstelwerk uitgevoer.

Die kasteelargitek, Knut Nordenskjöld kry opdrag om die kerk te inspekteer en voorstelle vir die restourasie in te dien, wat hy in 1930 voorlê. Sy voorstel lei tot hewige besprekings, veral aangaande die toevoeging van 'n altaar tussen die pilare. Op 27 Desember 1935 het die kerkraad uiteindelik besluit om met die kasteelargitek akkoord te gaan, en sy voorstel oor te neem. Op 17 Januarie word met die werk begin. Die orrelgalery en die koor is uitgebrei, ventilasiekanale is verskuif, binnedeure is aan die hoofingang bygevoeg, 'n deel van die vloer is vervang met kalksteen en die binnekant is in 'n sagte wit kleur oorgeverf. 

Die kerk is op die eerste Adventssondag van 1937 weer in gebruik geneem. Die biskop van Luleå, Olof Bergqvist, was by die diens betrokke gewees.



</doc>
<doc id="87264" url="https://af.wikipedia.org/wiki?curid=87264" title="Prediker">
Prediker

Prediker is die 21ste boek in die kanon van Hebreeuse Geskrifte wat as Ou Testament in die Bybel opgeneem is. Die boek Prediker soek 'n antwoord op die diepste lewensvrae, ook dié waarop die menslike wysheid nie 'n antwoord het nie. Die gang van die natuur en van die gebeurtenisse, die mens se inspanning en selfs sy genieting en sy wysheid, is alles sinloos, gejaag na wind. Wyse en dwase, mens en dier deel presies dieselfde lot. Boonop is die lewe vol teenstrydighede en wat God doen, is onbegryplik.

Die antwoord van die Prediker is dat die mens God moet dien, moet doen wat daar te doen is en die lewe as 'n gawe van God moet geniet. Dit moet gedoen word in verantwoordelikheid teenoor Hom.



</doc>
<doc id="87265" url="https://af.wikipedia.org/wiki?curid=87265" title="Khutsong">
Khutsong

Khutsong is 'n township in die Wes-Rand, Gauteng, wat naby Carletonville geleë is. Die township het 62 458 inwoners in 2011 gehad, waarvan 99,4% swartmense was. Khutsong se grootste huistale is Tswana (34,7%) en Xhosa (25,0%).



</doc>
<doc id="87266" url="https://af.wikipedia.org/wiki?curid=87266" title="Konserwatisme">
Konserwatisme

Konserwatisme (afgelei van die Latynse werkwoord "conservare" "bewaar") is 'n sambreelterm vir politieke en maatskaplike geestesstrominge en bewegings wat daarna strewe om die bestaande politieke en maatskaplike orde te bewaar of 'n vroeëre orde te herstel. Die term is vir die eerste keer in 1818 deur die Franse skrywer, politikus en geskiedkundige François-René de Chateaubriand (1768-1848) in sy weekblad "Le Conservateur" in 'n politieke konteks gebruik.

Konserwatisme het sy oorsprong in die 18de eeu toe dit as 'n anti-moderne teenbeweging teen die omwentelinge van die Franse Rewolusie, maar ook teen die gedagtes van die Verligting, radikalisme en liberale houdings gevorm is. In teenstelling met aanhangers van die laasgenoemde strominge het konserwatiewes hulle vir die versterking en voorrang van die geloof beywer - en sodoende ook vir die goddelike (of wêreldlike) orde wat daarmee verbonde was. Tegelykertyd het hulle die hiërargiese element daarvan beklemtoon - in teenstelling met die ideaal van gelykheid wat gedurende die Franse Rewolusie gekoester is.

In die 19de eeu het Europese konserwatiewes pogings aangewend om die bestaande monargiese regeringstelsels teen demokratiese bewegings te verdedig. Eers in die loop van die 20ste eeu, veral ná die Tweede Wêreldoorlog, toe 'n groter aantal state demokratiese bedelings aanvaar het, het konserwatiewes begin om 'n meer positiewe houding teenoor maatskaplike vooruitgang en die uitskakeling van sosiale ongelykhede in te neem.

Naas liberalisme en sosialisme is konserwatisme een van die drie groot politieke ideologieë of wêreldbeskouinge wat in die 18de en 19de eeu in Europa ontstaan het. In teenstelling met die twee ander strominge was konserwatisme egter nooit 'n geslote politieke filosofie nie, maar eerder 'n houding wat mense in 'n spesifieke historiese situasie ingeneem het. Nogtans is daar bepaalde oortuigings wat met konserwatisme verbind word.

Aanhangers van konserwatisme hou vas aan oorgelewerde tradisies, waardes en strukture, verdedig hulle en staan krities teenoor maatskaplike verandering. Die drie belangrikste beginsels van konserwatisme is dan ook identiteit, veiligheid en kontinuïteit. In die verlede het konserwatiewes pogings aangewend om ou politieke strukture te handhaaf of te herstel sodat die bestaande verdeling van rykdom en politieke mag nie deur vernuwing aangetas kon word nie. Na hulle word ook as reaksionêres verwys.

Konserwatiewes beskou samelewings as organiese strukture waarin indiwidue en maatskaplike groepe hul spesifieke take tot voordeel van almal moet vervul. Die stabiliteit van 'n samewerking as 'n geheel word volgens hulle deur gewoontes en tradisies verseker. Sodoende word verskillende klasse in 'n samelewing, insluitende elites, as 'n noodsaaklike verskynsel beskou. Vooruitgang en verandering word aanvaar mits dit deur alle maatskaplike groepe gesteun word en die voordele daarvan vir almal duidelik is. 

Ondanks die groot verskeidenheid strominge binne die konserwatisme bly 'n positiewe houding teenoor politieke gesag en die beoefening daarvan 'n sentrale element van konserwatiewe denke. Die twee belangrikste konserwatiewe hoofstrominge verskil ten opsigte van die rol en waarde wat hulle aan die staat en die indiwidu toeken:



</doc>
<doc id="87267" url="https://af.wikipedia.org/wiki?curid=87267" title="Hooglied van Salomo">
Hooglied van Salomo

Hooglied van Salomo is die 22ste boek in die kanon van Hebreeuse Geskrifte wat as Ou Testament in die Bybel opgeneem is. Hooglied bevat 'n versameling liefdesliedere (sommige daarvan met uitgesproke erotiese inhoud) waarin die man en vrou mekaar se aantreklikheid en hulle liefde en hartsog vir mekaar besing.

Daar is in die egte liefdesverhouding nie net vreugde nie maar ook misverstand en hartseer (3:1 e.v.; 5:6 e.v.), maar die liefde is onuitblusbaar. (8:6,7).

Om die Bybel werklik te kan verstaan, Nuwe sowel as Ou Testament, is dit belangrik om 'n goeie kennis van die agtergrond van 'n teks te hê. Die leefwêreld waarin die Bybelse skrywers geleef het, is natuurlik iets heeltemal anders as die leefwêreld van vandag. Daarom is dit vir seker so dat daar talle tekste in die Bybel voorkom, hetsy gebruike, vergelykings of gewoontes, wat nie deur die mens van vandag verstaan word nie. Daarvoor is 'n studie van die agtergrond van tekste nodig.

Vervolgens gaan in besonder gekyk word na die agtergrond van tekste wat in Hooglied voorkom. Die fokus sal nie op die hele Hooglied val nie, maar slegs op Hooglied 1 en 8; die eerste en laaste hoofstukke van die boek. Daar sal ook, ter wille van die interessantheid daarvan, verwys word na 'n deel uit Hooglied 7, wat aansluit by die agtergrond van 'n gedeelte uit Hooglied 8. 

Daar sal oorsigtelik gekyk word wat die uitleg van die teks volgens komentatore is, maar daar sal nie soseer op die betekenis van die teks self ingegaan word nie. Die ware doelwit wat gestel is, is om iets te probeer verstaan van waar die vergelykings, produkte, gebruike en gewoontes, sowel as die name wat in die teks voorkom, vandaan kom, ten einde 'n breër perspektief te probeer vorm waarom die skrywer juis dié besondere aanhaling in die teks gebruik het.

In die eerste vers van die Hebreeuse teks, lees ons die woorde “sjir hasjarim”. Hierdie frase kan vertaal word met “lied van die liedere”. Die interessantheid daarvan is egter dat die naamwoord sjir (d.i. lied) 166 keer in die Ou Testament voorkom, veral in Psalms, maar in Hooglied slegs hierdie een keer (Hess et al, 2005-12:37 ). Die vraag kan tereg gevra word: maar hoekom staan hier in Hooglied 1, wat 'n liefdeslied skyn te wees, “lied van die liedere”? Sou mens nie dit eerder in 'n lofpsalm, soos Psalm 91 verwag het nie? Baker se kommentaar stel dit egter duidelik: hierdie lied het 'n baie dieper betekenis as bloot net die liefde tussen man en vrou; dit gaan hier ook om God se liefde vir die mens (Hess et al, 2005-12:37). 

Dit is egter ook so dat die woorde “sjir hasjirihm” ook met “beste lied” vertaal kan word. Dis baie interessant hoe die sjin (ש) en die resj (ר‬), die sj en r klank, telkens gebruik word om die belang van die lied aan te dui. Dit vorm 'n “sjr” klank, wat duidelik die belang van die lied poëties wil onderstreep (Hess et al, 2005-12:39). Daar bestaan dus geen twyfel dat die outeur dié lied as “lied van die liedere/die beste lied” wil uitdruk nie. 

Dit is egter ook so dat die hele Hooglied, wat eens op 'n tyd nie deel van die Kanonieke boeke was nie, letterlik, sowel as suiwer allegories verklaar kan word. Sy potensiaal as fisiese liefdesgids, sowel as sy sterk allegorie dat God voortdurend die mens in liefde vergewe en sy berou aanvaar, mag nooit onderskat word nie. Dit is dan ook die hoofgedagte van Hooglied 1: man en vrou wat soek na mekaar, sowel as die mens, wat voordurend toenader tot God (Hess et al, 2005-12:39) Net soos die man en vrou nie sonder mekaar kan leef nie, só kan die mens ook nie sonder God voortbestaan nie.

Nou dat kortliks gekyk is na die boodskap van Hooglied 1, word daar ingegaan op die agtergrond, met die doel om te probeer bepaal waarom die skrywer juis dié woorde vir sy verwoording van die teks gekies het.

In vers 2 staan daar: “Laat hy my soen met soene van sy mond”. (Die 1933 vertaling praat hier van “kus met kusse”). Mens kan dalk wonder (as agtergrond kennis ontbreek), hoekom “van sy mond”? Soene is tog altyd met die mond! Maar die rede vir hierdie verwysing is: Dit was wel so dat 'n soen op die mond as 'n passievolle bewys van liefde gedien het in die Nabye Ooste, maar die Egiptenare het baiemaal eerder die neusvryf-metode verkies. So wanneer die skrywer spesifiek dié woorde gebruik, impliseer hy daarmee dat die bruid se versoek aan haar beminde eerder die soen op die mond as die vryf van neuse is. Mens kan hiervan aflei dat die Jode óf die gebruik van neuse vryf laat vaar het, óf skynbaar nooit gebruik het nie. Laasgenoemde blyk eerder die geval te wees (Walton et al, 1997, Hoogl. 1:2). 

In vers 3 word melding gemaak van salf, hoewel die woord “salf” nie heeltemal die korrekte vertaling hier is nie – dit laat mens te veel dink aan salf wat op 'n seerplek gesmeer word. Die korrekte vertaling sou eerder “olie” wees, omdat dit 'n beter konsep van parfuum skep. Olie is ook inderdaad wat vir parfuum gebruik is in daardie dae.

Daar was 'n taamlik groot verskeidenheid olies gebruik, meestal met 'n harsbasis. Nou kan mens dalk die vraag vra: maar wat is hars? Hars word in die HAT as volg beskryf: klewerige, geelbruin, deurskynende stof. Dié stof word deur sekere plante, veral dennebome afgeskei. Die parfuum wat op hierdie stof gebaseerd was, het gedien as reukolie vir die liggaam en is ook gebruik om as wierook te verbrand. Onder dié tipes olies was daar mirre, wierook en bdellium (Walton et al, 1997, Hoogl. 1:3) (volg Jes. 60:6; Jer. 6:20). 

Eersgenoemde, nl. mirre, is 'n soort geurige gomhars wat van 'n struik ("Commiphora myrrha"), verkry word. Dit het ook 'n bitter smaak en dié struik kom in Arabië en Oos-Afrika voor. Van wierook is dit vandag so dat dit in Rooms-Katolieke eredienste en Oorsterse godsdienste as simbool van aanbidding gebruik word. Die oorsprong daarvan is Arabies. Omdat dit so 'n aangename reuk het, is dit egter in die dae van Hooglied ook gebruik as reukwater. Bdelium is 'n geurige boom wat veral van die geslag "Commiphora" afkomstig is. Die boom bevat hars wat natuurlik gebruik is om parfuum mee te vervaardig Hierdie was egter nie die enigste olie wat vir parfuum gebruik is nie: kaneel is byvoorbeeld ingevoer van Sri Lanka en safraan, kalmoes en aalwyne van Indië (Walton et al, 1997, Hoogl. 1:3). 

In Hooglied 1:5 en ook onder andere die 5de vers van Psalm 120, word gepraat van “die tente van Kedar”. Kedar verwys na 'n groep magtige Arabiere wat in die 8ste tot en met de 4de eeu v.C. baie mag gehad het. Volgens Gen 25:13 stam dié groep oorlogvoerende nomade direk van Ismael af; Kedar was sy seun. Soos dieselfde hoofstuk van Genesis dit duidelik stel, was Ismael se kinders sommer manne wat teen al sy broers oorlog gevoer het (vlg Gen. 25:18 ). Die Hebreeuse teks lees leterlik: “teen al sy broers geval”. In hierdie geval het die 1983 vertaling dit nie ver mis om dit met “oorlogmaak” te vertaal nie. Kedar word ook genoem in die Asiriese, sowel as die Neo-Babaliniese annale (Walton et al, 1997, Hoogl. 1:5).

Hierdie rowwe manne se tente het gewoonlik of bestaan uit diervelle, of uit uitgestrekte weefsel, wat oor pale gespan is om 'n driekantige pawiljoen te vorm. Die swart kleur wat dit vertoon het, was afkomstig van die gebruik van swart bokhare. (Daar word ook van “bokhaargordyne” melding gemaak in Eks. 26:7-13.) (Walton et al, 1997, Hoogl. 1:5) Dié vergelyking is dus meesterlik gebruik deur die skrywer om aan te dui hoe donker die son die bruid gebrand het. Dit was ook heel gepas om spesifiek die tente van Kedar, wat welbekend was in sy tyd, as vergelyking te gebruik. 

Alhoewel die verwysing in vers 7 onseker is, mag dit hier daarop neerkom dat vroue, afhangende van watter sosiale situasie, 'n sluier moes dra. Volgens die middel Asiriese wette, byvoorbeeld, moes alle vroue, die getroudes, die weduwees, sowel as die ongetroude dogters, 'n sluier dra wanneer hul in die openbaar beweeg. Dink maar aan hoe Rebekka haarself gesluier het toe sy Isak daar in Gen. 24;65 ontmoet het. (Walton et al, 1997, Hoogl. 1:7).

By die huis, of tussen familie en vriende, sou die sluier onnodig wees. Dit mag dus dalk wees dat hier in vers 7, waar die vrou tussen haar beminde se vriende is, sy moontlik met hierdie verwysing bedoel dat sy nie nodig het om nou hier voor haar beminde se vriende, haarself as't ware “weg te steek” nie. Daar is egter nog 'n siening oor sluiers, dié vanuit die Kanaänitiese konteks: let op die sluier wat deur Tamar gedra is in Gen. 38:14-15. In hierdie konteks gesien, mag die sluier daarop dui dat hierdie vrou besig is met geheime prostitusie, of dalk 'n prostituut was wat onder die skaapwagters gewerk het (Walton et al, 1997, Hoogl. 1:7). 

Mens kan ook nie help om, wanneer daar van sluiers gepraat word, te dink aan die streep wat Laban Jakob getrek het toe hy Lea aan hom as vrou gegee het in plaas van Ragel, juis omdat die bruid gesluier moes wees (vlg Gen. 29:23-25). Laban, die geslepe Arameër, het dus dié gebruik fyn uitgebuit, met die verskoning dat die jongste dogter volgens hulle gebruik nie eerste mag trou nie. Mens kan aanvaar dat hy nie die enigste is wat so iets gedoen het nie.

Hierdie is een van die interessantste vergelykings in die hele Hooglied en beslis iets wat ons in vandag se tyd glad nie kan begryp sonder agtergrondkennis nie. Dit kom in vers 9 voor. Die rede waarom hier bo “merrie” staan en nie “perd” soos die Afrikaanse vertaling dit stel nie, is omdat die Hebreeuse teks baie duidelik lees soesati (letterlik die merrie van my). Hier word dus nie van 'n hings gepraat nie, maar van 'n merrie. Dis interessant om te weet dat die woord soes (perd) 140 maal in die Ou Testament voorkom, maar hierdie status konstruktus van soesah (merrie) slegs hierdie een keer. Die enigste ander plek waar dit wel in Jeremia voorkom, verwys dit na 'n pleknaam (Hess et al, 2005-12:65).

Om verder te staaf dat “merrie” waarskynlik 'n beter vertaling sou wees: hierdie gebruik kom voor in Egiptiese literatuur. Die Egiptenare, manne wat kenners van oorlog was, het 'n slim taktiek gebruik: hulle het 'n merrie losgelaat in die omgewing van hul vyande se waens, sodat dié se perde dan deurmekaar raak en agter die merrie wil aanhol (Walton et al, 1997, Hoogl. 1:9). Hieruit kan 'n mens aflei dat die Egiptenare dan hul vyande die verkeerde koers laat inslaan het; nie die koers wat hul wou neem nie. Dan sou die Egiptenare natuurlik ook makliker hul vyande kon oorrompel, want 'n rigtinglose weermag, kan net gevaar vir homself inhou.

Nou wonder 'n mens steeds: wat wou die skrywer hier van sy beminde sê? Net die vinnigste en beste merries en perde is veral in Salomo se tyd en vir 'n eeu daarna, vir hierdie soort oorlogvoering gebruik. Hierdie vergelyking weerspieël dus baie duidelik die bruid se beweeglikheid en kosbaarheid. Die feit dat die skrywer sy beminde lys as “voor die wa van Farao” dui verder daarop dat sy beminde tussen die heel beste perde is, aangesien Egipte so ryk aan goud was en met net die beste tevrede was en besit het (Walton et al, 1997, Hoogl. 1:9). Dus kan 'n mens allegories saamvat deur te sê dat hierdie beminde van die bruidegom, die beste onder die beste vroue is, asook die kosbaarste.

Soos in Spreuke 25:11, gebruik die Bybelse skrywer die beeld van kosbare, goed ontwerpte juwele om liefkosing, aandag en gehegtheid te demonstreer. Hierdie oorbelle wat in Hooglied 1 beskryf word, het heel waarskynlik silwer knoppe opgehad (Walton et al, 1997, Hoogl. 11). Die feit dat hierdie soort beld ook in Spreuke gebruik word, mag dalk net daarop dui dat Salomo inderdaad die skrywer van Hooglied was. Daar word ook in Jes. 3:18:23 na hierdie soort oorbelle verwys, maar hierdie teks is nie 'n vergelyking met liefde nie. Dis egter tog baie interessant om te lees, aangesien dit baie weier uitbrei oor wat die antieke mense als gedra het; beslis nie net oorbelle nie!

Daar is reeds vroeër van mirre melding gemaak. In vers 13 word die beminde as “'n bossie mirre” voorgestel. Dis geweldig interessant dat hierdie bossie mirre dorings bevat het, wat verwyder is. Die rooierige hars wat die bossie bevat het, skyn sappig te wees en is veral gebruik om perfuum mee te maak, of om as 'n mediese hulpmiddel te dien. Dié mirrebossie se natuurlike geur was skerp, amper soortelyk aan terpentyn. Mirrebossies het veral voorgekom net noord van die kusberge van Jemen en Oman, in die reënskaduwee van die suidwestelike reën. In Egipte is sakke met verskeie elemente daarin om die nek gedra (Walton, 1997, Hoogl. 1:13). Mens kan vir seker aanneem dat mirre een van hierdie elemente was.

Hierdie laaste hoofstuk van Hooglied, mag dalk op sigself baie deurmekaar voorkom; dit mag lyk asof die skrywer van die een onderwerp na die ander spring. Maar by nadere ondersoek, staaf Baker, sowel as die NIV Application se kommentatore, duidelik dat die teks wat hier gevind word, heelwat frases vanuit hoofstuk 1 herhaal en daarop uitbrei (Hess et al, 2005-12:232) (Arnold et al, 1999-12:264). 

Daar word byvoorbeeld weer melding gemaak van die broers van die bruid en die bruid verwys weer aan die “dogters van Jerusalem” (vlg Hoogl. 8:4). Weereens, soos in hoofstuk 1, word die skeiding tussen die twee verliefdes vervang deur hul hervereniging. Hul passievolle liefde vir mekaar word duidelik uitgebeeld, maar dié keer is hulle nie net bloot agter plesier van vervulling van begeertes aan nie. Nee, hulle kyk nou dieper as dit: na die seën van familie en die skoonheid van die natuur, wat alles terugvoer na 'n Kunstenaar wat alles geskep en aanmekaar geheg het (Bakker et al, 232). 

Wat hier dus duidelik navore kom, is dat ware liefde oor baie meer gaan as bloot uiterlike skoonheid en begeertes. Uiterlike skoonheid gaan tot niet en begeertes ook; ware liefde bly egter lewenslank van krag. So nie, was dit nooit ware liefde nie. Dis dan duidelik die beste riglyn wat 'n mens kan aantref rakende ware liefde tussen man en vrou. 

So kan dié hoofstuk dus ook, ten spyte van argumente wat aangevoer word rondom die suffikse waarvan Hess in Baker se kommentaar melding mak, naamlik dat die kerk nie vir Christus en Israel vir God as't ware kan wakkermaak nie (Hess et al, 2005-12:237), ook met reg allegories verklaar word: God se liefde is die enigste ware liefde en Hy kyk beslis baie dieper as die uiterlike. Sy liefde is die enigste ware onsterflike liefde. 

Vervolgens gaan daar op die laaste hoofstuk van Hooglied se agtergrond gekonsentreer word. Dit beloof om 'n ongelooflik interessante reis te wees!

Voordat gekyk word na gekruide wyn in Hooglied 8, is dit ook van belang en baie interessant om bietjie terug te gaan an 'n kommentaar op Hooglied 7:2, wat handel oor gemengde wyn: wyn is, gedurende die Helenistiese tydperk, dikwels met water gemeng, sodat 'n groter hoeveelheid gedrink kon word en die gesprek gedurende die maaltyd langer kon voortgaan. Mens kan sommer dadelik die afleiding maak dat die gedagte agter als was dat mense nie so vinnig dronk kon word, en onder die invloed vreemde dinge tydens die maaltyd sou doen nie. In vroeëre tydperke, was gemengde wyn egter baie meer geneig om te lei tot dronkenskap en moes mense versigter met dit omgaan (vlg. Rig. 9:13; Spr. (:2) In Mesopotanië was wyn egter vir lank bitter skaars, tot die opkoms van die Asiriese Ryk. Toe is wyn veral by spesiale geleenthede gedrink. Soms was slegs druiwestroop beskikbaar, maar hulle het ook by tye die druiwestroop met heuning gemeng om 'n soort likeur te vorm (Walton et al, 1997 Hoogl. 7:2). Hierdie gebruik van die Asiriërs kan sekerlik ook deurgetrek word na vandag, waar mense steeds wyn tydens spesiale geleenthede nuttig. Dit is egter nie noodwendig so dat hierdie wyn normaalweg enigsins met iets gemeng word nie.

Wat Hooglied 8 se kommentaar oor gekruide wyn betref: In sommige gevalle was wyn ook van ander vrugte se sap gemaak, soos byvoorbeeld granate. Egiptiese rekords toon ook aan dat hulle selfs palmsap, dadelstroop en vye gebruik het om wyn mee te maak. Die soetheid van hierdie soort vrugte in wyn, staan in Hooglied parallel teenoor die soetheid van 'n soen (Vlg. Hoogl. 1:2; 5:16) (Walton et al, 1997, Hoogl. 8:2).

Die metafoor van 'n seël speel hier 'n deurslaggewende rol in die intensiteit en konstante kontak van die dra van byvoorbeeld 'n seëlring (vlg Jer. 22:24), of 'n silinderseël wat om die nek gedra is, baie na aan die hart. Daar is een Kaïro liefdeslied (groep B, bekend as "die sewe wense"), wat 'n frase bevat wat vergelykbaar is. Die frase lui soos volg: “Was ek maar net haar seëlring, die bewaarder van haar vinger!” (Walton et al, 1997, Hooglied 8:6) Hieruit kan duidelik afgelei word dat die Egiptenare, en waarskynlik ook die ander voorkeure in daardie tyd, beslis maklik die seëlring as 'n metafoor kon gebruik het wat duidelik hul hunkering na die persoon kon uitbeeld. Mens kan selfs sê dat dit vandag nog 'n goeie metafoor sou wees; 'n seëlring sit nie net stewig en teenaan 'n persoon se vinger nie, maar is ook die simbool van die huweliksvereniging. Dit dui daarop dat die verliefdes mekaar as 't ware besit. 

Baäl-Hamon was, soos dit in Hooglied 8:11 blyk, 'n pleknaam. Dié pleknaam is egter heeltemal onbekend en dus is dit onmoontlik om die ligging daarvan te bepaal. Dit word ook slegs eenkeer in die hele Bybel genoem – hier in Hooglied. Daar is wel 'n pleknaam wat soos 'n sinomiem vir Baäl-Hamon klink, naamlik Belamon. Dit staan in die buite-Bybelse boek, Judit 8:3. Dit word egter beskou as blote “toeval”. (Walton, 1997 et al, Hoogl. 8:7) Nogal opvallend dat dit ook in hoofstuk 8 van Judit staan. 

Dit lyk egter of die ware rede vir dié spesifieke pleknaam simbolies van aard mag wees; dat daar nie fisies so 'n plek bestaan nie. Die naam Baäl-Hamon kon bloot gebruik gewees het aangesien dit letterlik beteken “voorsiener van rykdom”. Dié rykdom kan dan parallel staan met die vrugbaarheid van die wingerd, asook, in die konteks gesien, Salomo se “rykdom” van 'n duisend vroue (Walton et al, 1997, Hoogl. 8:7). Die feit dat Salomo ook die rykste man op die paneet was, mag dalk nog meer daarop dui dat die pleknaam eerder simbolies van aard moes wees, alhoewel fisiese rykdom nie heeltemal in hierdie konteks sou pas nie.

Hierdie berge, waarvan in vers 14 melding gemaak word, is gelykstaande aan die “berge van skeiding” wat in Hooglied 2:17 ter sprake kom. Die uitnodigings in beide gevalle, is vir die jong man om die plesier te kom opsoek wat deur die jong vroue verskaf word. Dié plesier word dan gesimboliseer met die berge en heuwels. Hierdie prentjie wat geskets word, is soortgelyk aan dié van Isjtar se groot liefde, Tammoez, wat as 'n skaapwagter “oor die heuwels spring” (Walton et al, 1997, Hoogl. 8:14 ). Die beeld word taamlik gereeld in Hooglied geskets, (vlg Hoogl 2:17; 8:14). Mens kan hieruit aflei dat, soos die persoon vrolik is en oor die heuwels spring, die liefde hom ook vrolik maak en plesier verskaf. Daarom word dié metafoor so gereeld in Hooglied gebruik.

Met hierdie agtergrond tot 'n mens se beskikking, is dit ongetwyfeld heelwat makliker om die rede vir die spesifieke aanhalings in die teks van Hooglied beter te begryp. Nie net is dit geweldig interessant nie, maar 'n mens kan ook 'n baie meer insiggewende boodskap van die kansel af bring as iemand wat bloot net op die teks self fokus. Hiermee moet die waarde van die teks self geensins onderskat of afgekraak word nie; die teks self bring altyd kos vir die siel. Wat egter onthou moet word en beslis nie van geen waarde geag moet word nie, is dat 'n prediker met agtergrondkennis die gemeente op 'n baie beter reis kan neem na die wêreld van die Ou- en Nuwe Testament, en iets duideliker en meer verstaanbaar kan maak vir sy hoorders. Hierdie agtergrond is natuurlik ook van waarde vir gemeentelede wat belangstel daarin om dieper kennis van die Antieke Bybelskrywers se wêreld op te doen.

Daar is natuurlik nog 'n hele enorme skatkis rakende die agtergrond van die hele Bybel; hierdie was slegs twee hoofstukke en 'n enkele ander vers se agtergrond en 'n hele referaat werd. Dit bevestig sekerlik dat die agtergrond, hoewel dit nooit die primêre bron van die Bybel boodskap mag wees nie, beslis nie weggegooi kan word of buite rekening gelaat kan word as sekondêre bron nie. Om die agtergrond te laat los staan van die teks, is beslis nie baie wys nie; om dit deel te maak van die teks, sal vir die prediker self, sowel as sy gemeente, geweldige waarde dra en lig op sake bring waarop die teks self juis nie ingaan nie.



</doc>
<doc id="87272" url="https://af.wikipedia.org/wiki?curid=87272" title="London Borough of Barnet">
London Borough of Barnet

Barnet (amptelik in Engels as die "London Borough of Barnet") is 'n distrik ("borough") in die noorde van Groter-Londen, Engeland. Volgens die 2011-sensus het die distrik 'n bevolking van 356 400 gehad. Bekend vir sy Joodse geskiedenis, in 2011 was 14,8 persent van Barnet se bevolking Joods; meer as enige ander plek in die Verenigde Koninkryk. Dit grens aan die graafskap Hertfordshire in die noorde en vyf ander Londen-distrikte in die ooste, suide en weste.



</doc>
<doc id="87274" url="https://af.wikipedia.org/wiki?curid=87274" title="Hemoglobien">
Hemoglobien

Hemoglobien, gewoonlik verkort tot Hb, is 'n proteïen in rooibloedselle wat suurstof in die liggaam sirkuleer. Hemoglobien het 'n kwaternêre struktuur en het twee α- en twee β-subeenhede.


</doc>
<doc id="87277" url="https://af.wikipedia.org/wiki?curid=87277" title="Go">
Go

Go is 'n bordspel vir twee spelers wat oorspronklik van China kom. 'n Gewone toernooi-speelbord het reëls. Een speler speel met wit stene en die ander met swart stene. Die doel van die spel is om gedeeltes van die spelbord te omsingel. 'n Speler kry een punt vir elke kruising wat hy omsingel het en ook een punt vir elke stuk van sy teenstander wat gedurende die spel "gevang" is. Wanneer 'n speler 'n steen op die bord plaas, bly die steen op dieselfde plek; dit word nie geskuif soos in skaak nie. Die spelers neem beurte om stene op die bord te plaas maar 'n speler mag weier om sy beurt te neem. Die spel duur totdat albei spelers weier om hul beurt te neem.

Die toerusting vir die spel bevat die spelbord, 'n hoop wit stene en 'n hoop swart stene.

'n Gewone toernooi-speelbord het reëls, maar die spel kan ook op borde met of of reëls gespeel word. Tipiese lê die reëls ongeveer 17 mm van mekaar af. Die spel word gespeel op die kruispunte van die reëls. Elke speler het 'n hoop stene van sy eie kleur. Tipiese stene het 'n deursnee van 15 mm en 'n dikte van 3 mm.

Die doel van die spel is om 'n gedeeltes van die spelbord met die stene te omsingel. Die eerste steen is deur swart op die spelbord neergelê en daarna neem swart en wit beurte om stene neer te lê. 'n Speler mag weier om sy beurt te neem. Die einde van die spel kom wanneer albei spelers weier om hul beurte te neem. Daarna word punte opgetel en die wenner bepaal.

Stene van dieselfde kleur wat langs mekaar op 'n reël sit is met mekaar verbonde. Sulke verbonde stene word 'n "groep" genoem. Leeg kruispunte langsaan die stene word "vryheide" genoem. As 'n gebied heeltemal omsingel is deur een of meer groepe van een speler, dan tel elke kruispunt in daardie gebied een punt vir die speler.

'n Groep moet vryheide hê om lewendig te bly. As 'n groep geen vryheide het, is die groep dood en word van die bord afgehaal. Elke dooie steen tel een punt vir die teenstander. Elke aparte gebied wat deur 'n speler kontroleer is, word 'n "oog" genoem. Om lewendig te bly, moet 'n groep die geleentheid hê om twee oë maak.

Go spelers kry 'n graad wat aandui hoe sterk hulle is. Soos in gholf, kry swakkere spelers 'n voordeel. Die grade vir amateur spelers word "kyu" genoem en die vir professionele word "dan" genoem. Die laagste graad vir 'n amateur speler is "30ste kyu" en die hoogste graad is "1ste kyu". Vir professionele spelers is die graadstelsel andersom. Die swakste professionele speler kry 'n graad van "1ste dan" en die sterkste van "9de dan".
Soos in gholf, kry swakkere spelers 'n voordeel. Die voordeel wat die swakkere speler kry hang af aan die verskil in hul "kyugrade". As die verskil een is, het die swakkere speler die voorreg om eerste te speel. As die verskil twee of meer is, kry die swakere speler die voorreg om op sy eerste beurt 'n aantal stene wat gelyk is aan die "kyuverskil" op bepaalde kruispunte ("hoshis") van die bord te plaas (tot op 'n maksimum van nege stene).

Handicap stene word op die "hoshis" in hierdie volgorde geplaas:
'n Speler mag weier om te speel as hy glo dat hy sy posisie nie kan verbeter nie. Wanneer albei spelers weier om te speel, eindig die spel. Wanneer dit gebeur, neem elke speler al sy teenstanders se dooie stukke van die bord af. Elke dooie stuk (of gevangenes), tel een punt vir die teenstander. In die spel langsaan word punte so opgetel:
Dus kry swart (14 + 2 + 5 + 5 + 3) = 29 punte en wit kry 14 punte. As die spelers ander stukke as gevangenis vroeër geneem het, kry hulle ook punte vir daardie gevangenisse.

Net soos in skaak, bevat 'n spel 'n beginfase, 'n middelfase en 'n eindfase.

Net soos in skaak, is daar 'n aantal standaard beginsels of "Joseki". Anders as in skaak waar die beginsel oor die hele speelbord gekoördineer is, begin Go-speletjies dikwels met vier "Joseki" - een in elke hoek van die spelbord. Op kort termyn probeer die spelers om beheer van die hoeke en rande van die spelbord te kry, maar ook om te sorg dat in die middelwedstryd verskeie groepe stene met mekaar kan koppel om groot sentraalgebiede om te singel.

'n Tipiese spel is langsaan vertoon. (Die getalle op die stene toon die volgorder waarin hulle gespeel is). In hierdie spel is dit moeilik vir wit om die onderste linkerhoek in te val wat swart het alreeds twee stene daar. Terselfde tyd is dit moeilik vir swart om die boonste linkerhoek in te val. Uiteindelik sal 'n stryd begin vir beheer van dir linkerkant van die speelbord te kry. 'n Stryd het alreeds begin vir die boonste kant van die speelbord - die wit steen "12" merk die gebied wat wit wil vasvang. Dit is waarskynlik dat 'n stryd vir beheer van die boonste regterhoek ook binnekort sal begin - swart steen "3" is geïsoleerde maar as wit nie versigtig is nie, sal swart tussen wit se stene "2" en "8" speel om steen "3" te red en om steen "2" te isoleer.

Op die lang termyn sal swart probeer om stene "5" en "7" met stene "11" en "13" te koppel.

Volgens die reels van Go, mag 'n speler nie 'n steen op die bord plaas na 'n vroeër terug te skep nie. Die gevolg van hierdie reël is dikwels ' "ko"-stryd.

In die spel hierbo bewys hoe 'n "ko"-stryd vorder. Die kruising in stryd is die kruising wat aanvanklik beset is deur die wit klip wat met 'n kruis gemerk is. Nadat swart steen "1" gespeel het, verloor wit se steen al sy oe en word is as gevangenis geneem. Wit mag nie steen "2" onmiddelik speel nie want die spelbord sal na 'n vorige posisie terugkeer. Wit sal dus probeer om 'n gevaarlike situasie elders op die spelbord te skep, anders sal swart op die betwiste kruising speel en met klip "1" koppel. As wit suksesvol is om 'n afleiding te skep, kan hy dan die swart klip as gevangenis neem en die oorspronklike posisie herskep en daarna met sy steen vas te koppel. Dikwels word 'n spel deur 'n paar "ko"-stryde beslis.


</doc>
<doc id="87278" url="https://af.wikipedia.org/wiki?curid=87278" title="Ellie Goulding">
Ellie Goulding

Elena Jane "Ellie" Goulding (gebore 30 Desember 1986) is 'n Engelse sangeres en liedjieskryfster uit Hertfordshire. Sy is bekend vir 'n aantal gewilde liedere, soos "Lights", "Anything Could Happen" en "Burn".


</doc>
<doc id="87279" url="https://af.wikipedia.org/wiki?curid=87279" title="Barnet (dubbelsinnig)">
Barnet (dubbelsinnig)

Barnet kan na een van die volgende plekke verwys:



</doc>
<doc id="87281" url="https://af.wikipedia.org/wiki?curid=87281" title="Teenpous Clemens III">
Teenpous Clemens III

Teenpous Clemens III gebore Wibert van Ravenna of Guibert van Ravenna tussen 1020 en 1030 in Parma was in die jare 1080 tot 1100 'n teenpous teenoor die pouse Gregorius VII, Victor III, Urbanus II en Paschalis II. Clemens was 'n belangrike pous in die Investituurstryd tussen die Duitse keisers en die pousdom.

Deur die bemiddeling van keiserin Agnes, volg Wibert vir Gunther van Bamberg op as keiserlike kanselier in Italië. Koning Hendrik IV bevorder hom tot aartsbiskop van Ravenna in 1072. Hy word biskop gewei deur Pous Alexander II in 1073. Wibert het hom verset teen die politiek van Pous Gregorius VII en word in 1076 uit van sy amp onthef. In die stryd tussen pous Gregorius en koning Hendrik IV kies hy kant vir die koning en word in 1078 verban en geëkskommunikeer.

Die sinode van Brixen kies hom op 25 Junie 1080 as pous. Die koning trek op na Italië maar kon eers na omtrent twee jaar Rome verower. Wibert is op 24 Maart 1084 in die Lateraanse basiliek gekroon en het toe op sy beurt Hendrik as keiser gekroon op 31 Maart 1084.

In Mei 1084 kom die Viking-koning Robert Guisard pous Gregorius te hulp. Clemens vlug na Tivoli. Die Vikings plunder Rome en Gregorius kon nie juis sy pousskap opneem nie. Clemens keer terug na Rome. Tydens die sinode van Mainz in April 1085 erken die Duitse biskoppe vir Clemens as die regmatige pous. Clemens herroep in 1089 die ekskommunikasie van Hendrik IV In 1096 word die Vikings uit Rome verdryf en Gregorius neem weer oor.

Clemens III bly aanspraak maak op die pousskap tot aan sy dood op 8 September 1100. Na sy dood kies sy aanhangers Theodoricus om hom op te volg.

Tydens sy bewind het Clemens 29 nuwe kardinale (of pseudo-kardinale) aangestel. Omdat Clemens 'n teenpous was word die kardinale nie deur die Rooms Katolieke Kerk as sulks erken nie en word hulle pseudo-kardinale genoem.





</doc>
<doc id="87284" url="https://af.wikipedia.org/wiki?curid=87284" title="Jesaja">
Jesaja

Jesaja is die 23ste boek in die kanon van Hebreeuse Geskrifte wat as Ou Testament in die Bybel opgeneem is. Die boek Jesaja (1-39) handel oor die tyd van Jesaja (740-690 v.C.) toe Juda en Israel gevaar geloop het om deur die Assiriërs ingeneem en in ballingskap weggevoer te word. Jesaja waarsku die verbondsvolk om net op die Here te vertrou en om hulle te weerhou van koalisies met ander nasies. Die Here eis bekering, 'n lewe van reg en geregtigheid en geloof en vertroue in Hom. Jesaja lê veral nadruk daarop dat die Here heilig is en die sonde van die volk, onder ander die vormgodsdiens en onreg aan hulpeloses, vernietigend gaan straf. Tog sal Hy sy volk laat wees soos 'n afgekapte stomp waaruit 'n nuwe lootjie uitloop, want hy is God, Hy regeer. Hy handhaaf sy verbondsverhouding met sy volk en sal hulle red, onder ander deur 'n persoon wat op 'n besondere manier daarvoor toegerus is, 'n koning uit die stam van Dawid (7:14 e.v.;9:1-6;11:1-10). Dan sal die ander nasies die Here dien in sy vrederyk.

Jesaja was 'n profeet wat ca. 740 tot 700 v. C. in Jerusalem geleef en gewerk het. Sy profesieë is versamel in die Bybelboek wat na hom vernoem is en bestaan uit 66 hoofstukke, waarvan die oorsprong nie altyd baie duidelik is nie. Alle hoofstukke is in elk geval nie deur hom geskryf of uit sy tyd nie.

Jesaja (Isaias) het in 'n tyd van hewige politieke onrus gelewe. Die groot moondheid van die tyd, Assirië, het Klein-Asië in die loop van die tweede helfte van die 8e eeu v.C. heeltemal onderwerp. Lande wat geweier het om hulle te onderwerp en teen die oorheersers in opstand gekom het, is met geweld onderdruk en die bevolking weggevoer. In hierdie gevaarlike en verwarrende situasie het Jesaja ŉ beroep op die agtereenvolgende konings van Juda gedoen om hulle van die politiek te weerhou en te swyg, nie net omdat dit vanuit ŉ politieke oogpunt die verstandigste sou wees nie, maar veral omdat dit - soos Jesaja herhaaldelik gesê het nie die groot moondhede is wat die loop van die geskiedenis bepaal nie, ondanks die skyn van die teendeel. 

Assirië, met al sy grootheid en mag, het Jesaja gesê, was slegs ŉ werktuig van die Heilige van Israel, wat die Beskikker van die geskiedenis is. Op Hom kan konings en volke vertrou en aan Sy leiding moet hulle hulle oorgee, wat egter nie neerkom op passiewe berusting nie. Die Heilige van Israel het Israel geheilig, dit wil se vir 'n taak van die wêreld afgesonder. Hulle het opdrag om God se weg te bewandel, hulle aan Sy onderwysing (tora) te onderwerp, en so 'n voorbeeld vir die volke te wees. 

Daarom het Jesaja hom tot elke prys verset teen elke vorm van godsdiens wat in werklikheid afgodery was, want offers wat met "hande vol bloed" gebring word, is 'n "gruwel" vir die Heer (Jes. 1:10-17). Wat die Here wil - 'n tema wat alle profete gebruik het - is geregtigheid, sosiale regverdigheid: "Soek die reg, beteuel die verdrukker, doen reg aan die wees, verdedig die saak van die weduwee" (Jes. 1:17). As volke en konings aan hierdie eise gehoor gee, het hulle geen vyande nie, hoe magtig, hoe gevrees ook al, en sal hulle eet van "die goeie van die land", voorspoedig en welvarend wees. So nie sal geen bondgenootskap, geen politiek en geen offers hulle help nie, dan sal hulle "deur die swaard geëet word" (Jes. 1:19- 20). Jesaja het aanvanklik groot verwagtinge gehad van die jong koning Hiskia, wat van 725- 697 v.C. geregeer het. Jesaja het verwag dat Hiskia nie in die voetspore van sy voorvaders sou volg nie, maar die stryd teen afgodery, korrupsie en onreg sou aanknoop. Die sogenaamde Immanuel-profesie (Jes. 7) het in die eerste plek waarskynlik betrekking op Hiskia, wat daar as 'n bevryder beskou is. 

Na 'n hoopvolle begin - Hiskia het die tempel gereinig van die afgode wat sy vader Agas (735-727 v.C.) daar aangebring het, en het aanvanklik 'n neutrale beleid gehandhaaf - moes die profeet egter tot die slotsom kom dat ook hierdie koning sy volk nie na die weg van God sou teruglei nie. Jesaja het met diepe teleurstelling besef dat die koning en volk die toorn van God oor hulle wek en dat groot rampe sou volg. Maar deur alle nood en ellende heen het die profeet gesê dat 'n nuwe vertroue in God sou ontstaan en dat hulle wat die verskrikking sou oorlewe, tot die Heer sou terugkeer en Sy wil sou doen (Jes.10:20 e.v.). Dan sou ook die koning, wat "spruit uit die stam van Isai" (Jes.11:1 e.v.), geregtigheid beoefen en daar sou vrede in die land en die hele wêreld heers. (lsai was die vader van Dawid en uit sy nakomelinge sou die Messias gebore word.)

Meer as 150 jaar later het 'n onbekende profeet uit die tyd van die Babiloniese ballingskap (587-538 v.C.) Jesaja se boodskap geneem en dit in sy eie leeftyd toegepas. Sy prediking staan in die hoofstukke 40 tot 55 van die boek Jesaja geskrywe. 

Dit vorm na die hoofstukke 1 tot 39 van Jesaja die tweede deel van die profetiese geskrif, en word daarom Deutero-Jesaja (tweede Jesaja) genoem. Die woorde van Jesaja het bewaarheid geword: in 587 v.C. het die Babiloniërs, wat die mag van die Assiriërs oorgeneem het, die land binnegeval. Jerusalem is verwoes en die volk is na Babilonië weggevoer. In hierdie omstandighede het Deutero-Jesaja sy volk vertroos. Die Babiloniese Ryk sou spoedig ondergaan - so het hy gepredik – en dan sou die bannelinge na hul land kon terugkeer. 

Hierdie terugkeer is egter slegs 'n begin: die bevryding van Israel uit die verdrukking sal die teken vir die bevryding van alle verdrukte volke wees en geregtigheid en vrede sal in die hele wêreld heers (Jes. 45). Een van die indrukwekkendste poëtiese beelde uit die hoofstukke 40 tot 55 is die beeld van die Kneg van die Here. Oor die vraag wat met hierdie Kneg van die Here presies bedoel word, bestaan daar geen eensgesindheid nie. Dit is egter seker dat hy ŉ belangrike rol in die proses van die verlossing speel. In die Joodse tradisie word die Kneg meestal kollektief beskou en met Israel geïdentifiseer. In die Christelike tradisie het die profesieë oor die Kneg van die Here, soos die Immanuel-profesie, op Jesus betrekking. Die boek Jesaja is in die Christelike tradisie dan ook die bekendste en mees geliefde profetiese skrif.

Die derde gedeelte van die boek Jesaja beslaan die hoofstukke 56 tot 66 en word gewoonlik Trito-Jesaja genoem (derde Jesaja). Hierdie derde bundel stam weer uit 'n heel ander tyd, wat egter moeilik is om presies te bepaal. Een gedeelte bestaan uit 'n kommentaar op Deutero-Jesaja terwyl die ander deel bestaan uit die boodskap dat die finale tydperk van verlossing nog nie aangebreek het nie.

Met die vondste aan die Dooie See in 1947 by Koemran is 'n rol van die boek Jesaja waarvan al 66 hoofstukke nog ongeskonde was, aangetref. Ondersoek het getoon dat die gevonde teks uit die 2e eeu v.C. dateer, en skaars van die manuskripte uit 800 n.C. verskil. Die was tot 1947 as die oudste bekend.



</doc>
<doc id="87285" url="https://af.wikipedia.org/wiki?curid=87285" title="Teenpous Theodoricus">
Teenpous Theodoricus

Theodoricus of Theodorik was 'n teenpous in die Rooms Katolieke Kerk van 9 September 1100 tot Januarie 1101. Na Teenpous Clemens III was hy die tweede teenpous teen Pous Paschalis II.

Theodoricus was 'n monnik in die Orde van die Benediktyne in die klooster van SS. Trinita della Cava in Salerno en word later ab. In 1084 word Theodoricus deur teenpous Clemens III aangestel as kardinaal-diaken van Santa Maria in Via Lata en kort daarna as kardinaal-biskop van Albano. As gevolg van 'n fout in die “Annales Romani” word hy soms ten onregte as biskop van Santa Rufina aangedui. In 1098 lei Theodoricus 'n gesantskap na die Duitse keiser Hendrik IV.

Na die dood van Clemens III kies sy aanhangers vir Theodoricus as pous. Hy word in die geheim gekroon in die nag van 9 na 10 September 1100. In teenstelling met die meeste pouse het hy sy eie naam behou as pous. Theodoricus hou Rome in hande vir 'n paar maande na sy verkiesing. Toe Paschalis egter in Januarie 1101 uit Suid-Italië terugkeer word hy gedwing om te vlug. Paschalis se troepe het hom egter agterna gesit en gevang. Paschalis het Theodoricus gevange geset in die klooster “La Cava” by Salerno. Theodoricus het in die klooster gesterwe en is ook daar begrawe. Sy aanhangers kies Albertus van Sabina as sy opvolger.


</doc>
<doc id="87287" url="https://af.wikipedia.org/wiki?curid=87287" title="Slag van Roodewalstasie">
Slag van Roodewalstasie

Die Slag van Roodewalstasie het op 7 Junie 1900 tydens die Tweede Vryheidsoorlog plaasgevind. Roodewalstasie is drie kilometer suid van die Rensoterrivier in die Vrystaat. 'n Mag van genl. Christiaan de Wet, saam met kommandant Piet Fourie, het die Britse garnisoen, wat die ten volle gelaaide treine en 'n voorraaddepot opgepas het, aangeval. Nadat De Wet eers die telegraaf se drade afgesny het, het hy 'n boodskap na die Britse mag gestuur waarin hy hulle gevra het om oor te gee. Hulle het geweier waarop De Wet met sy aanval begin het. Die geveg het vir vyf ure geduur en het in De Wet se guns geswaai toe generaal Fronemam daar aankom met twee kanonne. Die Britte het onmiddellik oorgegee toe die bomme tussen hulle begin val het. Die Boere het oor die 500 kratte vol ammunisie gebuit. Later die nag het die Boere die oorblywende ammunisie, duisende lignietbomme en twee sakke pos opgeblaas. Die ontploffing laat 'n krater van 30 x 18 x 6 meter na.

Die Britte verliese was 45 gesneuweldes, 123 gewondes en 645 is gevange geneem. Die Boere het 8 burgers verloor en 24 is gewond.




</doc>
<doc id="87288" url="https://af.wikipedia.org/wiki?curid=87288" title="Armada">
Armada

Armada kan na een van die volgende verwys:


Armada is die Spaanse en Portugese woord vir 'n vloot, of 'n byvoeglike naamwoord vir "gewapen";
Armada is ook die Tsjeggiese en Slowaakse woord vir gewapende magte.


</doc>
<doc id="87293" url="https://af.wikipedia.org/wiki?curid=87293" title="Balte">
Balte

Die term Balte (afgelei van die Latynse naam van die Oossee, "Mare Balticum"; Litaus: "baltai", Lets: "balti") het twee verskillende betekenisse, afhangende daarvan of dit in 'n geografies-politiese of 'n taalkundig-etnografiese konteks gebruik word. Dit kan verwys na

Hierdie artikel behandel die Baltiese volke as etniese groep.

As sambreelterm vir Baltiessprekende stamme - Oud-Pruise, Litauers, Lette, Koere, Semgalle en Sele - het "Balte" eers in 1845 met die publikasie van Georg Heinrich Ferdinand Nesselmann (1811–1881) se werk "Sprache der alten Preußen" ingeburger geraak. Nesselmann, 'n Duitse oriëntalis, filoloog en historikus, wat ook navorsing oor die vroeë geskiedenis van wiskunde gedoen het, het Litause (1850) en Oud-Pruisiese (1873) woordeboeke saamgestel en 'n bundel met Litause volksliedere (1853) gepubliseer.


</doc>
<doc id="87294" url="https://af.wikipedia.org/wiki?curid=87294" title="Weekdiere">
Weekdiere

Weekdiere of Molluske ("Mollusca") is 'n belangrike filum van ongewerwelde diere. Hierdie diere het 'n sagte liggaam en het meestal 'n uitwendige skelet (soos 'n skulp). Die meeste van hulle kom in die see voor, veral in vlak waters langs die kus. Dit is die grootste mariene filum, met sowat 93 000 erkende spesies, of 23% van alle beskrewe mariene organismes. Hulle kom ook in varswater en op land voor.

Weekdiere is baie uiteenlopend en word in 'n groot verskeidenheid van vorme in bykans alle wêrelddele aangetref. Spesies is al op berghange asook in die diepsee gevind. Hulle kom egter meestal in nat en tropiese dele voor. Hulle grootte kan wissel van so klein as 1 mm tot to groot as 10 meter.

Meeste weekdiere het skulpe van kalk, maar sommige spesies soos die seekatte en naakslakke, moet daarsonder klaarkom. Hierdie skulpe kan maklik gefossiliseer word. Fossiele van sulke skulpe is in die Kambriumgesteentes gevind, wat daarop dui dat hulle tydens die Prekambrium in die see ontstaan het.

Weekdiere word algemeen as 'n voedselbron benut: onder andere mossels, oesters, inkvisse (tjokka vir kalamarie) en landslakke. Oester word soms verbou vir hulle pêrels, waarmee halssnoere en ander juweliersware gemaak word. Skulpe van weekdiere word ook algemeen opgetel, versamel en vir 'n verskeidenheid ornamente (soos asbakkies) gebruik.

Die liggaamsgrootte van die verskillende weekdierspesies kan tussen 1 mm en 10 m wissel. Sommige verteenwoordigers van die phylum is die grootste ongewerwelde diere (invertebrate). Die liggaamsbou van die verskillende weekdierklasse verskil baie, hoewel daar tog 'n basiese liggaamsplan waargeneem kan word. Die sagte liggaam kan 'n kop hê, of dit kan afwesig wees, terwyl die liggaam in baie gevalle deur ŉ stewige skulp beskerm word. 

Die skulp is hoofsaaklik van kalk vervaardig en dit word deur die mantel gevorm, wat 'n huidplooi om die liggaam is en ook 'n mantelholte omsluit. By tweekleppiges (klas "Bivalvia") bestaan die skulp uit 2 dele (die kleppe). Inkvisse (klas "Cephalopoda") het 'n gereduseerde skulp wat binne die liggaam aangetref word (inwendige skulp). In sommige weekdiere, soos die naakslakke, is die skulp of baie gereduseer, of heeltemal afwesig. In die gevalle waar skulpe wel aanwesig is, word die liggaam met behulp van sluitspiere aan die skulp geheg. 

Die diere dra dieselfde skulp lewenslank en dit groei saam met die dier se liggaam. Die meeste weekdiere het ŉ raspertong (radula) wat uit 'n aantal dwars chitienrye bestaan. Dit word gebruik om voedsel van oppervlakke af te skraap of dit fyn te rasper. Die voet word slegs by inkvisse en seekatte as gryporgane gebruik, want die voet is in 'n aantal arms verdeel. Die ander weekdiere gebruik die voet om mee te kruip of te grawe. Die bloedvatstelsel bestaan uit ŉ enkele hart met 1 kamer en 2 sinusse. 

Bloedvate ontbreek en die diere het dus 'n oop bloedvatstelsel. Slegs inkvisse en seekatte het ŉ bloedvatstelsel wat grotendeels geslote is. Suurstof word gewoonlik deur bladvormige kieue, of in die geval van landslakke deur die mantelholte, uit die omringende omgewing opgeneem en deur die pigment hemosianien in die bloed vervoer. Slegs 'n paar spesies gebruik hemoglobien vir die doel, terwyl ander spesies geen pigmente het nie maar die gasse opgelos in hul bloedplasma vervoer. 

Die senuweestelsel bestaan uit ŉ aantal gepaarde senuweeknope (ganglia) wat deur gepaarde senuweekoorde met mekaar in verbinding is. Die senuweekoorde word deur 'n aantal dwarssenuwees met mekaar verbind.

Weekdiere plant altyd geslagtelik voort. Die diere kan een- of tweeslagtig wees. Selfbevrugting vind nie in die tweeslagtige spesies plaas nie, maar verskillende individue ruil geslagselle uit. Twee soorte larwes kan uit die bevrugte eier broei: 'n trogofoor-larwe, wat 'n eenvoudige krans van trilhare het, of 'n veligerlarwe, wat ŉ uitstaande huidplooi met trilhare daarop het. Die veligerlarwe kom die algemeenste by weekdiere voor. 

Sodra die larwe 'n skulp ontwikkel, sak dit na die bodem, waar die res van hul lewens deurgebring word. Feitlik al die weekdiere is bodembewoners, terwyl sommige sessiel (sittend) leef. Slegs die inkvisse en 2 groepe slakke, die pteropoda (ordes "Thecosomata" en "Gymnosomata") en die heteropoda is uitsluitend seelewend. 

Tweekleppiges en slakke kan ook in varswater leef en die landslakke het hulle volkome by 'n landbestaan aangepas. By die diere vind al die embrionale ontwikkeling in die eiers plaas, sodat volledig ontwikkelde slakkies uitbroei.

'n Aantal weekdiere is van groot ekonomiese belang. Oesters, mossels, slakke en seekatte word geëet en skulpdiere se skulpe word vir 'n verskeidenheid doeleindes aangewend. Pêrels is ŉ gewilde produk van tweekleppiges en so ook perlemoen, die binneste laag van die skulpe. Naakslakke kan groot skade in tuine en landerye aanrig. Verskillende varswaterslakke is betrokke by die verspreiding van parasitiese siektes, soos lewerbotsiekte en bilharzia.

Teenswoordig word die phylum "Mollusca" in 7 klasse ingedeel. Die eerste klas is "Monoplacophora", 'n groep uitgestorwe diere wat van die Onder-Kambrium tot die Devoon geleef het. Een lewende verteenwoordiger van die klas, "Neopilina", word nog aangetref. Die klas "Polyplacophora" of "Amphineura" bevat die chitons, wat verlengde, afgeplatte diere is. Kenmerkend vir die klas is die 8 dorsale skulpplate wat met mekaar kan artikuleer. 

'n Aantal naak, wurmagtige weekdiere wat op die seebodem voorkom, behoort tot die klas "Aplacophora". Al die slakke word in die klas "Gastropoda" aangetref, terwyl die klas "Scaphopoda" die tandskulpe bevat. Die tweekleppiges behoort tot die klas "Bivalvia", terwyl al die seekatte en inkvisse lede van die klas "Cephalopoda" is. Die uitgestorwe "Ammonoidea", asook die lewende fossiel, "Nautilus", kom in die klas voor.

Weekdiere word in die volgende klasse onderverdeel:

Stam: Weekdiere ("Mollusca")




</doc>
<doc id="87299" url="https://af.wikipedia.org/wiki?curid=87299" title="Georg Heinrich Ferdinand Nesselmann">
Georg Heinrich Ferdinand Nesselmann

Georg Heinrich Ferdinand Nesselmann (* 24 Februarie 1811 in Fürstenau (tans Kmiecin, 'n stadsdeel van Nowy Dwór Gdański, Pole); † 7 Januarie 1881 in Koningsberg) was 'n Duitse oriëntalis, filoloog en wiskunde-historikus.

Nesselmann het tussen 1831 en 1837 aan die Universiteit van Koningsberg wiskunde onder Carl Gustav Jacobi en Friedrich Julius Richelot en oriëntalistiek onder Peter van Bohlen gestudeer. Nadat hy in 1837 sy doktorsgraad verwerf het, is hy in Koningsberg as privaatdosent vir Oriëntalistiek aangestel. Vanaf 1843 was hy buitengewone professor in Arabistiek en Sanskrit, en vanaf 1859 het hy 'n volle professoraat in dié twee vakke beklee. 

As skrywer van akademiese werke het hy onder meer in 1842 Mohammed Beha-eddin ben Alhosaain se boek oor rekenkuns in Duits gepubliseer. In dieselfde jaar het hy 'n reeks boeke oor die geskiedenis van algebra begin waarvan slegs die eerste boekdeel oor antieke Griekse algebra voltooi is (onder andere met 'n vertaling van Archimedes se beesteprobleem). 

Nesselmann het die geskiedenis van algebra in drie historiese fases verdeel:

Teen die middel van die 1840's het die swaartepunt van Nesselmann se navorsing na taalkundige en taalhistoriese studies in die Baltiese taalgebied verskuif. 'n Aantal wetenskaplike werke en woordeboeke het uit hierdie navorsing voortgespruit, waaronder 'n werk oor die Oud-Pruisiese taal ("Die Sprache der alten Preußen an ihren Überresten erläutert" in 1845), 'n Litaus-Duitse woordeboek ("Wörterbuch der littauischen Sprache" in 1850), 'n bundel met Litause volksliedere ("Littauische Volkslieder" in 1853) en 'n tesourus van Oud-Pruisies ("Thesaurus linguae Prussicae" in 1873).

Met sy standaardwerk oor Oud-Pruisies van 1845 het Nesselmann "Balties" as sambreelterm vir Oud-Pruisies, Litaus en Lets in die taalkunde ingevoer.



</doc>
<doc id="87301" url="https://af.wikipedia.org/wiki?curid=87301" title="Teenpous Albertus">
Teenpous Albertus

Teenpous Albertus gebore Albertus van Sabina was 'n teenpous teen Pous Paschalis II in die begin van die jaar 1101. Hy was naas Teenpous Clemens III en Teenpous Theodoricus die derde teenpous in die investituurstryd.

Albertus was 'n pseudo-kardinaal-biskop van Silva Candida, aangestel omtrent op 4 November 1084 deur Teenpous Clemens III.
In Januarie 1101 is Teenpous Theodoricus wat deur die keiserlike party in die investituurstryd as pous aangestel was, gevange geneem deur die troepe van sy teenstander Pous Paschalis II. Theodoricus se aanhangers benoem toe Albertus van Sabina as pous. Soos sy voorganger behou Albertus sy eie naam as pousnaam. Na 'n pontifikaat van slegs 'n paar maande word hy deur een van sy eie aanhangers verraai en val hy in die hande van Paschalis. Paschalis set Albertus gevange in die Laurentius-klooster in Aversa.

Die keiserlike party het nie dadelik 'n opvolger vir Albertus gekies nie, maar wel geweier om Paschalis as die wettige pous te erken. In 1105 kies die keiserlike party toe Teenpous Silvester IV as pous.


</doc>
<doc id="87304" url="https://af.wikipedia.org/wiki?curid=87304" title="Maya Angelou">
Maya Angelou

Marguerite Annie Johnson (beter bekend as Maya Angelou; 4 April 1928 – 28 Mei 2014) was 'n Amerikaanse skrywer en digter. Sy het groot lof vir haar eerste boek, haar outobiografie ""I Know Why the Caged Bird Sings"" ontvang, en was een van die eerste swart Amerikaanse vroue om 'n topverkoper te skryf. In 1993 is sy gekies om as digter by Bill Clinton se inhuldiging op te tree. Sy het 'n oorspronklike komposisie genaamd ""On the Pulse of Morning"" vir die geleentheid geskryf.

Haar boek, ""Just give me a cool drink of water 'fore I die"" is vir die Pulitzerprys genomineer en haar oudioboek, ""A song flung up to heaven"" het in 2003 'n Grammy-prys losgestaan. Oor haar lewe het sy dosyne toekennings en meer as dertig ere doktorsgrade ontvang. Sy word ook vir 'n hele paar toneelstukke, films, en TV-programme gekrediteer.

Sy is op 4 April 1928 in St. Louis gebore. In 1981 is sy as hoogleraar in Amerikanistiek in Winston-Salem aangestel. Op 28 Mei 2014 is sy op 86-jarige ouderdom in Winston-Salem, Noord-Carolina oorlede.

Van haar boeke:



</doc>
<doc id="87305" url="https://af.wikipedia.org/wiki?curid=87305" title="Winston-Salem">
Winston-Salem

Winston-Salem is 'n stad in die Amerikaanse deelstaat Noord-Carolina met ongeveer 234 349 inwoners. Dit is naby Greensboro in Noord-Carolina geleë. Die stad word Winston-Salem genoem, want dit het aanvanklik uit twee dorpe bestaan: Winston en Salem, wat later saamgesmelt het.

Winston-Salem is in sentraal Noord-Carolina geleë. Die "Interstate 40"-hoofweg loop deur die stad. Die stad het 'n gematigde klimaat met warm somers en koel winters. Dit kry ongeveer 1130,8 mm reën per jaar en dit sneeu ook soms daar.

Die "Ou Salem" is 'n historiese deel van Winston-Salem. Besoekers kan hier leer hoe mense rondom 1800 gelewe het.


</doc>
<doc id="87306" url="https://af.wikipedia.org/wiki?curid=87306" title="Lugmagbasis Langebaanweg">
Lugmagbasis Langebaanweg

Lugmagbasis Langebaanweg (IATA: SDB, ICAO: FALW) is 'n militêre lugmagbasis van die Suid-Afrikaanse Lugmag (SALM) geleë by die dorpie Langebaanweg noord van Kaapstad in die Wes-Kaap, Suid-Afrika. 

Die basis se leuse is "Tenax Propisiti Vinco" – Deur volharding kom sukses.


Die Sentrale vliegskool gebruik 60 Pilatus PC-7s by Lugmagbasis Langebaanweg. 

Die Lugmag se Silwervalke-vertoonspan is by die Lugmagbasis Langebaanweg gestasioneer.



</doc>
<doc id="87308" url="https://af.wikipedia.org/wiki?curid=87308" title="Investituurstryd">
Investituurstryd

Die Investituurstryd was 'n magstryd tussen die keisers van die Heilige Romeinse Ryk en die pouse van Rome tydens 11e en 12de eeu. Die stryd is vernoem na die liturgiese handeling met die aanstelling van 'n biskop waar die staf en ring van sy amp aan hom gegee is. Die twis was in wese oor die benoeming van hoë geestelikes soos ryksbiskoppe en abte en abdisse. Beide die keiser en die pous wou die aanstellings maak.

In die 10e eeu het die keiser gaandeweg medeseggenskap verkry by die benoeming van biskoppe in die Heilige Romeinse Ryk. Dit was nie snaaks nie, want vaak het die keiser landelike, politieke en selfs militêre opdragte aan die biskoppe gegee. Dit het gelei tot misbruike, soos simonie en die skending van die selibaat. In die 11de eeu het hervormers begin om die sekulêre invloed by die benoeming van geestelikes aan bande te lê. Veral die kloosters van Gorze en Cluny het hulle daarvoor beywer.

Hoewel die twis reeds bestaan het tydens die bewind van keiser Hendrik III, word veral sy seun Hendrik IV met die investituurstryd verbind. Reeds tydens die minderjarigheid van Hendrik IV was die koninklikes, veral sy moeder en regentes Agnes, ontevrede moet die aanstelling van Pous Alexander II en hulle stel Teenpous Honorius II aan.

Die stryd het egter tot uitbarsting gekom in 1075 tussen keiser Hendrik IV en Pous Gregorius VII. Die pous het ingemeng in die Saksiese oorloë, waardeur die koninklike gesag ondermyn is en die koninklikes het 'n biskop vir Milaan aangestel, iets wat vir die pous onaanvaarbaar was.

Die koning organiseer 'n vergadering van biskoppe waar Pous Gregorius VII afgesit word. Op sy beurt ekskommunikeer die pous koning Hendrik IV. Die koning is daardeur in 'n moeilike posisie geplaas. Party Duitse biskoppe het die pous gesteun en van die adel het gedreig om dieselfde te doen. Hendrik onderneem toe 'n boetedoening-reis na Canossa waar die pous gebly het by Mathilde van Toskane. Hoewel Hendrik ingestem het om hom aan die pous te onderwerp wou Gregorius hom aanvanklik nie ontvang nie. Pas na drie dae wag het die pous ingestem om die koning te ontvang en om die ekskommunikasie in te trek.

Enkele jare later het die stryd opnuut opgevlam. Die pouse het teenkonings benoem Rudolf van Swabe, Herman van Salm en Koenraad, seun van Hendrik IV. Die koning stel toe 'n teenpous , Clemens III aan. Clemens het die koning toe tot keiser gekroon.

'n Hele reeks van teenpouse het gevolg, Clemens is agtereenvolgens opgevolg deur Teenpous Theodoricus, Teenpous Albertus en Teenpous Silvester IV. Eers by die konkordaat van Worms in 1122 is nuwe afsprake gemaak waarmee sowel die pous as die koninklikes genoeë geneem het. Die toekenning van wêreldlike mag en funksies bly die reg van die koning. Hy verloor egter die reg om biskoppe aan te stel, maar mag by die verkiesing teenwoordig wees. Dit was 'n aantasting van die mag van die koning, maar hy het voortgegaan om sy mag indirek te laat geld deur sy teenwoordigheid tydens die verkiesing.

Die investituurstryd was daarmee nog nie heeltemal ten einde nie. Tydens die bewind van keiser Frederik I Barbarossa het dit weer opgevlam tydens die wedywering oor die heerskappy in Italië.
Die geestelike posisie van die biskoppe het onafhanklik van die koning gebly maar die wêreldlike, feodale en regterlike mag het by die koning gebly. In Frankryk (1106) en Engeland (1107) het die koning al eerder sy investituur-reg opgegee.


</doc>
<doc id="87309" url="https://af.wikipedia.org/wiki?curid=87309" title="Spierdistrofie">
Spierdistrofie

Spierdistrofie is 'n groep siektes wat die muskuloskeletale stelsel verswak. Twee vorme van die siekte, Duchenne-spierdistrofie (vernoem na die Franse neuroloog Guillaume Duchenne) en Becker-spierdistrofie, beïnvloed gewoonlik mans omdat die gemuteerde gene op die "X" chromosoom geleë is. Vrouens kan ook ernstige simptome toon, tog is die persentasie vroulike spierdistrofie-lyers relatief klein.



</doc>
<doc id="87310" url="https://af.wikipedia.org/wiki?curid=87310" title="Rödåsel">
Rödåsel

Rödåsel is 'n klein nedersetting in die munisipaliteit van Umeå in Västerbottens län, 'n administratiewe distrik in die historiese Sweedse provinsie (Sweeds: "landskap") Västerbotten. Die plek, met 'n bevolking van 96 (2010) inwoners en 'n oppervlakte van 19 hektaar, is naby die monding van die Rodan-waterloop in die Vindelälven geleë. Die naaste dorpe is Tavelsjö (10 km), Vindeln (21 km), Vännäsvägen (26 km) en Umeå (38 km). Die Länsväg 363-pad loop net buite die dorp verby. Administratief behoort Rödåsel saam met die dorpe Blomdal, Rödåliden, Rödånäs, Västra Överrödå, Älglund en Överrödå aan Rödåbygden.



</doc>
<doc id="87311" url="https://af.wikipedia.org/wiki?curid=87311" title="Pilatus PC-7">
Pilatus PC-7

Die Pilatus PC-7 Turbo Trainer is 'n laevlerk, tandem-sitplek opleidingsvliegtuig, vervaardig deur "Pilatus Aircraft" van Switserland. Die vliegtuig is in staat om al die basiese opleidingsfunksies te verrig, insluitende kunsvlieg, instrument-, taktiese en nagvlieg. Dit is deur meer as 20 lugmagte gekies as hul intree-opleier. Byna 500 vliegtuie is sedert sy bekendstelling in 1978 verkoop, waarvan die meeste steeds in diens is. Meer as een miljoen ure is al deur PC-7's wêreldwyd gevlieg.

Die Suid-Afrikaanse Lugmag het 60 Pilatus PC-7s ontplooi vir opleiding by die Lugmagbasis Langebaanweg se vliegskool in die Wes-Kaap. Die Silwervalke vertoonspan wat ook hier gestasioneer is, gebruik 5 van dieselfde vliegtuie.


</doc>
<doc id="87312" url="https://af.wikipedia.org/wiki?curid=87312" title="Klaagliedere van Jeremia">
Klaagliedere van Jeremia

Klaagliedere van Jeremia is die 25ste boek in die kanon van Hebreeuse Geskrifte wat as Ou Testament in die Bybel opgeneem is. Hierdie boek bestaan uit gedigte in die vorm van liedere. Die boek handel oor die verskriklike dinge wat die volk van die Here deurgemaak het toe Jerusalem beleër en verwoes is en die bevolking in ballingskap weggevoer is. Die liedere sê dat dit die Here is wat dit gedoen het as straf vir die volk se sondes. Daar is 'n stemming van diepe droefheid in die liedere, maar ook 'n stemming van hoop en 'n oproep tot bekering.



</doc>
<doc id="87313" url="https://af.wikipedia.org/wiki?curid=87313" title="Apokriewe boeke">
Apokriewe boeke

Die apokriewe (van die Griekse woord apokrief, wat beteken "om iets weg te steek") is die Joodse geskrifte wat nie in die Hebreeuse Bybel of in meeste moderne Bybels ingesluit is. Met die term "apokriewe boeke" word dié geskrifte aangedui wat oënskynlik Bybels is omdat hulle aan die naam van 'n geïnspireerde skrywer gekoppel word of aanvullende mededelings doen oor Bybelse gegewens, maar nie amptelik as Bybelboeke aanvaar word nie. Apokrief beteken hier nie-kanoniek, oftewel nie deel van die Bybel nie. Onder Protestante word die Ou-en-Nuwe Testamentiese Appokriewe beskou as boeke wat nie in die bybel hoort omdat:


Die Rooms-Katolieke se opinie daaroor verskil. In 1546 het die Rooms-Katolieke kerk by die Sinode van Trente formeel bevestig dat die ekstra Ou-Testamentiese boeke, wat nie in die Hebreeuse ou-testament is, Volgens hulle as gesagvol aanvaar is. 

Wanneer bepaal moet word watter boeke as apokrief bestempel moet word, is daar een belangrike verskil in opvatting tussen Protestante en Rooms-Katolieke. Dit gaan egter nie om die Nuwe Testament nie: AI die legendariese verhale wat afsonderlik van die Nuwe Testament ontstaan het, soos byvoorbeeld die sogenaamde evangelies oor die jeug van Jesus en "handelinge" van verskillende apostels, is deur Protestante sowel as Rooms-Katolieke eenparig as deel van die Bybel verwerp.

Wat die Ou Testament betref, bestaan daar wel 'n meningsverskil. By Protestante het die benaming apokriewe boeke in die algemeen gedui op 'n bepaalde groep boeke wat geskrifte genoem moet word, maar waarvan die meeste wel as kanonieke boeke deur Rooms-Katolieke aanvaar word. Dit is hoofsaaklik 'n reeks geskrifte wat nie in die Hebreeuse Bybel voorkom nie, maar wel in die ou Griekse Bybelvertaling, die Septuagint. Die Rooms-Katolieke dui dié geskrifte aan met die tegniese term "deuterokanonieke boeke". Hulle is as aanhangsel in ou uitgawes van die Nederlandse Statebybel opgeneem; ook in die uitgawe van die nuwe Bybelvertaling van die Evangelies-Lutherse Kerk, kan 'n mens die meeste daarvan in 'n afsonderlike afdeling tussen die Ou en Nuwe Testament kry. 

Die Hebreeuse ou-testament bevat 39 boeke, wat in drie afdelings opgedeel kan word:


Na die balingskap van die Jode was daar baie Jode buite Palestina wat nie Hebreeus of Aramees kon verstaan, maar nogsteeds belang gestel het om die ou-testament in 'n skrif en taal te lees wat hulle wel doen. In die derde eeu het werk begin op 'n griekse vertaling van die Hebreeuse bybel. 'n proses wat tot die eerste helfte van die eerste eeu vC geduur het. Die Griekse vertaling van die Ou-Testament staan bekend as die Septuagint (Afgekort as LXX). In die vertaalproses het dit egter gebeur dat daar verskille gekom het tussen die twee weergawes. Die apokriewe was gebore in die proses. 

Bekende kerkleiers deur geskiedenis het die apokriewe beskou as gesagvol. Selfs Augustinus (±354-430 nC) het die ou-testamentiese apokriewe beskou as volwaardig deel van die ou-testament. 'n Duidelike indikasie van die Septuagint se impak. Jesus Christus het wel 


Daar moet egter nie met die twee testamentiese apokriewe 'n verwarring onstaan. Dit is twee verskillende groep boeke met 'n verskillende geskiedenis en waarde vir die kerk. 

Eers toe die kerk in die vierde eeu staatskerk geword het, was daar amptelike openbare uitsprake oor watter boeke gesagvol is, en watter nie. Die bepalende faktor in die aanskouing van die nuwe-testamentiese boeke deur die kerke, is vertroubaarheid - watter boeke hulle nog altyd gesien het as gesagvol. 

Geleerdes in die gelowige skrif stem nie altyd ooreen oor watter boeke as nuwe-testamentiese apokriewe beskou moet word. Voorbeelde van die nuwe-testamentiese apokriewe is as volg:







</doc>
<doc id="87314" url="https://af.wikipedia.org/wiki?curid=87314" title="Mineraalwater">
Mineraalwater

Mineraalwater is water uit 'n mineraalbron wat 'n sekere aantal minerale soos soute en swawelverbindings bevat. Dié minerale word deur die water tydens sy roete deur die aarde geabsorbeer. Die presiese samestelling word bepaal deur die bron en die rotse waardeur die water vloei. Byna eenhonderd verskillende minerale kom in mineraalwater voor. 
Natuurlike mineraalwater bevat soms ook koolsuur- of ander gasse; hierdie soort water word spuitwater genoem. Die koolsuur in mineraalwater het sy oorsprong in koolstofdioksied (CO) wat uit die binneste van die aarde opstyg, veral in gebiede met vulkanisme. Sodra die opstygende gas met water in aanraking kom, word dit daarin opgelos en koolsuurgas begin vorm.

Mineraalwater word vanweë sy beweerde genesende eienskappe tradisioneel by sy bron gedrink of vir badbehandelings gebruik. Sodoende het plekke met mineraalwaterbronne tot gewilde herstellingsoorde ontwikkel. Vandag word mineraalwater meestal naby sy bron gebottel en bemark. Tans is daar wêreldwyd meer as 3 000 verskillende handelsmerke van kommersieel gebottelde mineraalwater.



</doc>
<doc id="87316" url="https://af.wikipedia.org/wiki?curid=87316" title="Clean Bandit">
Clean Bandit

Clean Bandit is 'n musiekgroep wat in 2009 in Cambridge (Engeland) tot stand gekom het. Die groep bestaan uit pianis en kitaarspeler Jack Patterson, violis Milan Neil Amin-Smith, tjellis Grace Chatto, en tromspeler Luke Patterson. Clean Bandit het wêreldwyde bekendheid verwerf met die vrystelling van hul nommer een-enkelsnit "Rather Be", gevolg deur hul debuutalbum "New Eyes" in 2014.



</doc>
<doc id="87333" url="https://af.wikipedia.org/wiki?curid=87333" title="Universiteit van Umeå">
Universiteit van Umeå

Die Universiteit van Umeå ("Umeå Universitet") is 'n openbare universiteit in die Sweedse stad Umeå. Die universiteit is in 1965 gestig en is op vier na die oudste universiteit in Swede. In 2012 was die universiteit volgens die Britse tydskrif "Times Higher Education (THE)" die 23ste hoëronderwysinstelling ter wêreld wat minder as 50 jaar bestaan.

In 2013 het die Universiteit van Umeå meer as 36 000 geregistreerde studente gehad, waarvan 17 000 voltydse studente (insluitend nagraadse studente) was. Die universiteit het meer as 4 000 werknemers, waaronder 365 professore.

Die Universiteit van Umeå het vier fakulteite en het nege institute op sy kampus, benewens nog enkele afhanklike inrigtinge in die stede Skellefteå en Örnsköldsvik.





</doc>
<doc id="87334" url="https://af.wikipedia.org/wiki?curid=87334" title="Umeå Designinstituut">
Umeå Designinstituut

Die Umeå Designinstituut (UID) ("Designhögskolan i Umeå") is 'n instituut van die Universiteit van Umeå in Umeå, in die provinsie Västerbotten in Swede.

UID is in 1989 geopen en is uitsluitlik bedoel vir die onderrig van nywerheidsontwerp, ontwerp oor vervoer en interaktiewe ontwerpe. Die instituut is tussen die belangrikste kampus en die sentrum van Umeå geleë, as deel van die Umeå Kunskampus.

UID is die enigste Skandinawiese skool wat op "Bloomberg BusinessWeek" in die top-60 lys van ontwerpskole in die wêreld in al drie die lyste (2006, 2007 en 2009) gelys is en is ook genoem as een van die 18 beste ontwerpskole in die wêreld in 2010. In 2011 is UID deur die "red dot instituut" as die naasbeste ontwerpinstituut in Europa en Amerika aangewys en in 2012 behaal UID die eerste plek.




</doc>
<doc id="87335" url="https://af.wikipedia.org/wiki?curid=87335" title="Akademie vir Skone Kunste (Umeå)">
Akademie vir Skone Kunste (Umeå)

Die Akademie vir Skone Kunste van Umeå ("Konsthögskolan i Umeå") is 'n Sweedse kunsskool aan die Universiteit van Umeå. Die kunsskool maak saam met die Umeå Akademie vir argitektuur, die Desinginstituut, die "Bildmuseet" en "HumlabX" deel uit van die Umeå Kunskampus.

Die kunsskool bied twee kursusse in die beeldende kuns aan: die driejarige baccalaureusgraad (BFA) en 'n tweejarige nagraadse Meesterskursus (MFA). Daar word ook kursusse in estetika I, II en III aangebied en somerkursusse word georganiseer. Die opleiding in beeldende kunste bevat praktiese sowel as teoretiese aspekte. Studente leer om te werk met hout, metaal, gips, brons, afdrukke, foto's, video's, klank en rekenaargebaseerde kuns.

Die werk van die studente word sedert 1993 deurlopend in hul eie kunsgalery uitgestal en op die jaarlikse uitstalling wat op die skoolterrein of in die nabygeleë "Bildmuseet" gehou word.

Die kunsskool doen ook navorsing op artistieke basis, verwant aan die nasionale "Artistieke Navorsing skool" ("Konstnärliga forskarskolan") en 'n aantal ander navorsingsprojekte.

Die opleiding is aanvanklik in 'n ou fabrieksgebou naby die Umerivier aangebied, waarvan die fasade in 1909 deur Sigge Cronstedt ontwerp is. Die fabriek is aanvanklik in 1910 geopen en was van die eerste belangrike nywerheid in die stad. Dit was tot 1954 in bedryf. Die ou fabrieksgebou is in 1986 in 'n skoolgebou omskep en die kunsskool het 'n jaar later ingetrek.

In die lente van 2012 het die Kunsakademie verhuis na 'n nuwe gebou, 'n eiendom op die kunskampus. Die voormalige gebou is in 2013-2014 weer verbou en word nou gebruik vir artistieke projekte en huisves die Akademie se kunsgalery.




</doc>
<doc id="87336" url="https://af.wikipedia.org/wiki?curid=87336" title="Restaurantkollege van Umeå">
Restaurantkollege van Umeå

Die Restaurantkollege van Umeå (Sweeds: "Restauranghögskolan vid Umeå universitet", Engels: "Umeå University School of Restaurant and Culinary Arts") is 'n kollege van restaurant- en kulinêre kunste aan die Universiteit van Umeå in die provinsie Västerbotten in Swede.

Die universiteit van Umeå begin in 1996 met opleiding in "gastronomie" en in 2002 het die Restaurant-kollege 'n afsonderlike eenheid binne die Universiteit van Umeå geword. Sedert die laat 1990's is die Sweedse kok Gert Klotzke 'n gasprofessor daar. In 2005 is een van Swede se mees internasionaal bekende sjefs en restauranteurs, Marcus Samuelsson as adjunk-professor van die kollege aangestel. Mathias Dahlgren-Matsalen, die Sweedse sjef van die gelyknamige restaurant in Stockholm en houer van twee Michelinsterre is 'n adjunk-professor by die kollege.




</doc>
<doc id="87338" url="https://af.wikipedia.org/wiki?curid=87338" title="Aschanska villan">
Aschanska villan

Aschanska villan ("Aschanska villa") is 'n gebou in Umeå in die provinsie Västerbottens län in Swede. 

Aschanska villan is deur die argitek Ragnar Östberg ontwerp en in 1906 gebou as verblyf vir kolonel Wilhelm Aschan, wat aan die hoof van die "Norrlands Dragonregemente" gestaan het en sedert 1901 naby Umeå gevestig was.

Die villa is van hout op 'n voetstuk van natuursteen gebou, met 'n geboë baaivenster en in dieselfde grootse styl as die Scharinska villan. Oorspronklik het die gebou vertikale raamstyle, verdeel in klein blokkies gehad. Die boustyl is "nasionaal romanties" en geboue met hierdie soort solderdakke word aangesien as ikoniese geboue in die middestad van Umeå. Die gebou is op 3 Maart 1980 beskerm as 'n monument ("Byggnadsminne").

Achanska villan is op Strandgatan geleë, langs die Umerivier in die sentrum van Umeå. Die huis was in die jare 1942-1990 eiendom van die "Umeå Fabriks-och Hantverksförening" en word daarom ook die "Handwerkhuis" ("Hantverkshuset") genoem. Die huis doen tans diens as 'n woonhuis en 'n restaurant.


</doc>
<doc id="87342" url="https://af.wikipedia.org/wiki?curid=87342" title="Teenpous Silvester IV">
Teenpous Silvester IV

Teenpous Silvester IV was 'n teenpous in die Rooms Katolieke Kerk van 18 November 1105 tot 11 of 12 April 1111. Hy was die vierde teenpous tydens die pontifikaat van Pous Paschalis II gedurende die Investituurstryd.

In 1101 was die teenpouse Theodoricus en Albertus gevange geneem deur Pous Paschalis. Die Romeinse adel wat die keiser van die Heilige Romeinse Ryk in Rome verteenwoordig het, het egter geweier om Paschalis te erken.

Toe Paschalis in 1105 tydelik Rome verlaat het, het die adellikes onder leiding van Werner von Lenzburg, graaf van Anconaweer 'n nuwe pous benoem. Hulle kies Maginulfo, aartspriester van St. Angelo in Peschiera. Maginulfo kies die naam Silvester IV. Op 18 November 1105 word hy in die Lateraanse basiliek as pous gekroon.

Toe Paschalis die volgende dag reeds na Rome terugkeer, breek ernstige onluste uit. Aanvanklik kon Silvester se troepe stand hou, maar in November is Silvester gedwing om te vlug. Silvester vlug na Osimo, waar hy die beskerming van graaf Werner von Lenzburg geniet.

Keiser Hendrik V het investituur-reg asook die keiserstitel van Paschalis geëis. Paschalis het dit geweier. Die keiser set Paschalis gevange en erken Silvester as pous. In gevangeskap gee Paschalis noodgedwonge toe aan die keiser se eise. Die pous en die keiser bereik 'n akkoord op 11 April 1105. Keiser Hendrik onttrek sy steun aan Silvester en dwing hom om af te tree op 11 of 12 April 1111. Silvester onderwerp hom aan Paschalis en vertrek na Osimo en sy beskermheer graaf Werner.

Met die aftrede van Silvester het dit gelyk of die skisma nou verby sou wees, maar toe Paschalis sewe jaar later sterf, was keiser Hendrik nie tevrede met die keuse van Pous Gelasius II as sy opvolger nie en stel Maurice Bourdin aan as Teenpous Gregorius VIII.


</doc>
<doc id="87344" url="https://af.wikipedia.org/wiki?curid=87344" title="Blanke Zimbabwiërs">
Blanke Zimbabwiërs

Blanke of Wit Zimbabwiërs (Engels: "White Zimbabweans") is ’n term wat verwys na die wit etniese groep in Zimbabwe van meestal Britse afkoms. Die bevolking bereik sy hoogtepunt in 1975 met byna 300 000 inwoners, maar het afgeneem tot 120 duisend in 1999. Vandag is daar minder as 30 000 Blanke Zimbabwiërs wat nog in Zimbabwe woon. Die meerderheid blanke Zimbabwiërs praat Engels en daarna Afrikaans en Portugees. Blanke Zimbabwiërs is ook somtyds bekend as Blanke Rhodesiërs ("White Rhodesians") of slegs net Rhodesiërs ("Rhodesians") omdat meeste van hulle in Rhodesië gewoon het.



</doc>
<doc id="87348" url="https://af.wikipedia.org/wiki?curid=87348" title="Scharinska villan">
Scharinska villan

Scharinska villan is 'n gebou in Umeå in die provinsie Västerbottens län in Swede. Die gebou is in Storgatan, langs Döbelns-park geleë.

Die villa is in 1904-1905 deur die argitek Ragnar Östberg gebou in opdrag van die familie Egil Unander-Scharin. In die jare 1950 was die familiesaak "AB Scharins Söner" daar geleë.

In 1959 is die gebou verkoop aan die munisipaliteit Umeå waarna dit 'n studentehuis is. Die villa is in 1981 as 'n nasionale monument ("Byggnadsminne") beskerm.

Van 2006 tot 2013 is die gebou as rockklub gebruik. Die buitekant van die gebou is in 2014 opgeknap.

Die gebou het drie verdiepings. Binne is die mure van die kamers voorsien van houtwerk en een van die kamers bevat 'n mosaïek. 

Die villa is in Victoriaanse styl gebou en het 'n pienk kleur. Die yster balkonne is in die rococostyl gebou. Die kerf van die hout voordeur vertoon blare en engelehoofde. Langs die villa is 'n aparte huis vir die tuinier, in 'n soortgelyke styl as die hoofgebou.



</doc>
<doc id="87349" url="https://af.wikipedia.org/wiki?curid=87349" title="Teenpous Gregorius VIII">
Teenpous Gregorius VIII

Gregorius VIII gebore Maurice Bourdin (of in Latyn Mauritius Burdinus) was 'n teenpous in die Rooms Katolieke Kerk van 1118 tot 1121. Aanvanklik was hy 'n teenpous teen Pous Gelasius II en na Gelasius se dood teen Pous Callixtus II.

Maurice Bourdin was 'n monnik in die klooster van Cluny. In 1099 word hy aangestel as biskop van Coimbra in Portugal en in 1108 as aartsbiskop van Braga. As aartsbiskop raak hy in konflik met Pous Paschalis II en sluit aan by die keiserlike party in die Investituurstryd. In 1117 spreek Paschalis die banvloek oor hom uit. Op Paassondag 23 Maart 1117 word Hendrik as keiser gekroon deur Maurice.

Toe Paschalis op 21 Januarie 1118 sterwe kies die kardinale in Rome Pous Gelasius II as sy opvolger sonder om die goedkeuring van keiser Hendrik V te vra. Die keiser weier om Gelasius te erken, ruk op na Rome en verjaag Gelasius. Onderhandelinge tussen die keiser en die pous het gevolg, maar misluk. Op 8 Maart 1118 stel die keiser Maurice Bourdin aan as pous en hy kies die naam Gregorius VIII.

Kort daarna sterf Gelasius en die kardinale kies Pous Callixtus II as sy opvolger. Callixtus bekragtig die banvloek oor Hendrik en Gregorius. In 1120 het Callixtus se leër Rome verower. Die keiser meng nie in nie en Gregorius moet vlug na Sutri. In April 1121 stuur Callixtus sy leër na Sutri en na 'n beleg van agt dae lewer die burgers van die stad Gregorius uit aan Callixtus op 22 April. Callixtus ontneem Gregorius van sy pouslike waardigheid en neem hom gevange. Gregorius sterwe laat in die jaar 1137 in die klooster La Cava in Salerno..

In 1122 kom die pous en die keiser tot 'n vergelyk tydens die Konkordaat van Worms en is die Investituurstryd min of meer verby, hoewel dit weer effens opgevlam het tydens die bewind van keiser Frederik I Barbarossa.

Sover bekend het Gregorius geen kardinale aangestel nie, maar drie kardinale aangestel deur Teenpous Clemens III het in Maart 1118 by Gregorius aangsluit en hulle eie kollege van kardinale gevorm. Hulle was:


</doc>
<doc id="87353" url="https://af.wikipedia.org/wiki?curid=87353" title="Umbrië">
Umbrië

Umbrië (Italiaans: Umbria) is 'n streek in sentraal Italië. Umbrië grens in die weste aan Toskane, in die noorde en ooste aan Marke en in die suide aan Latium. Die streek beslaan 8 456 km² en het 886 239 inwoners in 2012 gehad. Die streek se hoofstad, Perugia, het ongeveer 168 duisend inwoners.

Umbria was 'n gewes in die antieke Italië, wat na sy bewoners, die proto-Italiese volk van die Umbri (Umbriërs) bewoon is. Dit was, onder die amptelike Latynse naam Regio VI Umbria, ook een van die veertien geweste waarin Augustus Italia onderverdeel het.

Die Umbri het oorspronklik 'n groter gebied bewoon, wat tot by die Porivier in die noorde gestrek het, maar is in die loop van die geskiedenis deur die Etruskers na hulle latere kleiner tuisland in die Appenyne-bergreeks teruggedring. In die tydperk van die 4de tot 2de eeu v.C. het die Umbri geleidelik onder Romeinse heerskappy gekom.

Die huidige Italiaanse Umbrië kom net gedeeltelik met die antieke gewes ooreen, wat van Narni in die suide in noordoostelike rigting tot by die omgewing van Ravenna aan die Adriatiese kus gestrek het en dus ook 'n groot deel van Sentraal-Italië ingesluit het, en wat tans by die Marche behoort. Die Sabynse gebiede in die omgewing van die moderne Norcia en die regteroewer van die Tiber was destyds nog nie by Umbria ingesluit nie en het deel uitgemaak van die Romeinse gewes Etruria. In hierdie gebiede was onder meer Perusia (die huidige Perugia) en Sarsina (die geboortestad van Plautus) geleë.

Die streek word in twee provinsies opgedeel:


</doc>
<doc id="87354" url="https://af.wikipedia.org/wiki?curid=87354" title="Alberante">
Alberante

Alberante is 'n voorstad in Alberton, Gauteng. Volgens die 2011-sensus het Alberante 'n bevolking van 1 305 gehad, waarvan 77,0% Blankes was. Afrikaans (52,1%) en Engels (36,9%) is die grootste huistale.



</doc>
<doc id="87355" url="https://af.wikipedia.org/wiki?curid=87355" title="Little Mix">
Little Mix

Little Mix is 'n musiekgroep wat in 2011 in Brittanje tot stand gekom het. Die groep bestaan uit Perrie Edwards, Jesy Nelson, Leigh-Anne Pinnock en Jade Thirlwall. Little Mix het die TV-kompetisie, "The X Factor" in 2011 met hulle liedjie "Cannonball" gewen. Hulle het wêreldwyde bekendheid verwerf met die vrystelling van hul nommer een-enkelsnit "Wings", gevolg deur hul debuutalbum "DNA" in 2012. Die groep het meer as 3 miljoen albums verkoop.




</doc>
<doc id="87357" url="https://af.wikipedia.org/wiki?curid=87357" title="Anti-inflammatoriese middel">
Anti-inflammatoriese middel

'n Anti-inflammatoriese middel is 'n geneesmiddel, 'n chemiese stof, vir die behandeling van pyn. Anti-inflammatoriese middels maak sowat die helfte van pynstillers uit, wat die pyneffek verlig deur die vermindering van inflammasie in teenstelling met opiate en opioïede, wat direk op die sentrale senuweestelsel inwerk.

Nie-steroïed anti-inflammatoriese middels (NSAIMs) verlig pyn deur die inhibering van die siklo-oksigenase (COX)-ensiem. Die COX-ensiem is behulpsaam met die vorming van prostaglandiene, die oorsaak van inflammasie. In sy geheel, verhoed die NSAIMs dat prostaglandiene ooit gesintetiseer word, dit lei tot die vermindering of uitskakeling van pyn. 

Algemene voorbeelde van NSAIMs is: aspirien, diklofenak, ibuprofeen, en naprokseen. Die nuwer spesifieke COX-inhibeerders word nie saam met die tradisionele NSAIMs geklassifiseer nie, selfs al het hulle vermoedelik dieselfde werkingswyse. 

Aan die ander kant is daar pynstillers wat algemeen geassosieer word met anti-inflammatoriese middels, maar wat geen anti-inflammatoriese effekte het nie. 'n Voorbeeld hiervan is parasetamol, wat in die VSA "asetaminofen" genoem word en onder die handelsnaam "Tylenol" verkoop word. In teenstelling met NSAIMs, wat pyn en inflammasie verminder deur die inhibering van COX-ensieme, het parasetamol reeds in 2006 getoon dat dit die heropname van endokannabinoïdien stuit, wat slegs pyn verminder, en verduidelik waarom dit 'n minimale effek op inflammasie het. 


</doc>
<doc id="87358" url="https://af.wikipedia.org/wiki?curid=87358" title="Prednisoon">
Prednisoon

Prednisoon is 'n sintetiese kortikosteroïed geneesmiddel, wat 'n effektiwe immuunonderdrukker is. Dit word veral gebruik om kroniese allergiese reaksies in die lugweë van die asemhalingstelsel te kalmeer, en sodoende asma en emfiseem (oormatige vog op die longe) te verlig. 

Die normale volwasse dosis is 30 - 60 mg mondeliks per dag.


</doc>
<doc id="87359" url="https://af.wikipedia.org/wiki?curid=87359" title="Marcel Proust">
Marcel Proust

Valentin Louis Georges Eugène Marcel Proust ([maʁsɛl pʁust]; * 10 Julie 1871, † 18 November 1922) was 'n Franse skrywer, kritikus en essayis wat veral met sy omvangryke roman en hoofwerk "À la recherche du temps perdu" ("Op soek na verlore tyd") bekendheid verwerf het.

In dié werk, wat tussen 1913 en 1927 in sewe boekdele gepubliseer is, gee Proust 'n noukeurige beskrywing van die mondaine, gesofistikeerde Franse samelewing in die Belle Époque- of Fin de siècle-tydperk met al sy aspekte. Die struktuur van "À la recherche du temps perdu" was rigtingwysend vir die ontwikkeling van die moderne roman. Opvallend is die sirkulariteit van ruimte en tyd. Die gebeure word nie meer in 'n chronologiese volgorde vertel nie; die verlede en teenswoordige tyd loop parallel met mekaar. 

Proust is op 10 Julie 1871 in die huis van sy grootoom in Auteuil in die suidweste van die 16de Paryse stadsdistrik ("arrondissement") gebore, twee maande nadat die Frans-Pruisiese Oorlog met die Vredesverdrag van Frankfurt formeel beëindig is. Parys is destyds deur swaar onluste - die sogenaamde Paryse Commune - geruk, en tienduisende mense het in die bloedige onderdrukking daarvan gesterf. Proust het sy kinderjare in die vroeë Derde Franse Republiek deurgebring, en dit is juis die groot sosiale omwentelinge van die Fin de siècle, soos die agteruitgang van die Franse adel en die opkoms van die middelklas, wat sentraal staan in Proust se hoofwerk.

Essays in Afrikaans


</doc>
<doc id="87360" url="https://af.wikipedia.org/wiki?curid=87360" title="Deksametasoon">
Deksametasoon

Deksametasoon is 'n kragtige sintetiese lid in die klas van glukokortikosteroïed geneesmiddels met anti-inflammatoriese en immuunonderdrukkende effekte. Dit is 25 keer meer potent as kortisol in sy glukokortikoïed effek, maar met 'n minimale mineraalkortikoied effek.

Dit is op die WGO se lys van noodsaaklike medisyne, 'n lys van die belangrikste medikasie wat nodig is in enige basiese gesondheidsisteem. 

Deksametasoon word gebruik om verskeie inflammatoriese en outo-immuuntoestande soos rumatoïede artritis en brongospasme te behandel. 

Dit word ook in klein hoeveelhede voor of na sommige tandheelkundige chirurgie toegedien, soos by die trek van verstandtande, 'n operasie wat die pasiënt dikwels met opgeswelde wange laat.

Dit kan ingespuit word in die hak van die voet vir die behandeling van soolvratte, soms in samewerking met triamsinoloon asetonied.

Dit is nuttig om allergiese anafilaktiese skok teen te werk, indien in hoog genoeg dosisse toegedien.

Dit is teenwoordig in sekere oogdruppels - veral gebruik ná oogchirurgie. Ook beskikbaar as 'n neussproei en in sekere oor-druppels (bv. in Sofradex ®, 'n gekombinasie van 'n antibiotikum en 'n antifungusmiddel).


</doc>
<doc id="87361" url="https://af.wikipedia.org/wiki?curid=87361" title="Teenpous Celestinus II">
Teenpous Celestinus II

Celestinus II gebore Teobaldo Boccapecci (in Latyn Theobaldus Buccapecus} was 'n pous van die Rooms Katolieke Kerk vir 'n paar dae vanaf 15 Desember 1124. Omdat sy verkiesing nie volledig voltrek is nie, is sy naam nie opgeneem in die amptelike lys van pouse nie en geld hy dus as 'n teenpous.

Teobaldo Boccapecci was waarskynlik 'n lid van die Romeinse adel. Tot 17 April 1121 is hy kardinaal-diaken van Santa Maria Nuova aangestel deur Pous Paschalis II. Op 6 April 1123 word hy aangestel as kardinaal-priester van Sint Anastasia in Rome.

Op 13 Desember 1124 sterf Pous Callixtus II. Drie dae later word Buccapecus verkies as sy opvolger en hy kies die naam Celestinus II. Die verkiesing word egter onderbreek deur gewapende troepe onder leiding van Robert Frangipani ook lid van die Romeinse adel en lid van die keiserlike party in die Investituurstryd. Die aanwesiges word verdryf en die adel benoem hulle eie kandidaat, Lamberto Scannabecchi wat die naam Honorius II aanneem. Honorius het die goedkeuring van keiser Hendrik V van die Heilige Romeinse Ryk gehad. Na 'n paar dae bedank Honorius uit sy amp omdat hy nie met geweld wou pous word nie. Celestinus se aanhangers het die gebaar baie waardeer. 'n Kort tydjie later bedank Celestinus ook uit sy amp om die impasse op te los. Dit is nie duidelik of die bedanking vrywillig of onder druk was nie. Na Celestinus se aftrede is Honorius toe as pous gewy op 21 Desember 1124.


</doc>
<doc id="87363" url="https://af.wikipedia.org/wiki?curid=87363" title="Saksiese Switserland">
Saksiese Switserland

Saksiese Switserland (Duits: "Sächsische Schweiz") is die naam vir die Duitse gedeelte van die Elbsandsteingebergte in die deelstaat Sakse. Dié landskap, wat vir sy skouspelagtige rotsformasie bekendstaan, is suidoos van Dresden aan weerskante van die Elbe-rivier geleë.


</doc>
<doc id="87364" url="https://af.wikipedia.org/wiki?curid=87364" title="Bastei">
Bastei

Die Bastei is 'n rotsformasie met uitkykplatform op 'n hoogte van 305 meter bo seevlak in Saksiese Switserland, 'n landskap in die Duitse deelstaat Sakse. Die rotsformasie, wat op die regteroewer van die Elbe geleë is en 'n steil helling op 'n hoogte van 197 meter bo-oor die riviervallei vorm, bied 'n uitsig oor die Elbevallei en die Elbsandsteingebergte. Op die hoogplato agter die Bastei is 'n hotel met restaurant opgerig.


</doc>
<doc id="87365" url="https://af.wikipedia.org/wiki?curid=87365" title="Kersvloed">
Kersvloed

Die Kersvloed was 'n vernietigende stormvloed wat die vastelandse Noordseekus snags op 24 Desember 1717 getref het. As gevolg van die vloed, wat deur 'n skielike storm uit die noordweste veroorsaak is, het talle dyke tussen Nederland en Denemarke gebreek en het oorstromings verwoesting in die kusgebied gesaai. In die streek tussen Tønder in die noordelike deel van die hertogdom Sleeswyk en die hawestad Eemden in Oos-Friesland het sowat 9 000 mense in die vloede verdrink, terwyl in Nederland sowat 2 500 kusbewoners in die ramp dood is. 'n Tweede stormvloed het enkele weke later snags op 25 Februarie 1718 losgebreek.


</doc>
<doc id="87366" url="https://af.wikipedia.org/wiki?curid=87366" title="Esegiël">
Esegiël

Esegiël is die 26ste boek in die kanon van Hebreeuse Geskrifte wat as die Ou Testament in die Bybel opgeneem is. Esegiël was 'n profeet voor en tydens die Babiloniese ballingskap van Juda en het hom gerig tot sowel die ballinge as sy volksgenote wat in Juda en Jerusalem agtergebly het. Die verbondsvolk het selfs onder die moeilike omstandighede in hulle sonde volhard. Met buitegewone simboliese optredes vestig Esegiël hulle aandag op die woord van die Here en lê veral nadruk op elke mens se persoonlike verantwoordelikheid vir sy lewe voor God.

Die Here bepaal dat sy volk oor hulle sondes gevange geneem en weggevoer word, maar Hy red hulle ook weer. Deur sy Heilige Gees sal Hy nuwe lewe inblaas in sy volk vir wie daar geen hoop op herstel meer is nie en sal hulle terugbring na hul eie land toe. Die Here sal 'n nuwe verbond met hulle sluit en sal self deur sy Gees hulle onbekeerlike harte verander sodat hulle Hom gewillig dien.

Esegiël sien ook die eindstryd van die wêreldmagte teen Jerusalem, maar ook Jerusalem se redding en 'n nuwe tempel waarin die Here onder sy volk woon.



</doc>
<doc id="87367" url="https://af.wikipedia.org/wiki?curid=87367" title="Daniël">
Daniël

Daniël is die 27ste boek in die kanon van Hebreeuse Geskrifte wat as die Ou Testament in die Bybel opgeneem is. In hierdie boek bemoedig Daniël die volk, wat oor hulle geloof vervolg is, om selfs tot die dood te volhard. Die eerste ses hoofstukke handel oor Daniël en ander gelowiges in die tyd van die Babiloniese koning Nebukadneser en ander konings na hom.

Die tweede gedeelte van die boek bevat veral visioene oor die wrede vervolging van die verbondsvolk in die tyd van die Siriese koning Antiogos Epifanes. Die visioene handel oor die stryd en opeenvolging van die wêreldryke en terselfdertyd oor die eindtyd. Die menslike ryke word in die visioene as diere voorgestel. Die Here oefen volle heerskappy uit oor alles; ook oor die magtige en korrupte wêreldmagte.

In die Septuagint is daar drie toevoegings tot hierdie boek naamlik: Susanna, Asarja se gebed en Die Lied van die drie jong manne en Bel en die draak. Hierdie drie toevoegings is deel van die Apokriewe boeke.



</doc>
<doc id="87368" url="https://af.wikipedia.org/wiki?curid=87368" title="Slag van Grahamstad">
Slag van Grahamstad

Die Slag van Grahamstad het op 22 April 1819 tydens die Vyfde Grensoorlog plaasgevind. 'n Xhosa-mag onder die bevel van Nxele is verslaan deur die Britse mag gelei deur lt.kol. Thomas Willshire.




</doc>
<doc id="87369" url="https://af.wikipedia.org/wiki?curid=87369" title="Apteekoutomatisasie">
Apteekoutomatisasie

Apteekoutomatisasie is die outomatisering van die take wat verrig word in 'n apteek of ander gesondheidsorginstelling. Enige apteektaak kan betrokke wees, insluitende om klein voorwerpe (bv. tablette en kapsules) te tel; etiketering en verpakking; die afmeet en meng van poeier en vloeistowwe vir bereidings; nagaan en opdatering van kliëntinligting in databasisse (bv. persoonlike identifikasie-inligting (PII), mediese geskiedenis, dwelminteraksie-risikobepaling); en voorraadbestuur.

Voor die 1970's was die resepteer van voorskrifmedikasie in 'n gemeenskapsapteek 'n tydrowende bedryf. Die apteker moes meeste voorskrifte toeberei deur die tablette of kapsules op 'n eenvoudige raampie met 'n spatel te tel. Heelwat nuwe medisyneprodukte is deur farmaseutiese vervaardigers ontwikkel teen 'n versnelde pas, en die pryse van dié medikasie het ook skerp gestyg. 'n Besige gemeenskapsapteker moes langer ure werk en dikwels bykomende personeel huur om die verhoogde werklading te hanteer. Hierdie ekstra werklading het ook nie veel tyd vir die apteker toegelaat om op die veiligheidsaspekte van medikasiegebruik te fokus nie.
Vervolgens het hierdie nuwe faktore gelei tot die ontwikkeling van 'n outomatiese telmasjien om medikasie vinnig en akkuraat te tel en te verpak. Verskillende stelsels vir apteekoutomatisasie het vinnig na vore gekom en elke paar jaar is die behoeftes van die apteekbedryf aangepas om medikasie vinniger, maar steeds veilig en ekonomies, te lewer. Moderne apteke het hierdeur baie nuwe opsies gevind om hul werkvloei te verbeter. 

Een van die eerste kommersieel beskikbare tablettellers was die KL7, en tegnologiese vooruitgang lei tot die meer kompakte KL8 model. Die prys van sodanige toerusting in 1980 was ongeveer £ 1300. Hierdie aansienlike belegging in nuwe tegnologie was 'n groot oorweging vir baie apteke. Uiteindelik het die apteekgemeenskap die gebruik van 'n telmasjien as 'n beter metode aanvaar as die tel van medikasie per hand. 


</doc>
<doc id="87372" url="https://af.wikipedia.org/wiki?curid=87372" title="Winchester">
Winchester

Winchester is 'n historiese katedraalstad en die hoofstad van die Suid-Engelse graafskap Hampshire met 'n bevolking van 45 184. Die stad is aan die oewer van die Itchen-rivier en teen die westelike rand van die South Downs, 'n reeks van lae krytheuwels, geleë. Administratief behoort Winchester aan die groter City of Winchester, 'n distrik met 'n bevolking van 116 000.

Winchester het sy oorsprong in 'n Ystertydse oppidum. In die Romeinse tydperk het die nedersetting as "Venta Belgarum" bekendgestaan en tot 'n florerende nedersetting ontwikkel. Ná die onttrekking van Romeinse troepe was die stad eeue lank aan verval blootgestel. Koning Alfred die Grote van Engeland (omstreeks 849-899) het met die heropbou van Winchester begin en dit tot hoofstad van sy koninkryk verhef. Die heerser lê ook hier begrawe. Die middeleeuse straatrooster in Winchester se historiese middestad dateer nog uit die Angel-Saksiese tyd.

Vandag staan Winchester veral bekend vir sy middeleeuse boukuns, die plaaslike universiteit en "Winchester College", 'n befaamde privaat skool. Winchester se katedraal, een van die grootstes in Europa, is die belangrikste besienswaardigheid. Sy kerkskip is die langste van alle Gotiese katedrale, en ook sy totale lengte is ongeëwenaar.

Die eerste katedraal is in 648 gebou. Tussen 852 en 862 was Swithun biskop van Winchester; hy het sy laaste rusplek buite die katedraal gevind. Met die bou van die huidige katedraal is in 1073 begin, die boutyd was sestien jaar. Bekende persoonlikhede, wat hier begrawe lê, sluit Willem II van Engeland en die skryfster Jane Austen in.


</doc>
<doc id="87373" url="https://af.wikipedia.org/wiki?curid=87373" title="Frenologie">
Frenologie

Frenologie is 'n verouderde studie van menslike eienskappe deur na die vorm van die skedel te kyk.

Die woord frenologie is afgelei vanaf Grieks: "φρήν", "phrēn", "gees"; en "λόγος", "logos", "leerstelling". Dit is dus letterlik die ""die leer van die gees"". Volgens die leer kan 'n persoon se aanleg en karakter bepaal word deur na die groei van bepaalde dele van die harsings te kyk. Dit sou dan uiterlik sigbaar wees deur die vorm van die skelet te studeer, wat bepaalde knobbels sou vertoon. Die terme "wiskundeknobbel" en" taalknobbel" het dienooreenkomstig ontstaan. Die studie na die vorm en dimensies van die skedel word kraniometrie genoem.

Die grondlegger van frenologie was die Duitse (later Franse) geneeskundige Franz Joseph Gall (1758-1828). Die naam frenologie is deur sy belangrikste leerling, Johann Gaspar Spurzheim ingevoer. Ander belangrike persone wat die weg vir frenologie gebaan het was Giovanni Battista della Porta (1535-1615) en Johann Kaspar Lavater (1741-1801).

In die negentiende eeu stel Cesare Lombroso 'n nuwe forensiese tak van frenologie (al noem hy dit self nie so nie) bekend, waarin hy voorgestel dat kriminele gedrag aangebore is en bepaal kan word deur op die ontwikkeling van sekere gelaatstrekke te let. Op grond hiervan sou misdadigers dus moontlik erken kon word. Die Duitser Carl Huter (1861-1912) het ook 'n sielkundige stelsel wat op frenologie gegrond is ontwikkel, wat hy "kallisophie" genoem het.

In die twintigste eeu het die Belgiese priester Paul Bouts (1900-1999) wetenskaplike navorsing oor frenologie voortgesit. Sy broer, Camille Bouts, doseer dit selfs aan Suid-Amerikaanse universiteite. Mettertyd word besef dat die anatomie van die skedel bykans geen impak op menslike eienskappe het nie, en het die leer in onbruik verval.

Die meet van die binnekant van die skedel, soos wat argeoloeë doen om die breinfunksie tussen verskillende hominiede te vergelyk, word nie as frenologie gesien nie.


</doc>
<doc id="87374" url="https://af.wikipedia.org/wiki?curid=87374" title="Kapstylhuise">
Kapstylhuise

Die kapstylhuisies (of hartbeeshuisies) by Puntjie en Vermaaklikheid aan die oewer van die Duiwenhoksrivier by Sint Sebastianbaai het 'n tradisionele ontwerp wat 'n oorblyfsel is uit die tyd van die trekboerpioniers aan die Kaap. Hierdie aspek van die Suid-Afrikaanse volksboukunde is van kultuur-historiese belang.

Veeboere het met hul tentwaens en kuddes beeste en skape op soek na nuwe weiveld het al verder van Kaapstad weggetrek. As hulle lank genoeg op 'n sekere plek gebly het om te saai en oes, is eenvoudige skuilings soos kapstylhuise opgerig. In 'n sekere periode het geboutjies in hierdie styl wyd verspreid oor die huidige Wes- en Noord-Kaap en selfs die Oos-Vrystaat en Natal voorgekom. So vroeg as 500 n.C. was hierdie bouwyse al in Wes-Europa gebruik.

Al die huisies was nie altyd en oral dieselfde nie, want dit is gebou van die beskikbare materiaal, na die heersende behoefte en die beoogde tydperk van gebruik. Ook die grond waarop gebou is en die klimaat het 'n rol gespeel. Die opvallendste eienskap van die huisies is dat hulle geen mure het nie. Die dak gaan van die nok tot op die grond. 'n A-raam-huis is 'n moderne weergawe van hierdie boustyl.
Twee rye van gewoonlik 8 balke elk is teenoormekaar in die grond geplant (dus 8 sparrepare) om 'n vloerspasie van ongeveer 8 m by 5 m, 'n hoogte van so 'n 3 m en 'n wydte van 3 m te gee. Elke sparrepaar is na mekaar laat oorhel en aan mekaar geheg om die kenmerkende steil dak te gee. Dwarsoor die balke is verskeie dwarslatte bevestig waarop die riet of gras geplaas is. Aan die voor- en agterkant is die dak effens gerond. Voorin is 'n bo- en onderdeur geplaas en agterin 'n houtluik wat lig en lug kon inlaat. Soms was daar 'n tweede luik in 'n sykant. Met 'n mengsel van klei en beesmis is die nok waterdig gemaak. Aanvanklik was die vloere ook van hierdie mengsel, maar later is ook grond van miershope met osbloed of lynsaadolie vir die vloere gebruik. Met gordyne is die binnekant verdeel in 'n woonvertrek en een of twee slaapvertrekke. Buite was 'n kookskerm.

Die vakansiehuisies in die vorm van kapstylhuisies by Puntjie is in 1967 tot nasionale gedenkwaardigheid verklaar.



</doc>
<doc id="87378" url="https://af.wikipedia.org/wiki?curid=87378" title="Hosea">
Hosea

Hosea is die 28ste boek in die kanon van Hebreeuse Geskrifte wat as die Ou Testament in die Bybel opgeneem is. Hierdie boek is die eerste van die sogenaamde twaalf Klein Profete. Die profeet self het in die noordelike koninkryk van Israel opgetree voor die val van Samaria in 721 v.C. In sy huwelikslewe moes Hosea die gebroke verhouding tussen God en sy volk afbeeld. Die boek verkondig veral die oordele van God oor die volk se sondes op sosiaal-politieke en kultiese terrein. Tog is Hosea by uitstek die prediker van God se onveranderlike liefde vir sy volk. Dit blyk uit die simboliek van Hosea se huwelik, maar veral ook uit verse 11:8-11 en 14:2-9.



</doc>
<doc id="87379" url="https://af.wikipedia.org/wiki?curid=87379" title="Joël">
Joël

Joël is die 29ste boek in die kanon van Hebreeuse Geskrifte wat as die Ou Testament in die Bybel opgeneem is. Hierdie boek is die tweede van die sogenaamde twaalf Klein Profete. Daar is min oor die lewe van die profeet Joël bekend en daar bestaan ook onsekerheid oor die tyd van sy optrede. Hy verwys na die sprinkaanplae en 'n droogte, en sien in hierdie natuurrampe 'n teken van die aanbreek van die laaste dae wanneer God dié sal oordeel wat teen Hom in opstand is. Die volk word opgeroep om hulle te bekeer, met die belofte van tydelike en geestelike seën, veral dat God sy Gees op alle mense sal uitstort.



</doc>
<doc id="87380" url="https://af.wikipedia.org/wiki?curid=87380" title="Amos">
Amos

Amos is die 30ste boek in die kanon van Hebreeuse Geskrifte wat as die Ou Testament in die Bybel opgeneem is. Hierdie boek is die derde van die sogenaamde twaalf Klein Profete. Alhoewel Amos uit Juda afkomstig was, het hy teen die middel van 8ste eeu v.C. as profeet teen die noordelike Israel opgetree. Dit was 'n tyd van materiële welvaart, politieke stabiliteit en uiterlike godsdienstige aktiwiteit, maar ook van geestelike verval en van ernstige wanpraktyke op sosiaal-etiese gebied. Amos rig hom veral teen die sondes van onderdrukking, uitbuiting van armes en verkragting van die reg. In die slotverse van sy boek kondig hy Israel se herstel aan.



</doc>
<doc id="87381" url="https://af.wikipedia.org/wiki?curid=87381" title="Naka Drotské">
Naka Drotské

Naka Drotské (*15 Maart 1971, Senekal) is ’n oud-Springbokspeler en afgetrede rugbyafrigter. Hy was die senior afrigter van die Toyota Cheetahs in Superrugby, maar het sy uittrede as afrigter op 8 Mei 2015 aangekondig.

Hy het op haker gespeel vir die Vrystaat Cheetahs en ook die Blou Bulle in die Suid-Afrikaanse provinsiale Curriebeker, en was 'n lid van die 1995 Rugbywêreldbeker-wenspan. Drotské was ook lid van die span wat derde geëindig het in die Rugbywêreldbeker 1999 en het vir drie jaar in Engeland by London Irish gespeel.


Hy het sy eerste toetswedstryd vir die Springbokke op 13 November 1993 teen Argentinië in Buenos Aires gespeel, toe hul 52-23 gewen het.




</doc>
<doc id="87382" url="https://af.wikipedia.org/wiki?curid=87382" title="Fleet Street">
Fleet Street

Fleet Street is 'n straat in die City of London wat na die Fleet, Londen se grootste ondergrondse rivier, vernoem is. Tot met die 1980's was die uitgewerye, redaksiekantore en drukkerye van Britse nasionale dagblaaie hier gesetel en het rolperse die straat saans laat bewe. Vragmotors het miljoene pasgedrukte dagblaaie na stasies, lughawens of ander bestemmings vervoer. Die eerste drukpers in Fleet Street is reeds teen die einde van die 15de eeu in bedryf gestel, en in 1702 het die eerste dagblad verskyn. 

Tegnologiese vooruitgang en strukturele veranderinge in die koerantmark het die einde van Fleet Street as Britse koerantsentrum ingelui namate nuwe moderne drukaanlegte in stadsdele soos Wapping en Canary Wharf ontstaan het. Alhoewel die laaste oorblywende nuusagentskap, "Reuters", sy kantore in 2005 gesluit en na Canary Wharf verskuif het, word die term "Fleet Street" steeds as 'n sinoniem vir die nasionale pers in die Verenigde Koninkryk gebruik.

Blykbaar het die straat reeds in die 13de eeu as Fleet Street bekendgestaan, en daar is talle verwysings na Fleet Street in die vroeë 14de eeuse dokumente. Oorspronklik het Fleet Street die City of London as kommersiële sentrum met Westminster verbind waar belangrike politieke instellings geleë was. So weerspieël die straat se lengte die uitbreiding van die City gedurende die 14de eeu.

Aan die straat se oostelike einde het die Fleetrivier langs die middeleeuse stadsmuur van Londen gevloei, terwyl die Temple Bar aan Fleet Street se westelike einde die huidige grens tussen die City of London en die City of Westminster aandui. Vanaf Temple Bar loop die straat buite die stadgrens van Londen as The Strand in westelike rigting; in die ooste loop die roete verby Ludgate Circus en word hier, net soos die nabygeleë heuwel, Ludgate Hill genoem.

Die A4-pad het oorspronklik vanaf Ludgate Circus geloop waarby die hele Fleet Street deel uitgemaak het van dié pad. Vandag begin die pad egter by Holborn Circus, loop langs Fetter Lane en daarna langs die westelike gedeelte van Fleet Street en van daar verder na Westminster. Die naaste moltreinstasies is Temple, Chancery Lane en Blackfriars, naas die City Thameslink-treinstasie.

Gedurende die hoë Middeleeue het leidende geestelikes hul Londense paleise in Fleet Street laat bou. So verwys straatname soos Peterborough Court of Salisbury Court na vroeëre biskoplike paleise, en naas instellings van die Tempelridders herinner Whitefriars Street aan die gelyknamige klooster waarvan die oorblyfsels besigtig kan word.

Tans het drie gemeentes hul kerkgeboue in Fleet Street: Temple Church, St Bride's Church (wat met die drukkersbedryf verbind word) en St. Dunstan-in-the-West wat as plaaslike parogiekerk en kerk van die Roemeens-Ortodokse gemeente dien.


</doc>
<doc id="87385" url="https://af.wikipedia.org/wiki?curid=87385" title="Haker">
Haker

'n Haker is die nommer 2 spelerposisie in rugby. 'n Haker is tipies effens kleiner as 'n stut, maar 2 keer so aggressief. Dis die ou wat die bal in die lynstaan ingooi, met 'n blitsige voet om 'n bal in die skrum te haak. Deesdae is hulle geneig om so groot soos 'n stut te wees (om op te maak vir lg. se gebreke). Hulle versteur gevolglik die balans in die skrum, en sukkel om 'n bal reguit in te gooi. Gevolglik erg gefrustreerd en geneig om strafskoppe af te staan. Hulle hoef gelukkig nie meer 'n bal in die skrum te haak nie, want dié word nou onder die slotte se voete ingegooi deur die skrumskakel.

Onder deesdae se plaasvervangerreëls, word die no. 2 vervang deur no. 16 vanaf die reserwebank. Dit kan enige tyd gedurende die wedstryd gebeur, bv. as gevolg van 'n besering, maar meestal is dit 'n taktiese verandering tussen ongeveer die 50ste en 65ste minuut van die wedstryd.

'n Paar bekende hakers (almal Springbokke) ter illustrasie:


</doc>
<doc id="87386" url="https://af.wikipedia.org/wiki?curid=87386" title="Slot (rugby)">
Slot (rugby)

'n Slot is die nommer 4 en 5 spelerposisies in rugby. Slotte is tipies so breed soos stutte, maar 2 maal so lank. Hulle is goedige reuse wat in lynstane spring en dan die bal na die skrumskakel aangee. Hulle vervul ook 'n belangrike rol met brute stootkrag in die skrums waar hulle deel van die vaste vyf vorm.

Onder deesdae se plaasvervangerreëls, word die no. 4 of no. 5 vervang deur no. 19 vanaf die reserwebank. Dit kan enige tyd gedurende die wedstryd gebeur, bv. as gevolg van 'n besering, maar meestal is dit 'n taktiese verandering tussen ongeveer die 50ste en 60ste minuut van die wedstryd.

'n Paar bekende slotte (almal Springbokke) ter illustrasie:


</doc>
<doc id="87387" url="https://af.wikipedia.org/wiki?curid=87387" title="Losvoorspeler">
Losvoorspeler

Die flanke (nr.'s 6&7), en die agsteman (nr. 8) in rugby staan gesamentlik bekend as die losvoorspelers, want hulle lywe bind 'losweg' aan die skrum. Hulle kan wegbreek van die vaste skrum of lynstaan sonder dat 'n ander (vaste, nrs. 1-5) voorspeler eers hoef te ontbind. Volgens die spelreëls moet flanke en agstemanne egter ten minste met 'n armlengte gebind bly totdat die bal uit die skrum is.

Hulle 'los' ook geen bal, of speler met 'n bal, uit nie.

Onder deesdae se plaasvervangerreëls, word die no. 6, 7 of 8 vervang deur no. 20 vanaf die plaasvervangerbank. Dit kan enige tyd gedurende die wedstryd gebeur, bv. as gevolg van 'n besering, maar meestal is dit 'n taktiese verandering tussen die 50ste en 70ste minuut van die wedstryd.

'n Paar bekende flanke (almal Springbokke) ter illustrasie:


</doc>
<doc id="87388" url="https://af.wikipedia.org/wiki?curid=87388" title="Agsteman">
Agsteman

'n Agsteman (of agtsteman) is die nommer 8 spelerposisie in rugby.

Die flanke (nommers 6 en 7) en die agsteman staan gesamentlik as die losvoorspelers bekend, want hulle lywe bind 'losweg' aan die skrum. Hulle kan wegbreek van die vaste skrum of lynstaan sonder dat 'n ander (vaste, nrs. 1-5) voorspeler eers hoef te ontbind. Volgens die spelreëls moet flanke en agstemanne egter tenminste met 'n armlengte gebind bly totdat die bal uit die skrum is. 

'n Paar bekende agstemanne (almal Springbokke) as voorbeeld:


</doc>
<doc id="87389" url="https://af.wikipedia.org/wiki?curid=87389" title="Skrumskakel">
Skrumskakel

Skrumskakel (No. 9 of no. 21). 

Die skrumskakel is gewoonlik die kleinste speler op die veld - die helfte van 'n slot se lengte, en omtrent 'n kwart van sy breedte, maar 2 maal so aggressief soos 'n haker. Praat baie, veral met skeidsregters. Vroeër kon hulle 'n bal in 'n reguit lyn oor die dwarste van die veld aangee, maar aangesien hulle deesdae geneig is om so groot soos losvoorspelers te wees, sukkel hulle om 'n bal verder as 2 treë aan te gee. Gevolglik skop hulle eerder, of hardloop in voorspelers vas, wat noodsaak dat hulle nog groter moet wees.

Onder deesdae se plaasvervangerreëls, word die no. 9 vervang deur no. 21 vanaf die plaasvervangerbank. Dit kan enige tyd gedurende die wedstryd gebeur, bv. as gevolg van 'n besering, maar meestal is dit 'n taktiese verandering tussen die 50ste en 75ste minuut van die wedstryd.

'n Paar bekende skrumskakels (almal Springbokke) ter illustrasie:


</doc>
<doc id="87392" url="https://af.wikipedia.org/wiki?curid=87392" title="Vleuel">
Vleuel

Vleuels. (No.'s 11 & 14, plaasvervanger no. 23)

Soos die naam aandui, ouens wat kon vlieg. Resiesperde. Hande was ietwat onbetroubaar, maar as hulle die bal kon vashou, het hulle die opponente met brute vaart geklop. Deesdae heelwat stadiger, maar baie veilig onder die hoë bal, sodat hulle die heelagter kan uithelp. Die vermoeë om drieë te druk is heeltemal oorbodig, aangesien die senters losskrums in die middelveld afdwing, vanwaar die slotte gaan druk.

Onder deesdae se plaasvervangerreëls, word die no. 11 of no. 14 vervang deur no. 23 vanaf die plaasvervangerbank. Dit kan enige tyd gedurende die wedstryd gebeur, bv. as gevolg van 'n besering, maar meestal is dit 'n taktiese verandering tussen die 50ste en 75ste minuut van die wedstryd.

'n Paar bekende vleuels (almal Springbokke) ter illustrasie:


</doc>
<doc id="87394" url="https://af.wikipedia.org/wiki?curid=87394" title="Heelagter">
Heelagter

Heelagter. (No. 15).

Die speler in die laaste vesting, soos die naam aandui. Kalm, bedaard, veilig onder die hoë bal. Rotsvaste verdediging. Deesdae 'n absolute risiko onder die hoë bal, met 'n totale onvermoë om te verdedig, maar die vleuels maak op daarvoor. Nou geweldig vinnig, met die vermoëns van 'n outydse losskakel, senter en vleuel in een persoon. Die opwindendste speler van die moderne era op die aanval.

'n Paar bekende heelagters (almal Springbokke) ter illustrasie:


</doc>
<doc id="87395" url="https://af.wikipedia.org/wiki?curid=87395" title="Losskakel">
Losskakel

Losskakel (No. 10 of no. 22). 

Die ballerinas van die rugbyveld, wat deur die kleinste gapings kan glip, en die opposisie verward op een plek kan laat stilstaan. Die generaal wat die gang van die wedstryd bepaal het, en 'n bal die lengte van die veld kon skop. Met albei voete. Deesdae lyk hulle soos outydse slotte, met die idee om bo-oor sy opponent te hardloop.

Onder deesdae se plaasvervangerreëls, word die no. 10 vervang deur no. 22 vanaf die reserwebank. Dit kan enige tyd gedurende die wedstryd gebeur, bv. as gevolg van 'n besering, maar meestal is dit 'n taktiese verandering tussen die 50ste en 75ste minuut van die wedstryd.

'n Paar bekende losskakels (almal Springbokke) ter illustrasie:


</doc>
<doc id="87396" url="https://af.wikipedia.org/wiki?curid=87396" title="Slag van Duinkerken">
Slag van Duinkerken

Die Slag van Duinkerken (Frans: "Bataille de Dunkerque") was 'n militêre operasie tydens die Tweede Wêreldoorlog wat vanaf 27 Mei tot 4 Junie 1940 in die Noord-Franse stad Duinkerken uitgevoer is. Duitse gepantserde troepe het na Calais opruk en die geallieerde magte in twee verdeel. Die spoed waarteen die Duitsers beweeg het, het die Britse en Franse bevelvoerders onkant betrap. Die noordelike groep het na Duinkerken teruggeval.

Na die uitbreek van die Tweede Wêreldoorlog het Brittanje 'n mag, die "British Expeditionary Force", na Frankryk gestuur. Die Geallieerdes het verwag dat die Duitsers deur Liège en Namur sou aanval soos tydens die Eerste Wêreldoorlog, 'n area wat pefek was vir tenk oorlogvoering. Generaal Erich von Manstein het egter 'n ander plan beraam en die Duitse Magte val oor 'n nou linie aan deur die digte en heuwelagtige Ardenne. Die Franse het gedink dat die area onbegaanbaar was vir tenks.

Op 10 Mei ruk Veldmaarskalk Gerd von Rundstedt op met 1,500,000 man en 1,500 tenks, twee-derdes van die Duitse magte in die weste teen die swakste verdedigde gedeelte van die Franse grens. Die aanval was briljant beplan; die Duitse magte ruk op deur Luxemburg en voltooi die dertig myl na die Belgiese grens in net drie ure.

'n Ander mag ruk op deur die Ardenne en bereik die Franse grens in minder as drie dae en kruis die grens op 12 Mei. Die infanterie volg deur paaie in die woud en is slegs een dag na die tenks by die Meuse. Die gebied was swak verdedig.

Op 13 Mei was die Franse verdediging suid van die Meuse uitgewis deur Duitse bomwerpers en die infanterie kruis die rivier in bote by Sedan; die plek waar die Franse magte verloor het tydens die Frans-Duitse Oorlog in 1870. Die Duitse mag het 1,000 vliegtuie tot hul beskikking gehad teen slegs 'n paar van die Franse mag. Op 14 Mei steek die Duitse tenks die Meuse oor en op 15 Mei stort die Franse verdediging in duie. Daar was verwag dat die Duitsers Parys binne twee dae sal bereik.

Die volgende dag ruk die Duitsers egter op na die weste en lê 50 myl af oor oop terrein. Die Duitse bevelvoerders was bang dat hulle vinnige vordering hul kwesbaar sal maak. 'n Kleiner Duitse Mag wat deur Liège opgeruk het, voeg hulle by die Duitse magte met die gevolg dat die Franse verdediging weereens in duie stort. Die Duitse Magte bereik Amiens op 19 Mei, op 20 Mei is hulle in Abbeville en teen 20 Mei draai hulle noord en ruk op na Duinkerken en Calais.

Die Geallieerdes se verrassing was volkome. Hulle verwagting was dat die Duitsers deur België sou aanval tot teen die kus en dan suidwaarts draai, soos in die Eerste Wêreldoorlog. In stede het die Duitsers suidwaarts deur Frankryk beweeg en toe wes en noord gedraai. Hierdie beweging was bekend as die "Sichelschitt", (Afr.: Sekelslag) en het alle kommunikasie tussen die Geallieerde magte in die noorde en die suide verbreek. Die Geallieerde magte in België het nou die gevaar geloop om omsingel te word. Teen 19 Mei het die Britse bevelvoerder dit reeds oorweeg om sy mag te onttrek via die see. Die Britse regering het egter geweier omrede hulle hul alliansie met Frankryk wou bewys en het meer aksie gevra. Gort loods dus 'n teenaanval suidwaarts vanaf Arras teen die Duitsers se regter flank met die hoop om sy pad oop te veg tot by die Geallieerdes in die suide. Teen die tyd het die Duitse hoof magte reeds Boulogne en Calais verower en Duinkerken was die enigste hawe langs die Engelse Kanaal wat nog onder Britse beheer was. Die Geallieerdes het hulle verdedigings linies langs die "Canal d'Aire" gebou net buite Duinkerken. Op 24 Mei het die Duitsers hulle aanval begin maar toe die nuus van Gort se teenaanval hulle bereik het, het hulle dié aanval gestaak - op Hitler se bevel. Gort se aanval was presies waarvoor hulle bang was.

Tot op die stadium het die "Luftwaffe" totale beheer in die lug gehad maar soos hulle die kus genader het, het die Britse Lugmag meer en meer die Duitsers begin aanval. Göring het egter Hitler beloof dat die hawe by Duinkerken kan neutraliseer met die "Luftwaffe" alleen. 

Gort se teenaanval het egter tot stilstand gekom omrede hy uit brandstof en ammunisie geraak het en op 25 Mei beveel hy sy mag om terug te val tot by Duinkerken. Omrede Gort nou nie meer 'n bedreiging vir Hitler was nie beveel hy sy magte om die aanval op Duinkerken voort te sit.

Die tydperk wat die Duitse magte gewag het, het die Geallieerdes gebruik om hulle verdediging te versterk. Toe die Duitsers begin het, het hulle geweldige weerstand gekry, soveel so dat Hitler hulle beveel het om die aanval te staak op 24 Mei. Hitler en Von Rundstedt besluit om sy tenks te bewaar vir aksie teen die Franse magte in die Suide.

Die Britse regering besluit om hulle mag te onttrek uit Frankryk en te red wat nog te redde is. Winston Churchill gee opdrag aan Admiraal Bertram Ramsey om planne te beraam om die mag te onttrek. Bertram versamel binne 'n kort tyd 850 bote van alle tipes en die Britse Vloot onttrek 39 torpedojaers uit die Atlantiese Oseaan wat besig was met konvooi diens. Om 18:57 op 26 Mei begin Operasie Dynamo in alle erns.

Dieselfde aand gee Hitler opdrag dat sy magte die aanval teen Duinkerken hervat. Met die Britse mag wat terugtrek na Duinkerken het dit net die Belgiese weermag gelaat om teen die Duitsers te veg. Op 27 Mei is die Belgiese weermag oorrompel en Koning Leopold III gee onvoorwaardelik oor. 

Op 27 - 28 Mei word slegs 25,437 soldate ontruim uit Duinkerken. Met die oorgawe van België het die "Luftwaffe" die hawe by Duinkerken gou uit aksie gestel maar hulle kon nie die Britse mag neutraliseer soos Göring voorspel het nie danksy die dekking van die Britse Lugmag. 

Op 29 Mei was 47,310 soldate ontruim en op 30 Mei 120,000 soldate - insluitend 600 Franse. Op 31 Mei gee Gort beheer aan generaal Harold Alexander oor en 'n verdere 150,000 soldate (insluitend 15,000 Franse) word ontruim.

Op 1 Junie handig die Britte die verdediging van Duikerken oor aan die Franse XVI Korps onder beval van generaal Fagalde. Hy slaag daarin om die Duitsers terug te hou tot 4 Junie. Fagalde en 40,000 Franse word gevangene geneem, tog is altesaam 113,000 Franse soldate ontruim.

Operasie "Dynamo" het agt dae geneem en altesaam 338,226 soldate is ontruim waarvan twee-derdes Britte was. Die Britte het egter al hulle toerusting agter gelaat wat in Duitse hande geval het. Dit sluit in 1,200 veldkanonne, 1,250 lugafweer en anti-tenk kanonne, 11,000 masjien gewere en 75,000 voertuie. Ses van die torpedojaers was gekelder en 19 beskadig.

Daar was ook nog 22,000 soldate ontruim vanaf Cherbourg, Saint-Malo, Brest en Saint-Nazaire in die noordweste van Frankryk. Daar was dus in totaal 560,000 Geallieerde soldate ontruim. Die Duitsers het egter binne drie weke meer as 1,212,000 Nederlandse, Belgiese, Franse en Britse soldate as krygsgevangene geneem. Daar was ook 10,252 gesneuweldes, 42,523 gewondes en 8,467 soldate was vermis.




</doc>
<doc id="87398" url="https://af.wikipedia.org/wiki?curid=87398" title="Spelerposisies in rugby">
Spelerposisies in rugby

'n Rugbyspan bestaan uit 15 spelers, agt voorspelers met nommers van 1 tot 8 en sewe agterspelers wie se truie van 9 tot 15 genommer word. Afhangende van die spesifieke kompetisie se reëls kan daar tot soveel as 8 plaasvervangers ook wees.

Die hoofrol van die voorspelers is om besit van die bal te wen en vir die span te behou. Hulle neem deel in die vastespel soos die skrums en die lynstane. Oor die algemeen is die voorspelers dus groter en sterker as agterspelers, maar ook stadiger. Voorspelers speel ook 'n rol in die vorentoe dra van die bal, maar oor die algemeen doen hulle dit deur in die opponente se voorspelers in te dryf eerder as om, om hulle te probeer hardloop.

Hierdie posisies is:
1) Loskopstut
2) Haker
3) Vaskopstut
4) Linkerslot
5) Regterslot
6) Linkerflank
7) Regterflank
8) Agsteman

Die rol van die agterspelers is om die spel vorentoe te beweeg deur met die bal te hardloop of die bal te skop. Die losskakel is gewoonlik die besluitnemer wat besluit oor of daar geskop of gehardloop gaan word. As 'n reël teken agterlynspelers meer drieë aan. Hulle is gewoonlik kleiner en daarom gewoonlik ratser en vinniger as die voorspelers.

Hierdie posisies is:
9) Skrumskakel
10) Losskakel
12) Binnesenter
13) Buitesenter
11) Linkervleuel
14) Regtervleuel
15) Heelagter

Die diagram hieronder dui die verskeie posisies in die 15-man span aan. Alle lede van die vyftiental wat aanvanklik eerste op die veld draf se truie is genommer van 1 tot 15 wat verbind is aan die posisies waarin hulle speel. Die eerste agt spelers staan bekend as die "voorspelers" en neem almal aan die skrums deel. Die oorblywende sewe spelers staan as die agterspelers bekend.


</doc>
<doc id="87399" url="https://af.wikipedia.org/wiki?curid=87399" title="Sonop Koshuis">
Sonop Koshuis

Sonop Tehuis verskaf verblyf aan sowat 160 manlike studente wat aan die Universiteit van Pretoria studeer. Die opset van die koshuis verskil met dié van ander TUKSkoshuise, in die sin dat inwoners in klein huisies woon – in die tehuis bekend as "mansjioene" (afgelei van die Engelse woord ""mansions"") – i.p.v. woonstelblokke. Die tehuis word verdeel in 4 hoofstreke waar senior studente woon, nl. die "Weste" (bevat 'n sub-afdeling bekend as die "Verre Weste"), "Ooste", "Noorde" en "Sentraal". Die streeknaam dui die ligging van die streek aan relatief tot die "Stalle": die oudste gebou op die terrein asook die landmerk van Sonop Tehuis. Die "Stalle" dien as huisvesting vir eerstejaarstudente, so ook die "Pastorie" (geleë in die "Noorde"). Die "Bloutrein" huisves eerstejaars asook "nuwelinge" (d.i. studente wat nie vanaf hulle eerstejaar in Sonop was nie). Verder beskik die tehuis oor 'n biljartsaal, tennis- en muurbalbaan, kombuis en eetsaal en selfs 'n klein informele gimnasium. Die aanhou van troeteldiere word ook in Sonop toegelaat.

In 1916 het die gedagte om 'n Christelike Tehuis vir studente van die Transvaalse Universiteitskollege op te rig, by prof. W.P. de Villiers, professor in Duitse letterkunde, ontstaan. Die sinode van die Nederduitse Gereformeerde Kerk het deur sy bemiddeling besluit om oor te gaan tot die stigting van sodanige Tehuis.
Ses residensiële erwe in Brooklyn, tesame met die woonhuis van ene mnr. Archie Struben, is aangekoop teen R2 175 deur die NG gemeente van Pretoria. In 1917 het Sonop Christelike Tehuis met 40 inwonende studente geopen. Die eiendom is oorgedra aan die toe pas afgestigte NG gemeente Pretoria-Oos. Die eerste Sonoppers het R60 per jaar aan koshuisgelde betaal.
Tussen 1917 en 1920 is die eerste "mansjioene" oos van die "Stalle" gebou en in 1921 die eetsaal-kombuiskompleks asook die eerste drie mansjioene wes van die "Stalle". In die tydperk 1937 tot 1939 is die laaste agt mansjoene in die huidige "Weste" en die "Ooste" gebou. Vir 'n tydperk in die vroegste jare is drie huise in Brooklyn gehuur as addisionele huisvesting – "Goedhalshuis" en "Ávondrust" in Andersonstraat en "Maiden’s Hope" op die hoek van Marais- en Williamstraat.

Nadat Sonop in die vroeë dertigerjare aan die Universiteit van Pretoria verkoop is, het die Kerk die Tehuis weer in 1939 teruggekoop. In 1941 is 'n nuwe huisvaderswoning (die huidige "Pastorie") gebou. In 1942 is die tennisbane en swembad gebou (in 1960 weer opgevul) en in 1944 word die ou "Stalle" afgebreek om plek te maak vir die huidige "Stalle". In 1949 volg die fietsloods en motorhuis en in 1951 die Weste/Ooste se badkamers.

In 1959–60 word die "Weste", "Ooste", "Stalle", die eetsaal en die badkamers gerestoureer.
Prof. Ben Marais word in 1957 verkies tot voorsitter van die Sonopraad. Prof. Marais is in der waarheid 'n oud-Matie, maar word gedurende die dertigerjare op die Sonopraad verkies terwyl hy as studenteleraar dien. Hy is later professor in teologie en tree 'n tyd lank op as dekaan van die Fakulteit Teologie. Later word hy ook emeritusprofessor aan TUKS en deeltydse dosent aan Unisa. Hy tree af as voorsitter van die Sonopraad in 1983. Sy huis is naby Sonop in Haystraat. Die opvolgende voorsitter is prof. JJ Geldenhuys wat destyds werksaam was by die Dept. Toegepaste Wiskunde van TUKS. Die huidige voorsitter is mnr. Danie Slabert.

Sonop het toe ook sy eie “Groot Trek” gehad toe al die huislede – op een uitsondering na – die Tehuis vir die duur van 1935 verlaat het. Die rede was dat die huisvader, prof. W.P. de Villiers, 'n vurige republikein en nasionalis was. Die Groot Trek het egter 'n lang aanloop gehad.
In 1926 skenk Daan de Wet (die latere kabinetsminister) 'n foto van genl. C.R. (Chrisjan) de Wet aan die Tehuis om in die eetsaal op te hang.
In 1929 word die Transvaalse Universiteitskollege (TUK) die eerste keer deur die destydse rektor, prof. A.E. du Toit, in Afrikaans geopen. Hy pleit ook dat die TUK moet kies om in diens te staan van die plattelandse Afrikaanssprekende bevolking van Transvaal.

Prof. de Villiers, huisvader van Sonop, is diep getref deur die rektor se woorde en terug in die Tehuis sê hy aan die huislede: “Wat my betref moet ons hier in Sonop ook besluit om rigting te kies.” Hy wys na die foto van genl. de Wet teen die muur en vervolg: “U moet vandag besluit of u daardie foto wil laat verbrand as dié van 'n verraaier, of hom laat bly hang as die portret van 'n volksheld”.
In 1930 slaag prof. A.E. du Toit se onvermoeide pogings om die Universiteitskollege selfstandig te maak toe die selfstandige Universiteit van Pretoria op 10 Oktober van daardie jaar tot stand kom. Dieselfde prof. Du Toit slaag ook in September 1932 daarin om die Universiteitsraad te oorreed om Afrikaans as voertaal van die Universiteit te aanvaar.

In 1933 gaan dr. D.F. Malan in Sonop tuis tydens die Pretoriase Krugerdagvieringe. Dr. Malan se toespraak op Kerkplein het Sonop se huisvader weereens aangegryp en na aanleiding van dr. Malan se uiteensetting van wat 'n republiek is, sê prof. De Villiers aan Sonoppers dat hulle Sonop voortaan as 'n republiek moet beskou. Die idee kry stelselmatig gestalte in die gedagtes van die huislede.

In 1934 moet prof. A.E. du Toit sy pos as rektor neerlê. Prof. D de Villiers, vir wie dit 'n groot skok was, maak toe geen geheim van sy gevoelens nie, want vir hom was Prof. A.E. du Toit 'n toonbeeld van die ware Afrikaner.
Op 12 Oktober 1934 word 'n petisie deur inwoners van die Tehuis aan die Senaat van die Universiteit voorgelê – daarin vra hulle vir die vergadering met die huisvader. Die volgende eise word gestel:

Van die 44 inwonende Sonoppers het net twee nie die petisie onderteken nie. Lede van die huiskomitee moes voor die Universiteitsraad getuienis aflê. Nadat die sekretaris se getuienis nie die ander s’n ondersteun het nie, is die saak deur die Raad verwerp.
Op 'n koshuisvergadering dieselfde aand word die sekretaris as verraaier uitgekryt en besluit die huislede verder dat nie een van hulle in 1935 sou terugkeer, indien prof. WP de Villiers die volgende jaar nog huisvader is nie. Die gevolg is dat al die Sonoppers – op een uitsondering na – 1935 as vrywillige ballinge in Buxton-Tehuis deurgebring het.

Toe prof. WP de Villiers boonop daarvan beskuldig word dat hy die teologiese professore van die Hervormde Kerk beskuldig van 'n "kerksistiese stryd", besluit die Universiteitsraad op 22 Mei 1945 om prof. WP de Villiers te onthef van sy pligte as huisvader. Die uiteinde was dus dat die “Groot Trek” in 1936 beëindig is met die terugkeer van al die Sonoppers.
Slegs drie persone het in die geskiedenis van Sonop die eer gehad om huisvader van Sonop te kan wees.
Daarna word mnr. A.C. Vlok as huisvader aangestel. Die laaste huisvader was prof. I.D. Bosman (in die amp van 1939 tot 1947). Bosman was 'n alombeminde huisvader. Hy is op 16 Maart 1947 oorlede.

Hierna is daar nie weer 'n huisvader aangestel nie, tot in 2010 met die aanstelling van ds. Tonie Viljoen. Voor dit het die Huiskomitee verantwoordelikheid geneem vir die Tehuis se bestuur en hierdie model van "selfregering" blyk deur die jare taamlik suksesvol te wees.

Op 31 Mei 1955 is Sonop amptelik tot 'n republiek verklaar. Hierdie gebeurtenis het wye publisiteit geniet.
Op 1 Desember 1954 word adv. Hans Strijdom die Eerste Minister van die Unie van Suid-Afrika. Hy is veral bekend vir sy republikeinse ideaal en het groot aanhang gehad in Transvaal – ook in Sonop.
Die gedagte aan Sonop as 'n republiek het spontaan op 31 Mei 1955 ontstaan. 'n Spesiale huisvergadering is vir dieselfde aand belê. Henno Cronje dien gevolglik die volgende mosie in: “Dat die huidige inrigting, bekend as die Sonop Tehuis van die Universiteit van Pretoria, uitgeroep word as 'n volwaardige, onafhanklike republiek waaronder dit tot dusver geressorteer het, en dat die nuwe staat bekend sal staan as die "Sonop Republiek".

Die mosie is met 'n meerderheid stemme aanvaar. Die Sonopvlag en die Vierkleur is toe dadelik gehys op die "Stalle".
Die Sonop Republiek se grondwet het slegs uit verskanste klousules bestaan. Slegs persone bo 18 jaar het stemreg gehad terwyl alle besluite slegs met 'n tweederde-meerderheid van stemme bekragtig kon word. Die grondgebied van die republiek het uit die koshuisterrein bestaan. Die sypaadjies is as mandaatgebied verklaar. Die uitbreiding van die grondgebied is gelaat tot 'n latere stadium wanneer die republiek meer gevestig sou wees. Die huisvoorsitter en huiskomitee is vervang deur 'n president en sy kabinet. Die eerste president was André du Toit, huisvoorsitter van die vorige HK-termyn. Die kabinet is bygestaan deur die republiek se polisiemag wat voorheen die “Nagligte” ('n tipe straf van daardie tyd) of tug uitgedeel het.
Net mans kon burgers van die republiek word. Alle ander persone moes 'n wettige paspoort toon voor hulle toegelaat sou word binne die Republiek.

Daar is besluit dat die Republiek binne die Statebond sal bly en dat daar gepoog sal word om betrekkinge aan te knoop met lande soos die Unie van Suid-Afrika. Die destydse Minister van Binnelandse Sake, mnr. Eric Louw wat op vertrek na die Verenigde Volkeorganisasie (VVO) gestaan het, is versoek om hierdie liggaam in kennis te stel van Sonop Republiek se ontrekking uit die VVO.
Die Eerste Minister is in kennis gestel van die verwikkelinge in hierdie deel van die Unie. Hy, sowel as prof. H.C. Rautenbach, rektor van die Universiteit, prof. Ben Marais, mnr. Sidney Martin, voorsitter van die koshuisraad, en ds. Kobus Potgieter, studenteleraar, word as vryburgers benoem. Belasting in die republiek sou sewe sjielings en ses pennies per jaar wees.

Die bestaan van die Republiek was egter kortstondig van aard – slegs 22 dae! Een van die Republiek se klousules het tot die beëindiging daarvan aanleiding gegee. Hierdie klousule het bepaal dat daar op alle vreemde voertuie binne die Republiek se grense beslag gelê moes word. Op 22 Junie 1955 word 'n Unieburger se voertuig dan op 'n heeltemal wettige wyse gekonfiskeer. Hy gaan bekla sy lot gevolglik by die Suid-Afrikaanse Polisie. 'n Hooggeplaaste polisie-amptenaar is gelas om ondersoek in te stel. Op eie houtjie het hy toe die Republiek geannekseer. Sonop moes kies tussen bloedvergieting of oorgee. Daar is besluit op laasgenoemde aangesien te veel burgers verhoudinge gehad het met dames buite die republiek en aangesien Sonop nie oor 'n baie doeltreffende weermag beskik het nie.

Gedurende die week van 28 Februarie tot 5 Maart 1966 het Sonop geskiedenis gemaak. Met twee fietse wat aanmekaar vasgesoldeer is, met plek tussenin vir 'n 44-gelling drom, het die Sonoppers die grootpad na Rhodesië aangepak. Die doel was reklame en bewusmaking vir die 50-jarige feesvieringe van Sonop later daardie jaar, maar ook om aan Rhodesië Sonop se ondersteuning te toon met hul probleme. Hierdie ekspedisie is die veelseggende naam gegee van "Die Drommedaris". Fanus Rautenbach van die Suid-Afrikaanse Uitsaaikorporasie (SAUK) het die Dommedaris op Kerkplein afgesit en hulle vordering is elke dag oor die radio gevolg.

In elke dorp is die Drommedaris met groot entoesiasme ontvang. 'n Bedrag van R2 594,17 is ingesamel tot op Messina. Daar is die Drommedaris met petrol gevul. Die televisie was ook teenwoordig. Die Drommedaris is anderkant Beitbrug deur die Rhodesiese kommissaris, mnr. Tapson, ontvang. Hy het 'n koperplaat aan Sonop oorhandig met 'n afdruk van mnr. Ian Smith se gesig daarop, asook die woorde: “Rhodesië sê dankie, Sonop!”

Gedurende 1976, die jaar waarin die Transkei onafhanklik geword het, het Sonop 'n fakkelloop na die Transkei onderneem. Die vlam van volksvryheid en selfbeskikking is op 14 April 1976 deur minister Fanie Botha aangesteek in die Voortrekkermonument.

Oom Gert is UP se “gelukbringer”. Hy is 'n mensgrootte beeld van soliede hout en 'n Kapenaar van herkoms. In 1932 het 'n mnr. Van Erkoms, 'n tabakhandelaar in Pretoria, hom gebruik vir reklamedoeleindes. Oom Gert is egter deur die studente gekaap en van toe af het hy 'n swerwersbestaan gevoer wat eers in 1950 beëindig is. Oom Gert het vroeg reeds sy draai in Sonop kom maak, nadat hy 'n tyd lank in 'n kolekamer in die landbougebou was. Kollege en Voortrekker – 2 ander manskoshuise van die Universiteit van Pretoria – het hom een aand probeer buitmaak, sonder sukses. Later slaag Onderstepoort daarin. Hulle bind Oom Gert vas met 'n ketting aan sy regterhand. Sy hand word afgesaag en so word hy bevry. Die hand is egter later herstel. Vroeg in 1944 het Kollege dit reggekry om Oom Gert te ontvoer. Damestehuis (nou Vergeet-my-nie) ontvoer toe vir Oom Gert. Daarna ontvoer Voortrekker ("Ta’ Kotie", nou Nerina) hom, en kort daarna weer Damestehuis. Op 28 April 1950 ontvoer 'n klomp Witsies (d.i. studente van Wits, die Universiteit van die Witwatersrand, in Johannesburg) vir Oom Gert. Sonop probeer tevergeefs om hom te bevry. Met die "Intervarsity“ dieselfde jaar, oorhandig Wits vir Oom Gert aan Sonop. Sedertdien is Sonop Oom Gert se woonplek. Oom Gert is tans deel van Sonop soos wat Oom Paul se standbeeld deel is van Kerkplein.

Garribaldi met sy trotse houding en vasberade kyk, is Sonop se “gelukbringer”. Die vermoede bestaan dat hy as “gelukbringer” deur 'n plaaslike boksklub gebruik is, voordat hy 'n Sonopper geword het.

In 1980 het die bekende regisseur Jan Scholtz 'n fliek genaamd “Kiepie en Kandas” vervaardig. Baie van die tonele daarin is in Sonop verfilm. Die hoofkarakter, Kandas, se motor is 'n rooi Volkswagen minibus waarvan die boonste helfte "afgesny" en die vier passasiersitplekke met toilette vervang is. Die woorde "... en betaal is die Wet van Transvaal" verskyn op die agterste bakwerk en die bussie word later deur Sonoppers as "Die Bollietrollie" gedoop. Na afloop van die film se vervaardiging, skenk Scholtz die voertuig aan Sonop en sedertdien word dit gebruik as ampsmotor van die huiskomitee (vir gebruik met spesiale en amptelike geleenthede).

'n Sonop-eerstejaar dra 'n vol pak klere wanneer hy die Tehuis verlaat tot die dag wat hy sy laaste eksamen as eerstejaar skryf. Tot dan word daar verwag dat 'n eerstejaar sal bedien tydens die daaglikse middag- en aandetes. Dit word vereis van 'n eerstejaar om seniors se borde weg te dra, hulle glase vol water of koeldrank te hou asook om boodskappe tussen seniors te versprei. Elke eerstejaar moet ook 1 uur 'n week in 'n senior se tuin spandeer om tuindiens te doen. Wanneer hy die einde van sy eerstejaar bereik, spring 'n eerstejaar – met sy vol pak – in die dammetjie voor die Ou Letteregebou op die kampus. Eers dan is 'n eerstejaar onthef.

Daar word jaarliks 'n kort wedloop deur die hele Sonop Tehuis aangepak – beter bekend as die Sonoppie. Die roete is elke jaar dieselfde en die dames saam met wie Sonop JOOL sorg gewoonlik vir diens by 'n waterpunt. Die afstand van die wedloop is sowat 7.8 km. Die wenner se naam en tyd word op 'n trofee gegraveer. Die huidige rekord is in 1996 opgestel deur De Witt Oosthuizen met 'n tyd van 00:20:54.

Gedurende eksamentyd word daar voor en na etes vlugbal tussen streke en jaargroepe gespeel. Hierdie genotvolle aktiwiteit dien as 'n studiebreuk vir die studente.

Daar is 'n spesiale deur na die eetsaal, slegs vir die gebruik van derdejaar studente of ouer inwoners wat alleenlik daar mag deurstap. Dieselfde geld vir die biljartsaal se banke waarop slegs vierdejaar en ouer studente mag sit. So is daar elke jaar iets nuuts om na uit te sien.



</doc>
<doc id="87400" url="https://af.wikipedia.org/wiki?curid=87400" title="Lood de Jager">
Lood de Jager

Lood de Jager (gebore 17 Desember 1992, Alberton) is 'n Suid-Afrikaanse rugbyspeler wat vir die op slot in die Superrugbyreeks speel.

De Jager is in 2014 beloon met ’n plek in die vergrote Springbokgroep vir ’n vriendskaplike wedstryd teen ’n Wêreld XV en drie toetse teen Wallis en Skotland.

Op 14 Junie 2014 het De Jager sy debuut vir die Springbokke teen Wallis in Durban gemaak. Hy was ook deel van Suid-Afrika se span tydens die Rugbywêreldbeker 2015. Hy sal ook tydens die Rugbywêreldbeker 2019 vir Suid-Afrika uitdraf.



</doc>
<doc id="87403" url="https://af.wikipedia.org/wiki?curid=87403" title="Barbican Estate">
Barbican Estate

Barbican Estate is 'n woonstelkompleks vir sowat 6 000 mense wat tussen 1965 en 1976 in die "City of London", die historiese middestad van Londen, ontstaan het. Die buurt, wat tans veral finansiële instellings huisves, is gedurende die Tweede Wêreldoorlog swaar deur Duitse bomaanvalle getref.

Die verwesenliking van die Barbican Estate-projek, wat volgens ontwerpe van die argitekte Chamberlin, Powell en Bon ontstaan het, was deel van 'n utopiese visie vir die heropbou van die Barbican-buurt ná die oorlog. Saam met woonstelgeboue het 'n aantal kulturele en opvoedkundige instellings in of naby die buurt ontstaan, waaronder die "Barbican Arts Centre", die Londense Museum ("Museum of London"), die Guildhall-skool vir Musiek en Drama, die Barbican-biblioteek, die "City of London School for Girls" en 'n YMCA-gebou wat intussen gesluit is, wat saam die "Barbican Complex" vorm. Die kompleks, een van die bekendste voorbeelde van Britse brutalistiese boukuns in Londen, word bestuur deur die "Barbican Estate Office", 'n departement van die "City of London Corporation".

Die kompleks se naam is afgelei van die Vulgêrlatynse term "barbecana" wat na 'n versterkte buitepos of poort verwys het – soos byvoorbeeld die buitenste mure of versterkings van 'n nedersetting of kasteel of enige toring wat bo-op 'n poort of brug opgerig en vir verdedigingsdoeleindes gebruik is.

Die huidige kompleks is aan die noordelike ent van die vroeëre Romeinse nedersetting Londinium geleë waar enkele bouvalle van die ou Londense stadsmuur bewaar gebly het. Die ruïnes, wat tans nog besigtig kan word, dateer grotendeels uit die Tudor-tydperk. Destyds het nuwe geboue dikwels op die fondamente van vroeëre strukture ontstaan. So is ook die stadsmuur, lank nadat dit sy militêre betekenis as versterking verloor het, vir nuwe argitektoniese doelwitte hergebruik en in Tudor-baksteengeboue geïntegreer.

Die Romeinse Londinium het oor 'n gebied van sowat 325 akkers gestrek, terwyl die Saksiese Londen heeltemal buite die oorspronlike stadsmuur geleë was en 677 akkers beslaan het. Dit was ook die oppervlakte van die stadsgebied in die tyd van die Normandiese verowering van Engeland – net so groot soos die gebied wat die moderne "City of London" beslaan.

Die bogenoemde Barbecana was waarskynlik êrens tussen die noordelike kant van die Church of St. Giles Cripplegate en die vroeë YMCA-gebou in Fann Street geleë.

Teen die middel van die 19de eeu was die buurt dig bebou met hoë, donker woonhuise en gekenmerk deur nou straatjies wat nouliks aan die eise van die destyds vinnig groeiende perdevervoer kon voldoen nie. Oorbevolking was 'n knellende vraagstuk. Die City se totale bevolking is in dié tyd op 129 000 beraam van wie 14 000 in die Cripplegate-parogie gehuisves is – rofweg die gebied wat tans deur die Barbican Estate beslaan word. Sy ekonomie was in 'n groot mate op die sogenaamde "rag trade" gegrond – 'n bedryf wat enigiets kon insluit van die handel met tekstiele tot klerevervaardiging.

Gedurende die Tweede Wêreldoorlog het die City onder 'n vlaag van verwoestende Duitse lugaanvalle gebuk gegaan waarna as die "Blitz" of die Tweede Groot Brand van Londen verwys word. Die eerste brandbom het op 25 Augustus 1940 in Fore Street digby London Wall ontplof. In die intensiewe bombardemente, wat maande lank – tussen 7 September 1940 en 21 Mei 1941 – voortgeduur en buurte dwarsoor Groter Londen geteiken het, is altesaam 30 000 Londenaars dood. Die Cripplegate-parogie is so swaar getref dat sy oorblywende bevolking in 1951 nog slegs 48 beloop het, teenoor 5 324 in die hele "City of London".

Die befaamde joernalis en reisskrywer HV Morton het in 1951 'n besoek aan Cripplegate gebring, elf jaar nadat Duitse bomwerpers die buurt vernietig het. Hy het onder die indruk gestaan van die geweldige omvang van oorlogskade. Die meeste geboue was tot bouvalle gereduseer waarvan slegs die kelders oorgebly het. Vir Morton was herstelwerk ondenkbaar:

In 1952 het die openbare debatvoering oor die moontlike herontwikkeling van die verwoeste buurt begin. Vroeëre voorstele, soos die stadsbeplanner Patrick Abercrombie se "Greater London Plan" van 1944, het voorsiening gemaak vir die herontwikkeling van Cripplegate as kommersiële buurt, met die bou van stoorhuise, winkels, kantoor- en enkele woongeboue.

Vir baie debatvoerders, wat by die "City of London" betrokke was, was die vinnig krimpende woonbevolking binne die "Square Mile" of historiese middestad sorgwekkend. Daar was vrese dat die ontvolking van die Londense middestad die "City of London" se historiese status as unieke administratiewe entiteit sou kon bedreig. So is die oorspronklike planne geskrap en in plaas daarvan oorweeg om nuwe bewoners in die gebied te vestig om die bevolkingsgetal op 'n hoër vlak te stabiliseer. In 1956 het die Britse minister van huisvesting, Duncan Sandys, die bou van 'n residensiële buurt voorgestel, met die benodigde infrastruktuur van skole, winkelgeriewe en oop ruimtes. 'n Amptelike verslag is voorgelê, en op 19 September 1957 het die "Court of Common Council" die skepping van 'n nuwe woongebied in die Cripplegate-buurt as beleidsoogmerk aanvaar.

Grond in die betrokke buurt is aangekoop en 'n kontrak aangegaan met die argitekte-ateljee van Peter Chamberlin, Geoffry Powell en Christof Bon, wat reeds die nabygeleë Golden Lane Estate ontwerp het. Vir die "City of London" het die projek, wat lewe sou terugbring na die sentrale sakekern, simboliese waarde gehad. So was die argitekte se benadering in sekere opsigte radikaal verskillend en geïnspireer deur moderne en utopistiese beginsels van stedelike lewe soos dié van Le Corbusier.





</doc>
<doc id="87405" url="https://af.wikipedia.org/wiki?curid=87405" title="Oupa Mohoje">
Oupa Mohoje

Oupa Mohoje (*3 Augustus 1990, QwaQwa) is 'n Suid-Afrikaanse rugbyspeler wat vir die as slot/flank in die Pro14reeks en vir die Vrystaat Cheetahs in die Curriebekerreeks speel. 

Mohoje het tydens die 2007-akademieweek asook die onder-18 Cravenweek in 2008 vir die Vrystaat uitgedraf. Hy het daarna ook vir die Vrystaatse onder-21-span gespeel in 2010 en 2011.

Hy het sy eersterangse debuut gemaak toe hy as leenspeler vir die Griffons in die Eerste Afdeling van die 2012 Curriebekerreeks gespeel het teen die Grens Bulldogs. Hy het in 2013 teruggekeer en vir die Cheetahs in die Vodacombeker gespeel.

Gedurende sy tyd by die Vrystaat Cheetahs het hy in 2011, 2012 en 2013 vir die Shimlas van die Universiteit van die Vrystaat gespeel in die Varsitybekerreeks. In 2013 is hy aangewys as speler van die toernooi.

Mohoje is in 2014 beloon met ’n plek in die vergrote Springbokgroep vir ’n vriendskaplike wedstryd teen ’n Wêreld XV en drie toetse teen Wallis en Skotland. Op 28 Junie 2014 het Mohoje sy Springbokbuiging teen Skotland in Port Elizabeth gemaak.



</doc>
<doc id="87406" url="https://af.wikipedia.org/wiki?curid=87406" title="Obadja">
Obadja

Obadja is die 31ste boek in die kanon van Hebreeuse Geskrifte wat as die Ou Testament in die Bybel opgeneem is. Hierdie boek is die vierde van die sogenaamde twaalf Klein Profete. Hierdie kort boek dateer uit 'n onbekende tydperk vermoedelik na die val van Jerusalem (586 v.C.).

Edom, Juda se eeue-oue vyand, het hom verbly in die verwoesting van Jerusalem en self ook die invallers gehelp en die stad geplunder. Obadja kondig die oordeel van die Here aan oor Edom en ander vyandelike nasies, en bring die oordeel in verband met die koms van die dag van die Here.



</doc>
<doc id="87407" url="https://af.wikipedia.org/wiki?curid=87407" title="Miga">
Miga

Miga is die 33ste boek in die kanon van Hebreeuse Geskrifte wat as die Ou Testament in die Bybel opgeneem is. Hierdie boek is die sesde van die sogenaamde twaalf Klein Profete. Net soos sy tydgenoot Jesaja het Miga in Juda verkondig dat die Here sal oordeel en red. Hoogtepunte is die gedeelte oor die algehele vrede onder die heerskappy van God en vers 6:8 waarin God se eise vir sy volk opgesom word.


</doc>
<doc id="87409" url="https://af.wikipedia.org/wiki?curid=87409" title="Randhart">
Randhart

Randhart is 'n voorstad in Alberton, Gauteng. Volgens die 2011-sensus het Randhart 'n bevolking van 6 909 gehad, waarvan 79,9% Blankes was. Afrikaans (49,0%) en Engels (39,5%) is die grootste huistale.



</doc>
<doc id="87410" url="https://af.wikipedia.org/wiki?curid=87410" title="Meyersdal">
Meyersdal

Meyersdal is 'n voorstad in Alberton, Gauteng. Dit grens aan die voorstad Randhart in die ooste. Volgens die 2011-sensus het Meyersdal 'n bevolking van 11 251 gehad, van wie 63,4% wit mense was. Engels (49,8%) en Afrikaans (28,4%) is die grootste huistale.

Meyersdal is moontlik genoem na veldkornet J.P. Meyer, op wie se plaas Elandsfontein 'n groot deel van Alberton aangelê is.



</doc>
<doc id="87411" url="https://af.wikipedia.org/wiki?curid=87411" title="Florentia">
Florentia

Florentia is 'n voorstad in Alberton, Gauteng. Dit grens aan die voorstad Verwoerdpark in die ooste. Volgens die 2011-sensus het Florentia 'n bevolking van 4 355 gehad, waarvan 77,3% Blankes was. Afrikaans (63,9%) en Engels (19,9%) is die grootste huistale.



</doc>
<doc id="87412" url="https://af.wikipedia.org/wiki?curid=87412" title="Mayberry Park">
Mayberry Park

Mayberry Park is 'n voorstad in Alberton, Gauteng. Dit grens aan die voorstad Brackenhurst in die weste. Volgens die 2011-sensus het Mayberry Park 'n bevolking van 6 019 gehad, waarvan 42,4% Blankes was. Engels (36,1%) en Afrikaans (30,1%) is die grootste huistale.

In 2001 was 61,5% van Mayberry Park se inwoners Blankes en Afrikaans (37,8%) was die grootste huistaal.


</doc>
<doc id="87413" url="https://af.wikipedia.org/wiki?curid=87413" title="Francois Uys">
Francois Uys

Francois Uys (*12 Maart 1986, Springs) is 'n Suid-Afrikaanse rugbyspeler wat vir die Cheetahs as slot in die Superrugbyreeks en vir die Vrystaat Cheetahs in die Curriebekerreeks speel.

Uys het sy loopbaan in Johannesburg by die Goue Leeus begin en in 2005 vir die SA o/19 Jong Bokke-span in Durban as flank en agsteman uitgedraf wat daardie jaar die wêreldbeker vir o/19 teen Nieu-Seeland in die finaal gewen het. Francois het vir die Leeus o/21 gespeel op 19 en 20 jarige ouderdom en was ook kaptein van die span gedurende die tydperk. Uys het ook vir die Leeus Vodacom Cup in 2006, 2007, 2008 en 2009 uitgedraf as losvoorspeler en kaptein. Uys het een Curriebeker wedstryd teen Boland vir die Leeus gespeel, maar hy is in September 2009 na die Vrystaat Cheetahs omdat hy nie veel speelkans by die Leeus gekry het nie. Hy het aanvanklik by die Cheetahs slegs in die Vodacom- en Curriebeker gespeel en is selfs as leenspeler by die Down Touch Griffons ingespan in 2010 en 2012. Hy het af en toe in die superrugbyspan gespeel, maar is in 2013 gereeld in die beginspan ingesluit.

In 2014 is sy kontrak met die Cheetahs tot in Oktober 2016 verleng. Uys is in 2015 as kaptein van die Cheetahs se Superrugbyspan gekies en daarna ook as kaptein van die Vrystaat se Curriebekerspan.

Uys was ’n lid van die Suid-Afrikaanse onder-19 span wat in 2005 aan die IRR onder-19 Wêreldkampioenskap deelgeneem het.



</doc>
<doc id="87414" url="https://af.wikipedia.org/wiki?curid=87414" title="Meel">
Meel

Meel is 'n voedselpoeier wat gemaak word deur die fynmaal van graan, boontjies, of ander sade of wortels (soos kassawa). Dit is die belangrikste bestanddeel van brood, wat 'n stapelvoedsel vorm vir baie volkere en kulture. Die deurlopende beskikbaarheid van voldoende voorrade van meel het 'n groot ekonomiese en politieke rol gespeel op verskillende tye in die geskiedenis. Koringmeel is een van die belangrikste voedselbestanddele in Europa, Noord-Amerika, die Midde-Ooste, Indië en Noord-Afrika, en is die bepalende bestanddeel in die meeste van hul style van brood en ander gebak.
Alhoewel koring die mees algemene basis van meel is, is mieliemeel ook - sedert antieke tye - 'n baie belangrike deel van die Mesoamerikaanse kookkuns, en vorm dit 'n stapelvoedsel oor die hele Suid-Amerika. Rogmeel is 'n belangrike bestanddeel van brood in groot dele van Midde-Europa, en rys kan ook gebruik word in meel, al is dit relatief ongewoon.


</doc>
<doc id="87415" url="https://af.wikipedia.org/wiki?curid=87415" title="C.P. Hoogenhout">
C.P. Hoogenhout

Casparus Petrus Hoogenhout (11 Maart 1843 – 13 Januarie 1922) was 'n vroeë Afrikaanse skrywer. Hy was 'n lojale ondersteuner van die Afrikaanse Taalbeweging; tewens was hy 'n stigterslid van die Genootskap van Regte Afrikaners en het reeds in 1873 in die taal begin skryf. Hy het waarskynlik van sy eerste vertalings van die Bybel in Afrikaans gedoen. Hy het ook dikwels bydraes vir "Die Afrikaanse Patriot" geskryf onder die naam "Oom Jan wat Versies Maak". Hy skryf ook onder die skuilname Klaas Waarzegger Jr. en Cupido. Hy tree in 1908 af as onderwyser en is in 1922 oorlede.

Een van sy bekendste aanhalings is:

Casparus Petrus Hoogenhout is op 11 Maart 1843 in Amsterdam, Nederland gebore as die oudste kind van Nicolaas Hoogenhout (1818–1873, seun van Pieter Hoogenhout en Alida van Henten) en sy vrou Wynanda Elizabeth Imker (1823–1856, dogter en enigste kind van Casper Imker en Elizabet Smit). Hy het ’n suster Elizabeth (1844–1847) wat jonk oorlede is. Sy ander suster Alida is ’n paar dae na geboorte in 1846 oorlede. Dieselfde lot tref die tweeling (Pieter en nog ’n Alida) wat eweneens ’n paar dae na hulle geboorte op 27 Desember 1851 oorlede is. Sy broer Nicolaas (1850–1913) is die enigste een van die ander kinders wat ook ’n volwassene word. Al die lede van sy familie spandeer hulle leeftyd in Amsterdam in Nederland. Sy moeder sterf wanneer hy slegs dertien jaar oud is en wanneer sy vader weer trou (met Maria Elisabeth de Haan) is die verhouding tussen hom en sy stiefmoeder so sleg dat hy onder invloed van professor U.G. Lauts, ’n Nederlander wat hom in hierdie tyd doelgerig vir emigrante na Suid-Afrika beywer het, besluit om eerder na Suid-Afrika te kom.

Teen 1860 stap hy in Kaapstad aan wal en werk die eerste paar jaar na sy aankoms as klerk op die kantoor van die firma O.J. Truter in St. Georgestraat. Truter was sekretaris van die Kaapse kommissie vir kinder-immigrasie. Hoogenhout was op hierdie jong ouderdom en sonder ouerlike toesig en liefde maklik beïnvloedbaar en hy beland dan ook onder die verkeerde invloed van die ouer Nederlandse immigrant F.W. van der Gendt. Op 3  Mei 1864 verskyn Hoogenhout in die Kaapse Hooggeregshof op aanklagte van vervalsing van wissels in die name van O.J. Truter en A.W. van der Merwe, dat hy bankboekies gesteel het van die twee Hollandse immigrante Johannes de Vries en W.J. Wolvers en van “opdrossing”, wat vermoedelik beteken dat hy onregmatiglik uit die diens van O.J. Truter gedros het. Hy word in die Hooggeregshof in Kaapstad skuldig bevind op die aanklagte teen hom en tot vyf jaar dwangarbeid gevonnis. Dit is onbekend of hy sy volle vonnis uitgedien het, maar hy was voor 1870 reeds uit die tronk en in die Paarl. Uit sy latere lewensgeskiedenis is dit duidelik dat hy homself ten volle gerehabiliteer het en ten spyte van ’n wankelrige begin en etlike terugslae, inderdaad ’n groot sukses van sy lewe gemaak het.

Ds. G.W.A. van der Lingen van die Paarl neem hom na sy vrylating onder sy beskerming en hy word dan as deel van sy algemene rehabilitasie as onderwyser opgelei, sonder om formeel te kwalifiseer. Sy leermeester is Arnoldus Pannevis, wat in hierdie tyd onderwys gee aan Van der Lingen se skool in die Paarl en met wie Hoogenhout bevriend raak, ’n vriendskap wat sou duur tot Pannevis se dood in 1884. Hoogenhout kom ook onder Pannevis se invloed tot bekering, waarna hy ’n streng godsdienstige lewe lei.

Sy eerste onderwyspos is op die plaas Zeekoegat van Jan Louw oorkant die Bergrivier, waarna hy op 3 Augustus 1874 by die Groenbergskool op die plaas Welbedacht aangestel word. Hier gee hy onderwys tot met sy aftrede. By die skool ontmoet hy vir Catharina Maria (Cato) le Roux (nooiensvan Marais – gebore 25 Junie 1847 en oorlede 31 Oktober 1942), die dogter van Frans Marais van die plaas Olifantskop wat voorsitter was van die skoolkomitee van die Groenbergskool. Haar man, Jacob le Roux, met wie sy getrou het toe sy twintig was, het haar ’n paar jaar vroeër tragies ontval toe hy maar 26 jaar oud was en hulle seuntjie Pieter slegs een jaar en nege maande.

Hulle trou op 29 Maart 1875 en uit die huwelik word ses kinders, Nicolaas Marais (Klaas) (1876–1932), Johanna (Nôi) Retief (1877–1905), Francois Paulus (Frans) (1880–1941), Petrus Imker (1884–1970), Daniël Marais (Danie) (1885–1951) en Wynanda Elizabeth (Wynie) (1888–1936), gebore. Die eerste seun, Klaas, is taalkundige, Direkteur van Onderwys in die Transvaal en stigterslid van die Suid-Afrikaanse Akademie vir Wetenskap en Kuns, terwyl Imker later administrateur van Suidwes-Afrika en ambassadeur na Nederland word. Imker skryf later self en "Op die delwerye" verskyn van hom, terwyl hy ook die Afrikaanse woorde skryf vir etlike Engelse liedere, onder meer die baie bekende "Kom ons gaan blomme pluk in die vlei" en "Die brug op ons plaas". Frans word advokaat en is later besturende direkteur van die Koöperatiewe Wolboerevereniging in Durban.

Die gesin bly aanvanklik in die skoolgebou van die Groenbergskool en die woonhuis en die skool is eers na vier jaar geskei en vergroot. Die Departement van Onderwys staan in 1979 die skoolkomitee van Groenberg se versoek toe om die skool tot ’n graad twee-skool te verhoog en die toelae is tot £56 per jaar verhoog. Op 20 Oktober 1881 rig Hoogenhout ’n versoek aan die owerhede dat aangesien hy reeds etlike jare in die onderwys staan en bevredigende werk lewer, hy ’n amptelike onderwyssertifikaat behoort te ontvang sodat hy permanent aangestel kan word. Hierdie versoek word toegestaan en die sertifikaat uitgereik sonder dat hy eksamen skryf. In Januarie 1884 word Cornelia Stucki, dogter van die bekende onderwyser M.J. Stucki van Blouvlei, as Hoogenhout se assistente aangestel. Voor haar was mejuffrou A.M. Marais vir drie maande daar. Uit die inspekteursverslae blyk dit dat hierdie skool goed bestuur is deur Hoogenhout. Benewens sy werk as onderwyser, preek hy ook meermale in die naby geleë sendingkerk vir bruin mense in Bovlei, terwyl hy ook sekretaris is van die Christelike Werkersvereniging te Groenberg. In 1904 doen hy aansoek om siekteverlof en sy seun Imker neem waar in sy plek. Hy is grootliks afwesig tot en met 1908 omdat sy gesond-heid nie verbeter nie. Hy tree dus in 1908 formeel af en gaan op pensioen. Desnieteenstaande sien hy steeds tot op baie hoë ouderdom die eksamenskrifte van die Taalbond na.

Hy is een van die leiersfigure in die Eerste Taalbeweging en woon die stigtingsvergadering van die Genootskap van Regte Afrikaners (GRA) op 14 Augustus 1875 in die Paarl aan huis van Gideon Malherbe by. Wanneer "Di Patriot" as mondstuk van die GRA uitgegee word, is hy die eerste letterkundige redakteur, wat met sy voorbeeld as "Oom Jan wat versies maak" groot invloed uitoefen op die leserspubliek en daarin slaag om die mense sover te kry om ook hulle hand te waag aan gediggies en ander bydraes. Hy speel dan ook ’n belangrike rol om die aspirant-skrywers van raad te bedien. In hierdie tyd is hy ook mederedakteur van die "Nederlandse Het Zuid-Afrikaansch Tijdschrift" en skryf verskeie Nederlandse gedigte vir hierdie blad, wat hoofsaaklik in sy rubrieke "Boerderij" en "Gezellig Tijdverdrijf" geplaas word. "Boer-derij" gee raad aan boere en hy vertaal ook goeie artikels uit buitelandse tydskrifte, terwyl "Gezellig Tijdverdrijf" gewoonlik verskillende soorte raaisels bevat het. Baie van die hoofartikels van "Di Patriot" is ook deur hom geskryf. Saam met D.F. du Toit (Oom Lokomotief) verlaat hy die redaksie van "Di Patriot" in 1891, wanneer hulle nie langer kan saamstem met die politieke sienswyse van S.J. du Toit nie.

Tot met sy dood op 13 Januarie 1922 woon hy op die plaas Optenhorst in die Bovlei naby Wellington, waar sy stiefseun Pieter le Roux boer. Hy word begrawe in die kerkhof van die Bovlei-kerk naby Wellington, waar hy dikwels gepreek het.

Sy letterkundige oeuvre is hoofsaaklik didakties en nasionalisties van aard, met beperkte letterkundige waarde. Die enorme waarde daarvan in kultuur-historiese verband en die groot rol wat hy gespeel het in die ontwikkeling van die skryftaal en aanmoediging aan medeskrywers en lesers kan egter nie onderskat word nie. Op prosagebied lewer hy belangrike werk. Sy skrywersloopbaan begin met ’n anonieme brief in "De Zuid-Afrikaan" van 12 April 1873, opgevolg met nog een op 5 Julie 1873. Hierin bepleit hy die vertaling van die Bybel in Afrikaans, hoofsaaklik sodat die gewone mense, wit en bruin, ook die Bybel in hulle eie taal kan lees. Met hierdie briewe begin die stryd vir die erkenning van Afrikaans met alle erns in die openbare pers.

Uit die Statebybel vertaal hy in 1873 "Matteus 28" en in 1878 die volledige "Markus", maar hierdie vertalings word nie gepubliseer nie. Die vertaling van "Matteus 28" het hy na "De Kerkbode" gestuur, wat dit waarskynlik vernietig het sonder om eers ontvangs te erken. Gelukkig het Hoogenhout ’n afskrif van die vertaling gemaak, sodat hierdie eerste proewe van ’n vertaling van die Bybel in Afrikaans tog bewaar gebly het en afgedruk is in P. J Nienaber se inleiding van die herdruk van "Josef en Catharina" in 1940.

Hy speel ’n belangrike rol in die beginjare van die Eerste Afrikaanse Taalbeweging, onder meer met sy "Gesprekke tussen oom Jan Vasvat en neef" "Daantjie Loslaat", wat tussen 1873 en 1875 in "De Zuid-Afrikaan" verskyn onder die skuilnaam Klaas Waarzegger Jr. In hierdie gesprekke is oom Jan die verpersoonliking van die verstandige en lojale Afrikaner, wat die regte van Afrikaans bevorder, terwyl Daantjie Loslaat nog van die waarde van Afrikaans oortuig moet word. Benewens Afrikaans word in hierdie stukke ook die politieke en nasionale sake van die tyd aangeraak.

Reeds in 1873 verwerk hy "Die geskiedenis van Josef voor Afrikaanse kinders en huissouwens in hulle eige taal geskrywe deur een vrind", wat as die eerste kinderboek in Afrikaans beskou kan word. Hierin slaag hy goed daarin om hierdie bekende Bybelverhaal binne die begripsvermoë van die jong leser oor te vertel. As een van die eerste boeke in Afrikaans is die verskyning daarvan angstig afgewag en verwek dit groot opspraak in die koerante, met sterk steun en ewe sterk afkeur wat oor die taal uitgespreek word.

"Catharina, die dogter van die advokaat" word allerweë beskou as die eerste novelle wat in Afrikaans verskyn en wen dan ook die eerste Afrikaanse prysvraag vir ’n letterkundige werk, wat deur "Di Patriot" uitgeskryf is. Die verhaal verskyn aanvanklik as vervolgverhaal in "Di Patriot" onder Hoogenhout se skuilnaam Klaas Waarzegger Jr. In hierdie werk van kultuurhistoriese belang maak die skrywer openlik propaganda vir die Afrikaanse taal en kultuur. Catharina is die dogter van ’n Afrikaansgebore advokaat in Kaapstad, wat egter neersien op sy afkoms en eerder as Engelsman wil deurgaan. Hy praat dus slegs Engels en beweeg in die Engelse sosiale kringe. Deur die bemoeienis van ’n peettante beland Catharina op ’n Afrikaanse skool en besef waar haar wortels lê. Sy raak verlief op die Afrikaanse boer David, die broer van haar skoolvriendin Lenie. Haar pa voel egter dat ’n Afrikaanse boer benede sy stand is en laat die jongman per brief weet dat hy van sy attensies op sy dogter moet afsien. Hoogmoed kom egter voor ’n val en die advokaat, wat altyd bokant sy vermoë geleef het, speel bankrot, wat die weg ooplaat vir Catharina en David om te kan trou. As baanbrekerswerk is hierdie novelle van besondere belang, maar die taalgebruik is nog onbeholpe, die karakters slegs verteenwoordigend van tipes, met ’n verteller wat die objektiwiteit van die verhaal verbreek deur uit te wei oor allerlei aangeleenthede wat nie in verband met die verhaal staan nie. Volgens die getuienis van Hoogenhout se seun, dr. N.M. Hoogenhout, in ’n artikel in "Die Brandwag" van 1 November 1919, is die gebeure in Catharina nie gefantaseer nie en is dit gegrond op werklike gebeure en werklike persone. Bogenoemde twee werke word in 1940 herdruk onder die titel "Josef en Catharina" en P.J. Nienaber skryf ’n insiggewende inleiding met baie agtergrondsinligting oor Hoogenhout se lewe en werk vir hierdie publikasie.

"Eerste Afrikaanse printjies boeki ver soet kinders" is die eerste bundel met kinderverhale en -gediggies in Afrikaans, wat onder die skuilnaam Oom Jan wat versies maak verskyn. Hierdie boekie verskyn in 1879 en word in "1885" heruitgegee in ’n vermeerderde en verbeterde uitgawe.

Hoogenhout is saam met S.J. du Toit ook medewerker aan verskeie publikasies, die belangrikste waarvan waarskynlik is "Die geskiedenis van ons land in die taal van ons volk". Hierin versorg hy saam met Gideon Malherbe die gedeelte oor "Die Kaap onder die Hollanders" en hy skryf ook ’n gedeelte van die laaste hoofstuk.

Verskeie boeke word ook deur hom vertaal, die vernaamste waarvan is "Die wege des Heeren met George Muller" (’n vertaling van "A narrative of some of the Lord’s dealings with George Muller, written by himself") en saam met E.J. du Toit "Di vinger Gods en sewe ander verhale" (waarskynlik uit Nederlands in Afrikaans vertaal), terwyl hy ook ’n rekenboek vir skoolgebruik uit Nederlands vertaal onder die titel "Uw en mijn cijferboekje". "De watergeneeskunde" is ’n verwerking van James Blake se Engelse werk oor hierdie onderwerp.

Hy skryf veral ’n groot aantal gedigte en is waarskynlik die belangrikste digter van die Eerste Taalbeweging. Uit sy gedigte spreek sy intense patriotisme en ook ’n besondere hekeltalent, waarmee hy verskeie instansies en persone met satire en humor bespotlik maak. Van sy bekendste gedigte in Afrikaans is "Die Afrikaanse volkslied" (in samewerking met Arnoldus Pannevis, D.F. du Toit en S.J. du Toit), "Ons toekomstige volkslied" en "Vooruitgang", waarin hy hekel met die verengelsingsbeleid van sy dag en begin met die alombekende wanhoopskreet “Engels, Engels, alles Engels, Engels wat jy sien en hoor”.

In "Die noitjies van die Onderveld" trek hy te velde teen die verengelste Boeredogters van die Wellingtonse kosskole. Sommige van sy verse is geestig, soos "Moeilikheid om liedjies te maak op ’n Boereplaas" (oorspronklik gepubliseer in "Di Patriot" van 15 Junie 1876), waar die poging om te dig telkens gesteur word deur ’n hond, die huishulp of ’n kind, of die kinderlike "My vroutjie het ’n seun gekry", wat beskryf hoe die klein knapie lyk.

"Jan Bantjies" is ’n verhaal in versvorm, waar Jan sy werkgewer oorreed om ook in Kaapstad aan die groot perdewedren deel te neem. Die Kapenaars lag toe hulle hom en sy boereperd sien, maar moet hulle spot sluk toe Jan die wedren wen.

Romantiese ballades sluit in "Helena en Eduard" en "Hendrik en Fidelia", vlot rympies sonder veel oorspronklikheid van segging. Laasgenoemde vertel die verhaal van die twee minnaars se liefde, waar die liefde bo rykdom seëvier.

"Uitnodiging aan Annie" verskyn in "Di Patriot" van 14 Oktober 1876 onder die skuilnaam Cupido en is een van die eerste liefdesversies in Afrikaans.

Sy mees geslaagde spotgedigte is waarskynlik "Di mislukte Jameson komplot", "De dappere Moneypenny", "Piet Faure" (oor ’n prokureur van die Paarl) en "Vonke", laasgenoemde oor die toetsingsregkwessie in Transvaal waarin regter J.G. Kotze ’n belangrike rol speel en Hoogenhout die regter se naam goed gebruik om humor aan die vers te verleen.

Verskeie van die verse getuig van sy vaderlandsliefde, soos "De westelike nederlaag der Britse troepen te Isandoela in Zoeloeland op de dag der zonsverduistering, 22 Januarie 1879" en "Ter verjaring van Hare Majesteit Koningin Victoria", ook van 1879, waar hy van die geleentheid gebruik maak om by die Engelse te pleit om Transvaal terug te gee aan die inwoners daarvan.

Wanneer die Eerste Vryheidsoorlog tog in 1881 uitbreek, dig hy in onder andere "Bede om hulp voor de Transvaal", "Transvaalse volkslied", "Die Slag by Bronkers Spruit", "Die Slag van Lange Nek" (waarin Piet Joubert en sy dapper troepe se oorwinning besing word) en "Slag van Majubaberg" oor die veldslae en met "Feestzang" en "Transvaalse lofpsalm" oor die blydskap oor die herwonne vryheid. "Vredelied" in "Di Patriot" van 1 April 1881 is ’n danksegging oor die vrede wat gesluit is. Alledaagse aangeleenthede word ook berym, soos die stigting van "Di Patriot" en die uitbreiding van intekenare. Die Britse bedreiging teen die Zuid-Afrikaansche Republiek van Transvaal in die negentigerjare van die negentiende eeu, wat eindelik uitloop op die Anglo-Boereoorlog, gee ook aanleiding tot ’n aantal verse. "Misgerekend" is gerig aan Jameson en Rhodes na die mislukte Jameson-inval, "Engelands klokkenluider" is ’n kritiek op die Engelse hofdigter wat Jameson en sy “helde” aangespoor het tot die inval en "Aan het adres van Star en Advertiser en alle vijanden der Zuid-Afrikaansche Republiek incluis" gee hy die goeie advies om “stil en houdt de bek” te wees. Na afloop van die ongelyke stryd in hierdie oorlog praat hy weer sy volk moed in met gediggies soos "Goede Hoop?" en "Tot afscheid van Milner 1905". Sy teleurstelling met die houding van baie Afrikaners wat hulle die Engelse juk, ook van die taal, laat welgeval en hulle eie taal verwaarloos kry uiting in verse soos "De Moedertaal" en "’n Afgeluisterde gesprek", waar laasgenoemde die broutaal van jong dames aan die begin van die twintigste eeu weergee.

In 1941 versamel P.J. Nienaber sy gedigte in die bundel "Gedigte". Hierdie is slegs ’n keur, wat ook Nederlandse gedigte insluit, want Hoogenhout het ontsaglik baie gedigte geskryf en die letterkundige waarde van meeste daarvan is gering. Sy gedigte word in verskeie versamelbundels opgeneem, waaronder "Groot verseboek", "Die Afrikaanse poësie in ’n duisend en enkele gedigte", "Digters en digsoorte", "Die junior digbundel", "Digters en digkuns", "Afrikaanse verse", "Afrikaanse letterkunde", "Afrikaanse natuurpoësie", "Eerste stemme", "Stories op rym", "Nuwe Kleuterverseboek", "Patriot-digters", "My Afrikaanse verseboek" en "Die tweede gerf".

In 1917 word hy deur die Suid-Afrikaanse Akademie vir Wetenskap en Kuns tot erelid benoem. Hy word begrawe in die kerkhof van die Bovlei-kerk naby Wellington waar hy dikwels gepreek het en op 11 Maart 1955 onthul die Afrikaanse Skrywerskring hier ’n gedenkplaat ter ere van hom.

Publikasies uit sy pen sluit in:





</doc>
<doc id="87416" url="https://af.wikipedia.org/wiki?curid=87416" title="Trianon-verdrag">
Trianon-verdrag

Die Verdrag van Trianon is op 4 Junie 1920 tussen Hongarye en die oorwinnaars van die Eerste Wêreldoorlog gesluit. Die koninkryk van Hongarye is vervolgens in vyf lande verdeel en verloor twee-derdes van sy grondgebied en een-derde van sy bevolking.

Die verdrag is vernoem na die Grand Trianon-paleis in Versailles, Frankryk, waar dit onderteken is. Die Hongaarse delegasie, onder leiding van graaf Albert Apponyi, het homself op moeilike onderhandelings voorberei, maar het gou agtergekom dat daar niks is om te onderhandel nie. Hongarye moes uiteindelik die geallieerde vredesvoorwaardes sonder noemenswaardige aanpassings aanvaar.

Die land word gereduseer tot slegs 29% van sy oorspronklike grondgebied:

Die grootste deel van die verlore gebiede is nie deur etniese Hongare bewoon nie, maar deur voormalige minderhede, waarvan die Slowake, Roemene en Suid-Slawiërs hulle nasionale aspirasies kon verwesenlik. Deur die eensydige manier waarop die grense bepaald is, is ongeveer 3,3 miljoen Hongare uiteindelik van hulle moederland geskei.


</doc>
<doc id="87418" url="https://af.wikipedia.org/wiki?curid=87418" title="C.P. Hoogenhoutprys">
C.P. Hoogenhoutprys

C.P. Hoogenhout-prys word sedert 1960 ter erkenning aan die beste oorspronklike Afrikaanse jeugboeke vir kinders tussen sewe en elf toegeken. Vroeërjare is die prys jaarliks toegeken, maar sedert 1982 word dit net elke twee jaar toegeken. Die prys is vernoem na die skrywer C.P. Hoogenhout.

Voormalige wenners is:


</doc>
<doc id="87420" url="https://af.wikipedia.org/wiki?curid=87420" title="Freda Linde">
Freda Linde

Freda Linde (Swellendam, 12 Desember 1915 – 7 Maart 2013) was 'n Suid-Afrikaanse skrywer en vertaler van kinderboeke. Sy het hoofsaaklik in Afrikaans geskryf en het meer as 150 kinderboeke in Afrikaans, Frans en Duits vertaal.

Linde werk tot 1960 as 'n joernalis en redakteur. Van 1960 tot 1963 was sy die redakteur van HAUM-uitgewers, en van 1964 tot 1971 redakteur in bevel van kinderlektuur by John Malherbe-uitgewers. Sy is die enigste dogter en oudste kind van die boer Hans Jurie Linde (self ’n skrywer en ’n ywerige amateur sterrekundige, wat ook bouer is en verskeie huise in die omgewing bou) en Christophera Frederika Johanna Joubert (ook skrywer wat ’n paar stukkies publiseer). Haar ouers is tydens die Eerste Wêreldoorlog met mekaar getroud. Freda het twee jonger broers, Pieter Emelius en Deon. Die stamvader van die Lindes in Suid-Afrika is die soldaat Hans Jürgen Linde, wat in 1753 vanuit Durlach, digby die grens van Frankryk en Duitsland, na die Kaap kom. Hier word hy wamaker en vestig hom eindelik op Swellendam, waar hy op 5 November 1758 met Catherina Elisabeth Swart trou, ’n huwelik waaruit ses kinders gebore word.

Reeds as jong kind kom Freda deur middel van haar ouers se boekery in aanraking met werke uit die Victoriaanse Engelse letterkunde en die vroeë Afrikaanse letterkunde. Sy begin haar skoolloopbaan op die plaasskool op Middelrivier. Daarna gaan sy vanaf standerd ses met ’n beurs, wat die Katolieke priester dr. McAuliff vir haar organiseer, na die Katolieke Seminarie vir Meisies wat aan die Engelsmedium Girls High School op Worcester verbonde is. Hier ontwikkel sy ’n liefde vir die Engelse letterkunde. Vanaf 1933 gaan sy na die Hoërskool Jan van Riebeeck in Kaapstad, waar sy in 1934 matrikuleer. Hier is die skrywer Essie Malan haar onderwyseres in Afrikaanse letterkunde, wat haar baie aanmoedig in haar skryfwerk.

Na haar skoolopleiding werk Freda twee jaar in ’n assuransiekantoor en daarna is sy vanaf 1937 tot 1950 joernalis by die koerant "Die Suiderstem". Hier is Uys Krige aanvanklik saam met haar op die redaksie en hy moedig haar aan met haar skryfwerk. Sy werk hierna ’n paar jaar as vryskutjoernalis en volg dan teen die einde van 1954 vir Audrey Blignault op as redaktrise van "Die Huisvrou". Vanaf 1960 is sy redaktrise by die uitgewery HAUM en vanaf 1964 by die uitgewer John Malherbe, wat hulle veral op die publikasie van kinderboeke toespits. Hierdie pos bedank sy aan die einde van 1971 en word daarna vryskutskrywer in Kaapstad. Vir ’n ruk dien sy saam met Uys Krige en Jack Cope op die redaksie van die letterkundige tydskrif "Contrast". Van die ontstaan van die Ingrid Jonker Gedenkfonds in 1965 tot 1971 is sy sekretaresse van hierdie fonds. Sy besoek Suidwes-Afrika (Namibië) in 1972 en 1973 en hierdie besoeke word die inspirasie vir “"Die singende gras"”. Sedert die begin van 1981 bly sy in ’n huis in Kloofnekweg in die voorstad Tamboerskloof van Kaapstad. Sy tree in 1972 af om voltyds te skryf en is op 7 Maart 2013 oorlede.

Reeds op elfjarige ouderdom skep sy haar eerste gediggie. Sy is op skool lief daarvoor om opstelle te skryf en skryf ook ander kinders se opstelle vir hulle. Op hoërskool kry haar Engels ’n groot stoot, sodat sy selfs in Engels begin dig, terwyl sy steeds Afrikaanse gediggies skryf. In standerd agt verskyn ’n verhaaltjie van haar in die skoolblad "Omnus unum" en in standerd nege skryf sy ’n opstel met die naam “"Kinderindrukke"” vir die S.A. Eisteddfod. Sy wen hiermee die eerste prys en die opstel verskyn in "Die Huisgenoot" van 10 November 1933 en word later opgeneem in “"Terug na die mimosas en ander essays"”. In haar matriekjaar in 1934 wen sy vier eerste pryse vir letterkunde op die S.A. Eisteddfod, een in die ouderdomsgroep 16-18 jaar vir die opstel “"Ou boeke"”, wat ook later in “"Terug na die mimosas"” opgeneem word. Die ander drie pryse is in die ope afdelings, onder andere vir die eenbedryf “"Antonie"” en ’n essay. Nadat sy aanvanklik ’n paar werke vir volwassenes skryf, begin sy in die sestigerjare by ’n uitgewershuis om kinderboeke te publiseer en te vertaal, wat haar belangstelling in hierdie kreatiewe genre prikkel.

Sy skryf vir beide volwassenes en kinders en binne hierdie raamwerk beoefen sy ook verskeie genres. Vir volwassenes skryf sy aanvanklik baie essays, sketse en gedigte onder skuilname soos J. van Velden vir Unie Volkspers se tydskrif "Die Naweek". Haar debuut is met die bundel essays “"Terug na die mimosas"”, waarvoor veral die omgewing van haar ouerplaas tussen Bonnievale en Swellendam die agtergrond vorm. Sy beïndruk hier met raak beskrywings waarin sy dikwels in verbeeldingsvlugte verlange na die natuur en sy skoonheid verwoord en ’n feitlik tasbare stemming skep. Met ’n herdruk in 1958 word die inhoud grondig hersien en aangevul met nuwe stukke. Elize Botha neem “"Die oumakappie"” uit hierdie boek op in haar versamelbundel oor “"Afrikaanse essayiste"”. Freda volg hierdie boek op met die verdere bundel essays “"Vreemdeling in my stad"”. Hier is veral “"Roetkatjie"” noemenswaardig, waar sy daarin slaag om die perspektief van die kat op die wêreld dwarsdeur mooi vol te hou. In 1959 word ’n eerste prys aan haar toegeken vir ’n versameling essays in "Die Landstem" se Letterkundige Wedstryd.

“"Die rooi haan"” is ’n moderne fabel vir ouer jeug en volwassenes (in Engels vertaal as “"The red rooster"”), wat die mens se hebbelikhede satiriseer. Die hoendergemeenskap op Taaibosbult bestaan uit die aristokratiese Leghorns, die Koekoeke en swart Minorcas, afsonderlike soorte wat deur Oubaas Juriaanse in afsonderlike kampe gehou word. Kosie Kokken is ’n Rhode Island Red-haantjie wat glo dat alle hoenders dieselfde is en daar behoort dus nie verdeeldheid te wees in die hoenderdom nie. As gevolg van hierdie oortuiging raak hy in ’n geveg betrokke met Bloukan von Kiep, ’n aanstellerige Leghorn-haan. Kosie verloor die ongelyke stryd en word van sy geboortegrond afgesit. Hy onderneem dan ’n pelgrimsreis en beland in die moderne hoenderplaas met sy lê-hokkies en druk en gespartel. Hiervandaan keer hy terug na die sorg van sy alwyse Oubaas op Taaibosbult, wat nou veel aantrekliker voorkom, en word die onbetwiste leier van die hoenders. So word die haan se reis simbool van die mens se aardse swerftog en die bedreiging wat die stedelike lewe vir die natuurlike lewenswyse vorm. “"Die rooi haan"” word bekroon met ’n spesiale prys in "Die Landstem" se Letterkundige Wedstryd van 1960.

Van haar prosa word in verskeie versamelbundels opgeneem, wat insluit “"Die dammetjie en ander sketse en essays"”, “"Afrikaanse essayiste"”, “"Afrikaanse essays"”, “"Bolder"”, “"Borde borde boordevol"”, “"Klein koninkryk"”, “"Vuurslag"”, “"Steekbaard"”, “"In ons goeie boekies"”, “"Vrouevertellers"”, “"Granaat"”, “"Kortetjie vir die katel"” en “"Storiehuis woordpaleis"”. “"Rooi"” is ’n versamelbundel van sketse en essays deur prominente Afrikaanse skrywers en hierin verskyn vyf stukke van haar, naamlik “"Rooisteeltjie-Rabas"”, “"Vir haar, die ongeroemde"”, “"Oor ’n leë bladsy"”, “"In die baan van die storm"” en “"Minimum vir ’n reis"”. Sommige van hierdie essays het tussen 1962 en 1964 in "Die Huisvrou" verskyn, terwyl “"Vir haar, die ongenoemde"” in 1963 deur die SAUK uitgesaai is. Hennie Aucamp neem haar kortverhaal “"Die isitôlotôlo"” in die versamelbundel “"Bolder"” op. Die stadsmens Lisa is voel nie tuis in die natuur en die suikerplantasie waar sy kuier nie en ontsmet die Afrika musiekinstrument, die isitôlotôlo, baie deeglik. Sy kan egter nie ontspan in haar omgewing nie, hoewel sy later besef dat sy die onrus met haar saamgebring het en dat die omgewing nie daarvoor te blameer is nie. Wanneer haar kind, Kowie, deur ’n slang bedreig word, neem sy die isitôlotôlo wat sy eers nie wou aanvaar nie en speel daarop totdat die slang wegseil. Dit is eers hierna wat sy vrede maak met haar omgewing.

Dit is egter op die gebied van die jeug- en kinderliteratuur dat sy die grootste bydrae tot die Afrikaanse letterkunde lewer. In hierdie genre dek sy feitlik alle moontlikhede en haar boeke sluit in prenteboeke en eerste leesboeke, verhale vir 7-9 jariges, verhale en verse vir die ouderdomme 6-12 jaar, jeugromans en selfs vakliteratuur. Haar kinderliteratuur word in onder andere Engels, Duits, Kwanyama en Nama vertaal, terwyl sy self ook meer as honderd boeke vir kinders van ander tale in Afrikaans vertaal. Die natuur speel ’n groot rol in haar werk en dien behalwe as agtergrond ook as fokuspunt vir tematiese ontwikkeling en karakterbeelding. Opvallend is die genuanseerde uitbeelding van goed en kwaad in die karakters, met aspekte van albei, terwyl die grondliggende wetenskaplikheid van haar waarnemings sentimentaliteit voorkom. Vele wetenskaplike besonderhede van eiesoortige plante en diere word vernuftig in die verhaallyn ingevleg. Sy is een van die eerste skrywers in Afrikaans wat kinderliteratuur tot letterkunde verhef.

Die plaas Bruintjiesrivier in die distrik Swellendam, waar sy groot geword het, vorm die agtergrond van die meeste van haar werk. Dit is Sonnige Oewer in “"Swiera van die Waterkant"” en “"Ken jy die Kierangbos"”; dit is die kontrei waar Jos van “"Jos en die sog"”, “"Jos en die bok"” en “"Jos en Klos"” woon; dit is Oupa se plaas in “"Dakkuiken"”; dit is die omgewing van die oumense se plasie in “"Die kokkewiet en sy vrou"” en van die diere en plante in “"As jy kan fluit op hierdie maat"”; dit is die wêreld van die erdvark “"Snoet-Alleen"”; en dit is ook waar Onderplaas en Kleinplasie geleë is in “"’n Tuiste vir Bitis"”. Tydens haar werkloopbaan by John Malherbe Uitgewers begin sy om bekroonde kinderboeke in Afrikaans te vertaal, wat die dryfveer word vir haar eie skryfwerk. Sy vertaal eindelik digby 150 kinderboeke, sommige in rym, uit ander tale.

Sy skryf verskeie prenteboeke vir kleiner kinders. Die eerste drie is almal vrye verwerkings van bekende stories. ’n Ou Wolf-en-Jakkals verhaal is die bron van “"Botter-aas"” en verhale van die Grimm-broers vorm die basis van “"Stadsmuis en veldmuis"” en “"Die stadsmusikante"”. Die C.P. Hoogenhout-medalje word in 1966 aan die illustrasies van “"Botter-aas"” en in 1967 aan die illustrasies van “"Die stadsmusikante"” toegeken. Vir hierdie boeke is die illustrasies eerste gemaak en het sy die verhaal aangepas om die illustrasies te interpreteer, sonder om afbreuk te doen aan die oorspronklike verhaal.

Haar eerste oorspronklike prenteboek is “"Jos en die sog"”, waar sy eers die teks skryf en dit dan deur Cora Coetzee laat illustreer. Dit is die storie van ’n vark, ’n ongewone storiekarakter. Deur ’n vernuftige herhaling van woorde en klanke maak Freda van die bont sog en van die seuntjie Jos lewende karakters en van ’n eenvoudige gegewe ’n onderhoudende verhaal. Hierna volg “"Jos en die bok"”, wat in 1973 die Tienie Holloway-medalje verwerf en ook deur Cora Coetzee geïllustreer word. Weereens word die plaaslewe eg en oortuigend geteken, met die onverwagte wending in die vertelling dat Jos eers die bok jaag en die bok dan vir Jos, die spanning en ook die humor vir die kinderleser verhoog. Die bure se bok loop in die pad langs die draad en is onwelkom, sodat Jos se ma vir Jos vra om die bok weg te jaag. Die bok dink egter Jos wil met hom speel. “"Die kraai wat Jantjie was"” vertel die verhaal van ’n kraai wat eerder ’n pou wou wees. Hy gaan tel toe pouvere op en plak dit op sy lyf met doringboomgom en hierdie petalje kos hom byna sy lewe. Hierna is hy alleen, maar baie wyser as voorheen. In “"Maraaia Prima-donna"” (in Engels vertaal as “"Maraaia Prima Donna, the story of a street-cat"”) is Maraaia ’n straatkat wat gereeld deur die honde gejaag word. Wanneer hulle haar eendag weer jaag, hardloop sy in ’n man se huis in, wat dan jammer voel vir haar en haar aanneem. Nou word die rolle omgeruil en is dit sy wat die honde terg en die naam Prima-donna kry, want sy leef amper soos ’n koningin. Daar is egter steeds begeertes uit haar vroeëre lewe, veral as sy saans wil gaan rondloop maar nie kan nie, omdat die deur toegemaak is en sy nie kan uitgaan nie. Die prenteboek “"Die Keiserkroon"” het vir Nel as hoofkarakter. Sy en haar boetie Rupert en haar ouers trek van Kaapstad na Keetmanshoop in Namibië. Nel is ongelukkig, want sy het haar beste maat in die Kaap agtergelaat. Buite die dorp is daar ’n koppie met ’n kroontjie op sy kop en die mense sê as jy by die Keiserkroon wens, kom dit waar. Nel wil gaan wens om na haar maat te kan gaan, maar die wind ruis soos fyn musiek in hierdie landstreek en die klipharde kameeldoringpeul het dons soos fluweel oor hom. Aangeraak deur hierdie skoonheid, verander Nel die inhoud van haar wens. Die Keiserkroon lyk naby, maar Nel loop vir baie lank en dit kom nie nader nie, sodat die Keiserkroon simbolies word van die onbereikbare, maar ook van bevryding. Die boek is ’n ontdekkingstog in die mistieke kwaliteit van die verhouding tussen mens en natuur. In 1985 verower “"Die keiserkroon"” die Tienie Holloway-medalje. In die Daan Retief Uitgewers kleuterverhaalwedstryd van 1991 verower “"Pienke"” die eerste prys.

Vir ongeveer 7-9 jariges (met baie illustrasies maar nie primêr ’n prenteboek nie) skryf Freda ook ’n groot aantal boeke. Die derde boek met Jos as hoofkarakter is “"Jos en Klos"”, wat in 1973 met die C.P. Hoogenhout-medalje vir kinderlektuur bekroon word. Klos is ’n hanslammetjie wat Jos se troeteldier en speelmaat word. Klos word egter groot en leer om te stamp en tant Myrtle kom dan kuier. Hierdie boek is deur Marjorie Wallace geïllustreer. In “"Dakkuiken"” is ’n fantasie-element asook ’n simboliese laag ingebou, wat skaars is vir hierdie ouderdomsgroep. Hansie wil ’n kransduifkuiken hou wat seer gekry het en wat hy gesond gedokter het. Sy begeerte is om Dakkuiken se vlerke kort te hou en hom nooit te laat wegvlieg nie, sodat hy self vir hom die ruie bos kan gaan wys, die gevaarlike rivier en die rietbos waar die geelslang hou. Op verskeie maniere leer hy dan dat hy die duif sy vryheid moet gee. Hierdie boek word in Duits vertaal as “"Das Täubchen auf dem Dach"” en word hoog aanbeveel deur die C.P. Hoogenhout-pryskomitee vir die toekenning van 1965. “"Snoet-alleen"” (met illustrasies deur Peter Clarke) word in Engels en Duits vertaal en in 1964 met die C.P. Hoogenhout-medalje vir die beste kinderboek bekroon. Dit word ook die eerste Afrikaanse kinderboek wat in die Verenigde State van Amerika uitgegee word (in 1969 onder die titel “"Toto and the aardvark"”). Hierin word ’n klein swart seuntjie (Toto) teenoor ’n erdvark geplaas, wat bykans ’n mitologiese karakter word. Die boek bevat ook elemente van fantasie, met verbeeldingskarakters en ’n nagtelike droomwêreld wat ’n integrale deel vorm van die verhaal. Toto se broer Goliat kry ’n erdvarkgat naby die rivier en hy wil die erdvark gaan doodmaak, iets wat Toto nie wil hê nie. Sy kommer oor die veiligheid van die erdvark lei daartoe dat die erdvark Snoet-Alleen een aand in ’n fantasie toneel haarself aan hom kom voorstel. Toto se verlange om haar weer te sien, lei tot ’n ontdekking van die natuur waarin fantasie en werklikheid mekaar voortdurend afwissel. Toto maak nou kennis met ’n naaldekoker, ’n mot en ’n hottentotsgot wat hom inlei in die geheimenisse van die natuur. Indrukwekkend in hierdie verhaal is hoe die kinders se ras subtiel ter sprake gebring word en die verskillende karakters se persoonlikhede uitgebou word, byvoorbeeld Toto se broer Awie in teenstelling met sy broer Goliat. “"Prinses van die park"” is die verhaal van die opsigter van ’n voëlpark, Phinias, se mak kraanvoël Disa met die een blinde oog en die elfjarige Jan, seun van die parkkomitee se voorsitter. Jan leer baie van Phinias en kyk in bewondering hoe hy met Disa dans. Wanneer ’n oorsese besoeker Phinias te opgewonde aan die skouer klop, bevlieg Disa hom uit jaloesie en ter verdediging. Die beheerraad besluit die voël moet doodgemaak word, maar Phinias vlug met haar na veiligheid. Verskuil agter die eenvoudige gegewe lewer die skrywer subtiele sosiale kritiek op die volwassene en die samelewing, veral in die uitbeelding van onverskilligheid teenoor “onbelangrike” mense en die natuur. “"Prinses van die park"” kry in 1984 eervolle vermelding by die toekenning van die C.P. Hoogenhout-prys. In “"Die kokkewiet en sy vrou"” is Martinus die enigste kind van sy ouers en hy bly op Onderplaas, terwyl twee ou mense langsaan op Kleinplasie bly. Hulle het net mekaar en twee kokkewiete wat in die tuin boer, met Martinus wat graag daar kuier. Op ’n dag spuit die ou oom die plant waarin die kokkewiete nes maak en daarna kom die kokkewiete nie meer terug nie, sodat die hele atmosfeer op die plaas verander en mistroostig word. Martinus kry ’n dooie kokkewiet in die veld en wys dit vir die oom, wat hom verbied om dit vir die ou tante te wys, omdat hy haar wil beskerm. Later kom die kokkewiet terug, maar hy het nou ’n tweede vrou wat nog wild is. Die skrywer slaag daarin om met die uitbeelding van die voëls vergelykings (ooreenkomste en teenstellings) te tref tussen die voëls en die ou mense se verhoudings en ook die persoonlikhede van die karakters sterk uit te bou. “"Die kokkewiet en sy vrou"” verower die C.P. Hoogenhout-medalje in 1977. Swiera is ’n riethaantjie en “"Swiera van die Waterkant"” word later heruitgegee onder die titel “"Vlug na Sonnige Oewer"”. Swiera se tuiste is eintlik Sonnige Oewer, maar wanneer dit oorstroom gaan sy na Sakkiesdal. Hier vertel Koningvisser haar dat daar ’n snaakse paartjie in die hoep-hoep nes in die rivierwal by Sonnige Oewer ingetrek het. Die hoep-hoep Blomjas het vir Vaalkoppie die mossie soontoe gehelp nadat die boer se seun Vaalkoppie se vlerk met sy rekker afgeskiet het. Hier sukkel hulle voort teen hulle vyande, die boer se seun en Konkelkaats die kat. Hoewel die karakters voëls is, word die verhoudings wat daar tussen hulle heers simbolies van menseverhoudings. Hierdie boek het ook ’n religieuse ondertoon, met Oubaas Juriaanse wat as goed uitgebeeld word (iets van ’n godheid) in wie se teenwoordigheid dinge goed gaan. Met sy terugkeer word die bose seun en Konkelkaats dan ook verdryf. In Daan Retief Uitgewers se kleuter verhaalwedstryd behaal “"Vlug na sonnige oewer"” in 1982 ’n silwer medalje. Die illustrasies van Elizabeth Pulles in “"Die fluitspeler"” word in 1987 met die eerste prys bekroon in Daan Retief Uitgewers se wedstryd vir kinderboekillustrasies. Frik is ’n fluitspeler, wat self sy rietfluite maak en verkoop. Teen wil en dank raak hy betrokke by die hawelose seun Springer, wat by ’n bende betrokke is. Frik se ma gee vir Springer onderdak en hy help met die huiswerk en vir Frik om fluite te maak om te verkoop. Frik se eie fluit met die rooi koord om klink baie mooier as enige van die fluite wat hulle maak en Springer begeer hierdie fluit en bedink dan ’n slinkse plan om dit te bekom. Eindelik leer Springer om nie te bedrieg nie en Frik leer om verdraagsaam te wees. “"Eenders en anders"” is gemik op 8-12 jariges, waarin op die oog af die syfers een tot vyf behandel word en hoe die getalle in die natuur voorkom. Dit is egter meer as dit en word ook ’n boek vir nadink, wat ’n blik bied op die patrone wat in die wêreld aangetref word en hoe die mens as groep en enkeling daarby inpas. Die skrywer maak gebruik van veral inheemse fauna en flora om elke syferbegrip aan die kind oor te dra, maar terselfdertyd sit sy die kind aan die dink oor die kosbaarheid van lewe en dit wat ons het en waarom ons dit moet bewaar. “"Eenders en anders"” word in 2000 met die M.E.R.-prys bekroon en is ook in 2000 die naaswenner van die ATKV-kinderboekprys vir ouderdomsgroep 8-9 jaar.

Vir ongeveer 10-12 jariges is “"Ken jy die kierangbos"”. Hierin speel Swiera weer ’n rol, hierdie keer as slegs een van ’n hele swerm voëls. Elkeen het egter ’n eie karakter, soos Spikkels, die tarentaal wat nie kan vlieg nie en vir hom ’n paadjie oophardloop agter die swerm aan; Brem, die waterhoender, wat graag in raaisels praat; en die selfsugtige Swartspaan. Die voëls vermy dit om oor die kierangbos te vlieg. Hierdie bos is soos sy naam aandui ’n bedrieglike bos, want as jy daaroor vlieg sien jy altyd iets wat lyk na iets, maar as jy daar kom, is dit iets heel anders. Eendag word Swiera verlei om oor die bos te vlieg op soek na ander riethane en daarmee begin ’n avontuur waarna niks meer dieselfde as voorheen is nie. Daar is ’n sterk filosofiese onderbou aan hierdie verhaal. Die voëlkarakters se wedervaringe in die papkuil en riet en die geheimenisse van die kierangbos gee die basis vir ’n menslike liefdesdriehoek, ’n religieuse en natuurervaring en ’n standpunt teen die destydse wet op gemengde huwelike. Die Koning van die Kierangbos (die pers vlieër) is ook ’n duidelike versinnebeelding van Christus. Hierdie is dus ’n meervlakkige verhaal, waar die vlakke heg inmekaar geweef is. Die illustrasies vir hierdie boek is deur Peter Clarke. In “"Strepie en Kurfie"” is Lukas saam met sy pa by die see vir die vakansie. Saans teken hulle en leer sy pa hom dat die streep en die sirkel (met die kurwe as deel van die sirkel) die begin van alle tekeninge is en uit hierdie eenvoudige maar eindelik tog ingewikkelde komposisie van elke denkbare vorm groei hierdie fantasieverhaal. Die titel verwys dan na die streep en die kurwe en Strepie en Kurfie word twee fantasiewesens wat van Tydal kom, want hulle was en is orals en altyd. Strepie verskyn na skool op Lukas se lessenaar en neem hom saam na Tydal, waar hulle allerhande avonture beleef. Dis veral hulle dans wat betowerend is, want sonder Kurfie is Strepie net ’n streep, en sonder Strepie is Kurfie ’n ronde nul. Saam is hulle ontelbare dinge, elke vorm in die heelal. “"Strepie en Kurfie"” verower in 1989 die Alba Bouwer-prys. ’n Ou kinderverhaal wat Freda in Afrikaans verwerk, word in 1990 om “godsdienstige redes” onaanvaarbaar bevind vir die destydse Transvaalse Biblioteekdiens. Hierdie boek, “"Maanwys"”, vertel die verhaal van ’n trop olifante tydens ’n droogte. Koning Groottand stuur die olifante om water te soek, waarna hulle ’n meer ontdek, maar dis die Maan se meer en die woonplek van konyne. Dié se huise word vertrap, en Maanwys Konyn, die konyn van die Maan, gaan praat met die indringers omdat hulle die Maan se heiligdom onteer het. Hy sê hulle aan om voor die Maan te kniel en hom om vergiffenis te vra. Die olifante doen dit en trek dan weg. Die verhaal is gegrond op ’n fabel uit die “"Panchatantra"”, ’n versameling moraliteitsverhale wat in Sanskrit opgeteken is.

“"In die boog van die sekel"” is ’n feiteboek oor graan vir 12-16 jariges en die verhaal begin sowat tienduisend jaar gelede, toe graanbou vir die eerste keer beoefen is met die vestiging van die eerste beskawing. Veral drie beskawings word ondersoek, naamlik Egipte, Palestina en Sumerië. Met die plant van graan het landbou begin en hieruit ook die mens se stapelvoedsel, met invloed op die ontwikkeling van die beskawing en die vestiging van sommige van die mooiste simbole van die Christelike samelewing.

Haar jeugboeke is “"Die singende gras"” en “"’n Tuiste vir Bitis"”. Hierdie is realistiese verhale waarin ’n wêreld en mense op konkrete wyse gestalte kry. Benewens die sterk verhaalelement is ’n besondere sterkpunt van albei verhale die wyse waarop rasseverhoudinge subtiel betrek word. “"Die singende gras"” speel in Namibië af, waar die Damara-seun Lans se pa hom by die hotel langs die nasionale pad na die Hardapreservaat los. Hy kry werk by die eienaars van die hotel, met die doel om die kameel Jesha op te pas wat hulle gekoop het as ’n toeriste-attraksie. Die kameel is egter verwaarloos en daar is duidelike fout met sy gesondheid, maar Lans word baie lief vir haar. Intussen neem hy die grootmenslewe waar, waarvan hy nie veel verstaan nie. Daar is huweliksonmin, oneerlike werkers en bedenklike saketransaksies. Eindelik word die kameel as slagding verkoop en Lans moet vir Jesha na sy nuwe eienaar neem, maar die kameel sterf op die reis. Hy vrees die gevolge hiervan, want nou sal hy afgedank word, maar die nuwe eienaar neem hom onder sy vlerke en koop selfs ’n jong kameel, wat Lans se eiendom kan word na sewe jaar. In die boek word die menslike verhoudinge in ’n veelrassige klein gemeenskap sensitief belig terwyl die boek ’n roerende pleidooi word vir die behoud van die natuurlewe in die aangesig van vernietiging. Die verhaal, die mensbeelding, die landskap en die natuuragtergrond word puik saamgesnoer tot ’n stilistiese eenheid. Hierdie boek word onder andere in Engels, Duits en die inheemse Namibiese tale Nama en Kwanyama vertaal. In 1974 word “"Die singende gras"” met die Scheepers-prys bekroon en hierdie boek verwerf ook die W.A. Hofmeyr-prys in 1976"." Die Kinderboekforum van Namibië ken in 1990 ’n goue medalje aan haar toe vir “"Die singende gras"”. In “"’n Tuiste vir Bitis"” is dieselfde Martinus van “"Die kokkewiet en sy vrou"” die hoofkarakter. Hierdie verhaal gaan oor sy vriendskap met die pofadder Bitis, wat hy probeer mak maak. Daar is egter ander mense wat dreig om Bitis dood te maak en Martinus bou ’n hok vir haar en laat haar giftande trek. Die ouderling, Stoffeltjie Boberg, kom praat selfs met Martinus se ouers en verwoord die gevoel van ’n aantal mense dat Martinus se preokkupasie met die slang ’n omgang met Satan is. Nadat sy bruin maat Dawid deur ’n vreemde pofadder gepik word, dwing Martinus se ma hom egter om van Bitis ontslae te raak en Bitis gaan na die veearts wat haar onskadelik gemaak het. Sy kry kleintjies en eindelik laat hulle haar vry in die Bontebokpark, waar sy weer in die natuur kan wees. In hierdie boeke slaag Freda Linde veral goed daarin om die spanning te laat oplaai oor wat eindelik van Lans en Bitis gaan word. In 1980 word ’n tweede prys in "Die Huisgenoot" en Tafelberg-Uitgewers se wedstryd vir ’n jeugboek aan “"’n Tuiste vir Bitis"” toegeken en die Scheepers-prys word in 1983 ook aan hierdie boek toegeken.

Sy skryf ook versies. “"Die sirkus"” (vir kleuters) se oorspronklike Engelse uitgawe was sonder enige teks, met slegs Brian Wildsmith se illustrasies van sirkustonele, wat ’n sirkusvertoning van die begin tot einde uitbeeld. Freda skryf dan versies vir die illustrasies, waarin sy op die klankwaarde van die woorde steun eerder as slegs endrym. “"As jy kan fluit op hierdie maat"” is versies vir 8-10 jariges oor plante, voëls en diere en word hoog aanbeveel deur die C.P. Hoogenhout-pryskomitee vir die toekenning van 1964. Humor word in die versies ingebou deur die situasie, maar ook met die vernuftige gebruik van klankverskuiwing, soos in “"Oggend-lewe"” waar die tempo deur die klankgebruik aan die einde vertraag word. “"By die oog van die fontein"” is kinderrympies vir ongeveer 10-12 jariges, waarin spreekwoorde en segswyses berym word, met verskeie idiome wat op kunstige wyse in die tema en rym ingevleg is. Satire is nie uitgesluit nie, soos in “"Die goeie wagters"”, terwyl etlike van die versies ook verhale op rym is. Die spreekwoorde kom meestal aan die einde van die rympie voor, met die verklaring wat vooraf deur ’n verhaaltjie gegee word. Die C.P. Hoogenhout-medalje word in 1974 toegeken aan “"By die oog van die fontein"”. Van haar versies word in versamelbundels opgeneem, onder andere in “"’n Rooie met ratte, Pa"” onder redaksie van Temple Hauptfleisch en Ulla Schüler, in “"Storiehuis Woordpaleis"”, in D.J. Opperman se “"Nuwe Kleuterverseboek"”, Fanie Olivier se “"Goudaar"” en in Gerrit Komrij se “"Die Afrikaanse poësie in ’n duisend en enkele gedigte"”.

In standerd ses skryf sy haar eerste toneelstukkie “"Die konfytdief"” en in standerd tien wen sy ’n eerste prys met die oorspronklike eenbedryf “"Antonie"”. Sy en haar klasmaats voer dit op en wen ook met die opvoering ’n eerste prys by die Eisteddfod. In 1959 skryf sy “"Die bloekombos"” vir die halfeeufees-wedstryd van die Heidelbergse Onderwyskollege en sy wen dan ook ’n prys hiermee. As dramaturg publiseer sy die bundel eenbedrywe “"Die gesiglose en ander eenbedrywe"”. Hierdie bundel bevat die eenbedrywe “"Die gesiglose"”, “"Die droster"” en “"Dagbreek by Sint Lukas"”. “"Die gesiglose"” is die sterkste eenbedryf in die bundel. Hierin kom ’n man dertig jaar na die oorlog as onherkenbaar verminkte tuis. Sy twee susters (Helena en Dina) verkies die droombeeld wat hulle van hom gehad het teenoor die harde werklikheid en in stede om hom te verwelkom, is hy ’n bedreiging. Sy byna blinde moeder word laat van sy teenwoordigheid bewus en herken hom wel, maar sy susters beskou haar reaksie as dié van ’n seniele. Wanneer hy weg is, besef een suster wie hy regtig was. Die spanning bou geleidelik op in hierdie eenbedryf soos die vreemdeling al hoe meer van sy ware identiteit bekend maak en die kontras tussen illusie en werklikheid en die beperktheid van menslike liefde op dramatiese wyse aangetoon word. “"Die droster"” se hoofkarakter, die vroeëre onderwyseres mevrou Molen, is as gevolg van beroerte verlam en het haar spraak verloor, sodat sy slegs deur middel van gebare en geskrewe boodskappe kommunikeer. Haar voormalige leerling Douw de Jager daag op, wat sterk veronreg voel deur haar optrede in die verlede, maar nie verwag om haar in hierdie toestand aan te tref nie. Hy beskryf sy mislukkings en frustrasies aan mevrou Molen, wat hom natuurlik nie kan help nie en wend hom dan tot die simpatieke verpleegster Bredenkamp. In die loop van sy gesprekke word besin oor die betekenis van ware sukses in die lewe. “"Dagbreek by Sint Lukas"” is ’n drama oor die subtiele verlies aan onskuld, selfs in ’n geval waar daar van werklike skuld nie sprake is nie. Die karakters is vier seuns in ’n Rooms-Katolieke verpleeginrigting, waarvan drie aan beentering ly en nie kan loop nie en die vierde ’n geestelik vertraagde is. ’n Onbekende pasiënt word by hulle ingestoot, onherkenbaar toegewikkel in verbande en met ’n velsiekte wat ’n onaangename reuk tot gevolg het. Hy is reeds dood, maar die vier is onbewus daarvan en die swaksinnige dryf ’n pen in sy kop in. Die seuns blameer mekaar dan omdat hulle nie die swaksinnige beheer het nie. Van Freda Linde se dramas word ook oor die radio uitgesaai.

Freda Linde is die mees bekroonde kinderboekskrywer in Afrikaans. Benewens die talle pryse vir haar boeke kry sy ook op ander wyse erkenning vir haar werk. ’n Dokumentêre televisieprogram oor haar lewe en werk word in 1981 deur Penguin Films gemaak en oor die senders van SAUK-TV gebeeldsaai. Carl Lohann stel die boek “"Freda Linde"” oor haar lewe en werk saam, wat in 1983 deur Perskor uitgegee is. In 1987 vereer die Hoërskool Jan van Riebeeck haar met ’n erepenning en in 2004 ken die Suid-Afrikaanse Kinderboekvereniging ’n erepenning aan haar toe. Verskeie van haar boeke word in Engels en Duits vertaal, asook in Afrika-tale soos Xhosa, Tswana, Zoeloe, Suid-Sotho, Nama en Kwanyama.






</doc>
<doc id="87422" url="https://af.wikipedia.org/wiki?curid=87422" title="Stut">
Stut

'n Stut is 'n spelerposisie in rugby. Die nommer 1 staan as die loskopstut bekend en die nommer 3 as die vaskopstut.

'n Stut se hoofdoel is om in die skrum te druk. Daarom moet hulle so sterk as moontlik wees en breë skouers hê. Voorheen was dit nie 'n vereiste dat hulle ooit aan 'n rugbybal hoef te geraak het nie. Verskeie stutte het internasionale loopbane voltooi sonder om ooit aan 'n bal te raak. Deesdae moet hulle egter soos losskakels kan hanteer en soos senters kan hardloop, wat tot gevolg het dat hulle soms hopelose skrumdrukkers is.

Onder deesdae se plaasvervangerreëls, word die no. 1 en no. 3 vervang deur onderskeidelik no. 17 en 18 vanaf die reserwebank. Dit kan enige tyd gedurende die wedstryd gebeur, bv. as gevolg van 'n besering, maar meestal is dit 'n taktiese verandering tussen ongeveer die 50ste en 65ste minuut van die wedstryd.

'n Paar bekende stutte (almal Springbokrugbyspelers) ter illustrasie:


</doc>
<doc id="87423" url="https://af.wikipedia.org/wiki?curid=87423" title="Louis le Grange">
Louis le Grange

Louis le Grange (gebore 16 Augustus 1928, Ladybrand; † 25 Oktober 1991, Potchefstroom) was 'n prokureur, Suid-Afrikaanse politikus en 'n lid van die Nasionale Party.

Le Grange word in 1966 tot die Parlement verkies vir die kiesafdeling Potchefstroom (1966-1991). Hy sluit by die kabinet aan in 1975, as adjunkminister van Inligting (1975–1978), Binnelandse Sake en Immigrasie (1975-1978), asook Openbare Werke (1978) tydens die bewind van John Vorster. Later word hy bevorder tot Minister van Toerisme en Openbare Werke (1978–1979), Gevangenisse (1979–1980), Polisie (1979–1982) en Wet en Orde (1982–1986) in die verskeie kabinette van Eerste Minister PW Botha.

Hierna val die eer hom te beurt om as Speaker van die Parlement op te tree (1987–1991).

Hy is aan 'n hartaanval oorlede in Potchefstroom, in die ouderdom van 64. 'n Hoofstraat wat noordwaarts uit Potchefstroom loop is na hom vernoem.



</doc>
<doc id="87424" url="https://af.wikipedia.org/wiki?curid=87424" title="Voorgeskiedenis">
Voorgeskiedenis

Voorgeskiedenis of oertyd verwys na die tydperk voor aangetekende geskiedenis of die uitvinding van skryfstelsels, dus voordat die mens die geskiedenis begin dokumenteer het. In ’n breër sin verwys dit na die tyd voor die mens se bestaan.

Die begrip voorgeskiedenis het tydens die Verligting ontstaan in die werk van oudheidkundiges wat die woord "primitief" gebruik het om gemeenskappe te beskryf wat voor geskrewe rekords geleef het. Later is die term "voorgeskiedenis" gebruik. Dit kan verwys na die miljarde jare vanaf die begin van die heelal, maar gewoonlik word bedoel die tydperk vandat lewe op aarde begin verskyn het, of meer spesifiek die tyd sedert die eerste mense hul verskyning gemaak het.

Die menslike voorgeskiedenis word gewoonlik verdeel in drie tydperke, wat genoem is na die tegnieke wat in dié tye gebruik is om gereedskap te maak: die Steen-, Brons- en Ystertydperk. Vir tye voor die mens se bestaan word die geologiese tydskaal gebruik waarvolgens die aarde se geskiedenis in verskillende geologiese tydperke en ooreenstemmende rotslae ingedeel word.

Die ontstaan van skryfstelsels (en dus die begin van die "geskiedenis") word gewoonlik vereenselwig met kulture wat tydens óf die laat Brons- óf die Ystertydperk geleef het. Historici steun al hoe minder op geskrewe dokumente en al hoe meer op bewyse uit die natuur- en sosiale wetenskappe – en so vervaag die grens tussen die terme "geskiedenis" en "voorgeskiedenis" algaande.

Hierdie artikel handel oor die menslike voorgeskiedenis, of die tyd vandat mense met moderne gedrag en anatomie hul verskyning gemaak het, tot met die aangetekende geskiedenis.

Omdat daar per definisie geen aangetekende rekords bestaan oor die voorgeskiedenis nie, is die datering van prehistoriese materiaal uiters belangrik. Goeie tegnieke vir datering is egter eers in die 19de eeu ontwikkel.

Die primêre navorsers van die menslike voorgeskiedenis is prehistoriese argeoloë en fisiese antropoloë wat uitgrawings, geologiese en geografiese opnames en ander wetenskaplike tegnieke gebruik om die aard en gedrag van voor- en ongeletterde volke te vertolk. Ook bevolkingsgenetici en historiese liguiste verskaf baie belangrike inligting in verband met dié kwessies. Kulturele antropoloë help om interaksies in die regte verband te plaas met behulp van mensgemaakte voorwerpe. Inligting oor die voorgeskiedenis word dus gevind in ’n groot verskeidenheid natuur- en sosiale wetenskappe soos paleontologie, biologie, argeologie, palinologie, geologie, linguistiek, antropologie, genetika en vele ander.

In teenstelling met die geskiedenis, wat handel oor volke en individue, handel die voorgeskiedenis oor die aktiwiteite van kulture. Omdat dit beperk is tot materiële prosesse, oorblyfsels en artefakte, is voorgeskiedenis anoniem. Daarom is baie woorde wat prehistorici gebruik, soos Neanderdalmense of Steentydperk, moderne terme met definisies wat soms aanvegbaar is.

Die datum wat die einde van die voorgeskiedenis aandui, dus die tyd toe bruikbare historiese rekords begin ontstaan het, verskil aansienlik tussen streke en kulture. Daar word byvoorbeeld aanvaar dat die voorgeskiedenis in Egipte omstreeks 3200 v.C. geëindig het, terwyl die voorgeskiedenis in Nieu-Guinee eers omstreeks 1900 n.C. geëindig het. In Europa het die relatief goed gedokumenteerde klassieke kulture van Antieke Griekeland en Antieke Rome buurstate gehad, onder meer die Kelte, en in ’n mindere mate die Etruskers, met min of geen geskrewe dokumente nie. Historici moet besluit hoeveel waarde om te heg aan die dikwels bevooroordeelde beskrywings in Griekse en Romeinse geskrifte van hierdie "prehistoriese" kulture.

Die Paleolitikum is die eerste periode van die Steentydperk en beteken "Ou Steentydperk". Dit het begin met die eerste gebruik van steengereedskap.

Die eerste deel van die Paleolitikum word die vroeë Paleolitikum genoem en was die tyd voor die ontstaan van "Homo sapiens", toe "Homo habilis" en ander verwante spesies geleef het. Dit begin met die eerste steengereedskap, sowat 2,5 miljoen jaar gelede.

Die vroeë "Homo sapiens" het sowat 200 000 jaar gelede ontstaan en dit het die Middel-Paleolitikum ingelui. Anatomiese veranderings dui daarop dat moderne taalvermoëns ook in dié tyd ontstaan het. Sistematiese begrafnisse, die oorsprong van musiek, prehistoriese kuns en die gebruik van al hoe meer gesofistikeerde, meerdelige gereedskap is hoogtepunte van die Middel-Paleolitikum.

Gedurende die Paleolitikum was mense hoofsaaklik nomadiese jagters. Die gemeenskappe was meestal klein en egalisties (met gelyke status). Gemeenskappe met oorvloedige hulpbronne of gevorderde voedselstoringstegnieke het soms ’n vaste woonplek gehad met ingewikkelde sosiale strukture soos kapteinskappe. Langafstandkontak kon ook tussen gemeenskappe plaasgevind het.

Die Mesolitikum of Middel-Steentydperk was die periode tussen die Ou en Nuwe Steentydperk, toe menslike tegnologie ontwikkel het.

Dit het begin aan die einde van die Pleistoseen-epog, sowat 10 000 jaar gelede, en het geëindig met die ontstaan van landbou – die tyd verskil van streek tot streek. In sommige gebiede, soos die Nabye-Ooste, het landbou reeds teen die einde van die Pleistoseen ontwikkel en daar is die Mesolitikum kort en swak gedefinieer. In streke met groter omgewingsinvloede aan die einde van die laaste ystydperk, is die Mesolitikum baie beter gedefinieer en het dit millenniums lank geduur.

Oorblyfsels uit hierdie periode is min en dikwels beperk tot vullis. Die eerste tekens van die afkap van bome kom in woudgebiede voor, hoewel dit eers tydens die Nuwe Steentydperk in alle erns begin het toe meer plek nodig was vir landbou.

Die Mesolitikum word gekenmerk deur veral klein vuursteengereedskap. Hengelgereedskap, steendissels (’n soort byl) en houtvoorwerpe soos kano's en boë is op sommige terreine gevind. Die eerste tekens van dié tegnologie is in Afrika gevind, en later het dit versprei na Europa en die Levant.

Neolitikum beteken Nuwe Steentydperk. Dit was ’n tydperk van primitiewe tegnologie en sosiale ontwikkeling aan die einde van die Steentydperk. In die Neolitikum het vroeë dorpe ontwikkel, asook landbou, die mak maak van diere, gereedskap en die eerste tekens van oorlogvoering.

Woudtuine was waarskynlik die oudste vorm van landbou. In die 10de eeu v.C. het ’n "landbourewolusie" plaasgevind met die ontwikkeling van landbou en die mak maak van diere. Die Sumeriërs het eerste begin boer, in omstreeks 9500 v.C. Teen 7000 v.C. het landbou afsonderlik in Indië en Peru ontwikkel; teen 6000 v.C. in Egipte; teen 5000 v.C. in China en omstreeks 2700 v.C. in die noordelike Suid-Amerika.

Stene is deur brons en yster vervang vir die maak van instrumente vir landbou en oorlogvoering. In Eurasië het gereedskap, versierings en wapens van koper en brons algemeen geraak.

Die wieë van die vroeë beskawings was riviervalleie soos die Eufraat- en Tigrisvallei in Mesopotamië, die Nylvallei in Egipte, die Indusvallei in Indië en die Yangtze- en Geelvallei in China. Sommige nomadiese volke soos die inheemse Australiërs en die San van Suider-Afrika het eers redelik onlangs landbou begin beoefen.

Danksy landbou het state en markte ontstaan. Tegnologie het die mens in staat gestel om die natuur te tem en om vervoer en kommunikasie te ontwikkel. Hierna het stede ontstaan en gelei tot ’n "nuwe vlak van menslike konsentrasie".

Die Kopertydperk was ’n periode aan die einde van die Steentydperk toe koperbewerking begin gebruik is naas die gebruik van steengereedskap.

Die term Bronstydperk verwys na ’n periode toe koper en tin gesmelt en gekombineer is om brons te giet. Dit is algaande gebruik om gereedskap te maak wat die ou vuursteengereedskap vervang het. Die oudste bewaarde gereedskap uit dié tyd is byle en messe. Sierade soos armbande, halsbande en krale en wapens soos swaarde, dolke en pyle is ook gemaak.

Kennis oor die bewerking van metale, veral brons, het in die Midde-Ooste begin, waar brons reeds omstreeks 3000 v.C. gebruik is. Daarna het dit geleidelik deur Europa versprei.

Dit is ook die vroegste periode waarvoor geskrewe dokumente bestaan omdat die vroegste skryfstelsels in dié tyd ontstaan het. Van die bekendste verhale soos die Ilias, Odussee en dele van die Bybel speel in die Bronstydperk af.

Die Ystydperk het begin met die ontwikkeling van ysterverwerking. Dit het gepaardgegaan met ander veranderings soos meer gesofistikeerde landboupraktyke, godsdienstige gelowe en kunsstyle.

Die Ystertydperk het eerste in Griekeland, die Levant en Indië begin, omstreeks 1200 v.C. In Wes-Europa word die begin van die tydperk geraam op omstreeks 800 v.C.

Omdat yster sterker en makliker bewerkbaar was, is dit al hoe meer vir die maak van veral wapens en gereedskap gebruik. Die minder belangrike brons is gebruik vir versierings soos armbande en perdetuie.



</doc>
<doc id="87425" url="https://af.wikipedia.org/wiki?curid=87425" title="Wit Nyl">
Wit Nyl

Die Wit Nyl (Arabies: النيل الأبيض, "an nīl al 'abyaḍ") is die grootste sytak van die Nylrivier in Afrika. Dit is saam met die Blou Nyl een van twee bronriviere van die Nyl. Weens sy lengte, meer as twee keer dié van die Blou Nyl, word die Wit Nyl as die Nylrivier se hoofloop beskou, terwyl die Blou Nyl as die Nylrivier se grootste sytak beskou word.

Die twee bronriviere van die Wit Nyl ontspring in die gebergtes van Burundi en Rwanda net oos van die grens tot die Demokratiese Republiek van die Kongo. Aansluitend vloei die rivier in 'n noordoostelike rigting en mond naby die grens tussen Tanzanië en Uganda in die Victoriameer uit. Naby Jinja verlaat die Wit Nyl, nou Victoria-Nyl genoem, die Victoriameer en vloei in 'n noordelike rigting deur die Kyogameer. Die rivier, hier Kyoga-Nyl genoem, vloei in 'n noordoostelike rigting en mond in die Albertmeer uit. Aansluitend vloei die Albert-Nyl in 'n noordelike rigting en kruis die grens tot Suid-Soedan, waar die rivier deur dié land se hoofstad, Joeba, vloei. Hier staan die rivier as Berg-Nyl (Arabies: بحر الجبل, "Baḥr al-Jabal" of "Baḥr el-Jebel"; letterlik "Bergrivier" of "Rivier van die Berg") bekend en vorm die Sudd, een van die wêreld se grootste vleilande en die grootste binnedelta in Afrika. Die Wit Nyl vloei verder in 'n noordelike rigting en bereik die grens van Soedan, waar dit "Bahr al-Abiad" genoem word. In dié land se hoofstad, Khartoem, vloei die Wit Nyl en die Blou Nyl saam en die hoofloop van die Nylrivier ontstaan.



</doc>
<doc id="87426" url="https://af.wikipedia.org/wiki?curid=87426" title="Ystertydperk">
Ystertydperk

Die Ystertydperk is die periode wat volg op die Bronstydperk en word gekenmerk deur die bewerking van yster en die maak van ystergereedskap. Daar is nie ’n wêreldwye begintyd van die periode nie, aangesien mense in verskillende streke op verskillende tye begin het om ystergereedskap te maak.

In Griekeland, die Levant en Indië het die Ystertydperk omstreeks 1200 v.C. begin en in Wes-Europa omstreeks 800 v.C.

Van die voorwerpe wat in dié periode van yster gemaak is, sluit in wapentuie en gereedskap omdat die metaal sterker en makliker bewerkbaar was as brons. Brons, wat onbelangriker was, is gebruik vir die maak van versierings en perdetuie. 


</doc>
<doc id="87427" url="https://af.wikipedia.org/wiki?curid=87427" title="Duisend-en-een-nag">
Duisend-en-een-nag

Die vertellinge van Duisend-en-een-nag (Arabies: الف ليلة وليلة / alf laila wa-laila, "duisend nagte en een nag") is ’n versameling verhale in die vorm van ’n raamvertelling uit die Midde-Ooste. Van die verhale is ouer as die Christendom, terwyl ander uit die Middeleeue stam.

Daar is lank geglo die verhale van "Duisend-en-een-nag" se oorsprong lê in Persië. Dit het later geblyk hulle kom uit verskillende Arabiese lande en deels van die Indiese subkontinent.

Gedeeltes van die versameling was al in die 18de eeu in Europa bekend. Die oorspronklike verhale was eroties gekleur. Daarom is hulle tot in die 20ste eeu nie in die Arabiese wêreld as egte letterkunde beskou nie.

Die verhale is later (1885–1888) sonder die erotiese elemente gepubliseer en dit het gewild geword as verhale vir oud en jonk.

Volgens die verhale is koning Sjahriaar deur sy vrou bedrieg. Om ’n herhaling te voorkom het hy besluit om elke aand met ’n maagd te trou en haar die volgende oggend te laat teregstel. Ná ’n ruk is hy met Scheherazade, die dogter van sy grootvisier, getroud. Om te voorkom dat sy tereggestel word, het sy op hul huweliksnag vir hom ’n verhaal vertel wat nie ’n einde gehad het nie. Om te weet hoe die verhaal eindig, het hy haar die dood gespaar. Die volgende nag het sy die verhaal hervat, maar weer nie geëindig nie. Die koning het besluit om haar nog ’n nag te spaar. So het Scheherazade duisend en een nag lank aangehou, en elke nag haar verhaal sonder ’n einde afgesluit. In dié tyd het sy ’n paar kinders by hom gehad. Toe die verhale eindig, het die koning so baie van haar gehou dat hy haar toegelaat het om sy vrou te bly.

Die bekendste verhale uit die versameling is:
Dié verhale kom egter die eerste keer voor in die Franse vertaling van die 18de eeu en was nie in die oorspronklike Arabiese versameling nie.



</doc>
<doc id="87432" url="https://af.wikipedia.org/wiki?curid=87432" title="Irrawaddy">
Irrawaddy

Die Irrawaddy of Ayeyarwady (Birmaans: ဧရာဝတီ) is 'n groot suid-vloeiende rivier in Asië. Die rivier, met 'n lengte van 2 170 km (1 348 myl), is die langste rivier in Mianmar en ook dié land se belangrikste waterweg.

Die Irrawaddy ontstaan deur die saamvloei van die Mali- en N'Mai-rivier in die Kachin-Staat in die noorde van Mianmar. Beide bronriviere ontspring in die suidooste van die Himalaja net suid van die Chinese Outonome Gebied Tibet. Aansluitend vloei die Irrawaddy in suidwestelike rigting en bereik Myitkyina, die grootste stad aan die boloop van die rivier. Hier bereik die rivier die sentrale binneland van Mianmar en vloei verder in suidwestelike rigting tot Mandalay, die grootste stad aan die rivier. Net wes van die stad mond die Chindwin, die rivier se grootste sytak, in die Irrawaddy uit. Vanaf hier vloei die rivier in suidelike rigting tot by die rivier se uitgestrekte delta, waar dit in die Andamanse See uitmond. In die ooste van die delta is die Yangon, die belangrikste hawestad en voormalige hoofstad van Mianmar, geleë.


</doc>
<doc id="87434" url="https://af.wikipedia.org/wiki?curid=87434" title="Newmarket Park">
Newmarket Park

Newmarket Park is 'n voorstad in Alberton, Gauteng. Volgens die 2011-sensus het Newmarket Park 'n bevolking van 2 776 gehad, waarvan 40,9% Blankes was. Afrikaans (28,2%) en Engels (23,1%) is die grootste huistale.



</doc>
<doc id="87436" url="https://af.wikipedia.org/wiki?curid=87436" title="Salween">
Salween

Die Salween (Birmaans: သာန်လာန် "Thanlwin", Chinees: 怒江 "Nù Jiāng", Thai: แม่น้ำสาละวิน, Tibettaans: རྒྱལ་མོ་རྔུལ་ཆུ། "rGyl mo rNGul chu") is 'n groot suid-vloeiende rivier in Asië. Die rivier, met 'n lengte van 2 815 km (1 749 myl), vloei vanaf die Volksrepubliek China in die noorde, deur Mianmar, Thailand en weereens deur Mianmar in die suide.

Die Salween ontspring in die Hoogland van Tibet (Volksrepubliek van China), noord van die Himalaja en vloei in suidoostelike rigting deur die provinsie Yunnan noordoos van Indië. Aansluitend vloei die rivier in suidelike rigting en vorm later die grens tot Mianmar. Net oos vloei die Mekong en die Yangtze. Hierdie beskermde gebied van drie parallelle riviere in Yunnan is deur Unesco in 2003 as wêrelderfenisgebied gelys. Suid daarvan vloei die rivier deur die ooste van Mianmar en daarnaas vorm die Salween vir 'n kort tyd die grens tussen Mianmar en Thailand net voordat dit naby die hawestad Mawlamyine in die Andamanse See uitmond.


</doc>
<doc id="87437" url="https://af.wikipedia.org/wiki?curid=87437" title="Anna Elizabeth Botha">
Anna Elizabeth Botha

Anna Elizabeth (Elize) Botha (1922 - 1997), gebore op 6 Mei 1922 as Anna Elizabeth Rossouw, was die vrou van staatspresident Pieter Willem Botha, en gevolglik Suid-Afrika se eerste dame vanaf 1984 tot 1989. Mnr. Botha het van 1978 tot 1984 as die eerste minister van Suid-Afrika gedien.

Mnr. Botha trou op 13 Maart 1943 met Anna Elizabeth Rossouw. Sy was onder die naam Elize bekend en was die dogter van 'n dominee van onder meer die NG gemeentes Senekal en Maitland, dr. S.H. Roussouw (11 Januarie 1890 – 11 Junie 1956). Hulle het twee seuns gehad, Rossouw en Pieter Willem, asook drie dogters, Elanza, Amelia en Rozanne.

Elize Botha was hoofsaaklik in die agtergrond en nie baie in die media nie. Pres. Nelson Mandela het haar later bewonder omdat sy gehelp het om 'n middagete wat hy en die weduwees van apartheid-era leiers bygewoon het te reël.

Sy is op 6 Junie 1997 op 75-jarige ouderdom aan 'n hartaanval oorlede. Sy het in 1978 aneurisme gehad ('n aar in die brein wat lek), maar het sedertdien goeie gesondheid geniet. 


</doc>
<doc id="87438" url="https://af.wikipedia.org/wiki?curid=87438" title="Faya-Largeau">
Faya-Largeau

Faya-Largeau, ook bekend as slegs Faya, is die grootste nedersetting in noordelike Tsjad. Die stad het sowat 48 000 inwoners.


</doc>
<doc id="87441" url="https://af.wikipedia.org/wiki?curid=87441" title="Teenpous Anacletus II">
Teenpous Anacletus II

Anacletus II gebore Pietro Pierleoni was 'n teenpous in die Rooms Katolieke Kerk van 14 Februarie 1130 tot aan sy dood op 25 Januarie 1138.

Pietro Pierleoniwas afkomstig van 'n invloedryke Joodse familie wat hulle bekeer het tot die Christendom. Na sy studie in Parys word hy monnik in die bekende klooster van Cluny. In 1116 laat Pous Paschalis II hom na Rome kom en benoem hom tot kardinaal. In 1121 word Pierleoni pouslike gesant in Engeland en Frankryk.

Op 14 Februarie 1130 sterf Pous Honorius II. 'n Minderheid van kardinale kies die oggend al Gregorio de Papareschi as Pous Innocentius II. Hulle het egter nie die korrekte prosedure gevolg nie en baie kardinale het nie Innocentius as wettig erken nie. Later die dag benoem die meerderheid kardinale vir Pierleoni op korrekte wyse. Hy kies die naam Anacletus II.

Beide pouse het mekaar nie erken nie en het mekaar aktief bestry. Anacletus het uiteindelik Rome in die hande gekry en Innocentius moes vlug na Frankryk. Dit het gelyk of Aanacletus die stryd gewen het. In September 1130 sluit hy 'n verdrag met Rogier II van Sisilië. Hy het ook die steun van Willem X van Akwitanië gehad.

Anacletus se ondersteuning het egter veroorsaak dat Lotarius III die kant van Innocentius gekies het. Innocentius het ook die steun van Bernard van Clairvaux gekry. Bernard was op die oomblik een van die invloedrykste mense in die Rooms Katolieke Kerk. Bernard het ook daarvoor gesorg dat Frankryk en Engeland hulle steun aan Innocentius gegee het.

In Oktober 1131 spreek Innocentius die banvloek uit oor Anacletus. Twee jaar later verdryf Lotarius vir Anacletus uit Rome en Innocentius neem oor. Uit dank kroon Innocentius vir Lotarius tot keiser. 'n Kort tydjie later herower Anacletus weer Rome en Innocentius moes weer vlug en Anacletus hou stand in Rome tot sy dood in 1138. Na Anacletus se dood kies sy aanhangers vir Gregorio Conti wat die naam Victor IV kies.

Volgens Miranda het Anacletus die volgende kardinale aangestel: (die kardinale word egter nie deur die Rooms-Katolieke Kerk erken nie en staan bekend as pseudo-kardinale).




Die volgende kardinale wat reeds deur wettige pouse aangestel is, is deur Anacletus herbenoem:


</doc>
<doc id="87447" url="https://af.wikipedia.org/wiki?curid=87447" title="Nahum">
Nahum

Nahum is die 34ste boek in die kanon van Hebreeuse Geskrifte wat as die Ou Testament in die Bybel opgeneem is. Hierdie boek is die sewende van die sogenaamde twaalf Klein Profete. Die boek Nahum verkondig die ondergang van die Assiriese ryk en die oordeel oor Nineve en stel daarmee die bevryding van die volk van die Here in die vooruitsig.


</doc>
<doc id="87448" url="https://af.wikipedia.org/wiki?curid=87448" title="Stonehenge">
Stonehenge

Stonehenge is ’n prehistoriese monument in Wiltshire, Engeland, sowat 13 km noord van Salisbury. Dit is die ruïnes van ’n kring regopstaande klippe (menhirs) in ’n kompleks van monumente uit die Nuwe Steentydperk en Bronstydperk wat verskeie grafheuwels insluit.

Argeoloë glo dit is tussen omstreeks 3000 en 2000 v.C. opgerig. Volgens radiokoolstofdatering in 2008 kon die eerste klippe tussen 2400 en 2200 v.C. opgerig gewees het, terwyl nog ’n teorie bestaan dat blouklippe reeds in omstreeks 3000 v.C. opgerig is.

Stonehenge is een van die beroemdste prehistoriese monumente ter wêreld. Die omringende ronde aardwal en sloot, wat die eerste boufase van die monument was, word gedateer op omstreeks 3100 v.C. Stonehenge, Avebury en die omgewing is in 1986 by Unesco se lys Wêrelderfenisgebiede gevoeg. Dit word deur die Britse regering beskerm en behoort aan die Kroon. Die omliggende terrein behoort aan die National Trust.

Argeologiese bewyse is in 2008 gevind wat daarop dui dat Stonehenge van sy ontstaan af ’n begraafplaas kon gewees het. Die datering van veraste oorblyfsels wat op die terrein gevind is, dui daarop dat dit menslike bene kan bevat van reeds omstreeks 3000 v.C., toe die sloot en wal geskep is. Dit is minstens 500 jaar lank vir dié doel gebruik.

Die naam Stonehenge beteken waarskynlik "hangende klippe".

Stonehenge is opgerig deur ’n kultuur wat geen geskrewe rekords agtergelaat het nie en daarom is daar verskillende menings oor verskeie aspekte van die monument. ’n Aantal mites bestaan ook daaroor.

Daar is min of geen direkte bewyse oor die metodes wat deur die bouers gebruik is nie. Verskeie skrywers het deur die jare voorgestel dat bonatuurlike of antieke metodes gebruik is omdat dit glo onmoontlik sou gewees het om die klippe andersins te beweeg. Algemene tegnieke met tegnologie uit die Nuwe Steentydperk as basis is egter al in demonstrasies gebruik om klippe van soortgelyke grootte te skuif en in dieselfde posisies te plaas. Voorgestelde funksies van die terrein sluit in gebruik vir astronomiese waarneming of godsdienstige rituele.

Een van die mees onlangse teorieë is dat dit gebruik is as ’n plek van genesing en dat dit die rede is vir die baie grafte in die gebied en die getuienis van trauma-misvorming in sommige grafte. Die voorstellers van dié teorie erken egter dat daar meer as een gebruik kon wees en dat dit ook dalk as ’n plek van aanbidding gebruik is. Isotoop-ontledings van die oorblyfsels dui daarop dat baie van die mense wat daar begrawe is van ander plekke kom, soos die Middellandse See-gebied, Duitsland en Frankryk .

’n Tweede onlangse teorie is dat Stonehenge deel was van ’n rituele landskap wat met Durrington Walls verbind was deur lane en die Avonrivier. Daarvolgens was die gebied om Durrington Walls Henge ’n plek vir die lewendes, en Stonehenge ’n plek vir die dooies. ’n Reis met die Avon langs na Stonehenge was deel van ’n rituele reis na die dood, ter ere van voorouers en onlangse afgestorwenes.

Waarvoor Stonehenge ook al gebruik is, sy ontwerp sluit ’n funksie vir astronomiese waarneming in. Dit kon gebruik gewees het om verduisterings, nagewenings en ander gebeure in die ruimte te voorspel wat vir die godsdiens van dié tyd belangrik was.

Nog ’n teorie wat in 2012 die lig gesien het, is dat die doel van die monument was om die volke van die Britse eiland te verenig. Daarvolgens was die samewerking tussen verskillende streke noodsaaklik vir die oprigting van Stonehenge, veral omdat baie van die klippe oor lang afstande vervoer is, van so ver as Wallis.




</doc>
<doc id="87449" url="https://af.wikipedia.org/wiki?curid=87449" title="Habakuk">
Habakuk

Habakuk is die 35ste boek in die kanon van Hebreeuse Geskrifte wat as die Ou Testament in die Bybel opgeneem is. Hierdie boek is die agste van die sogenaamde twaalf Klein Profete. In die boek word die klagtes van profeet oor heersende onreg en oor God se skynbare belangeloosheid in die optrede van die vyand afgewissel deur God se antwoorde daarop: "Wie nie reg gesind is nie, sal sy verdiende loon kry, maar wie reg doen, sal lewe omdat hy getrou bly". Die boek sluit af met 'n lofpsalm oor die grootheid van God.


</doc>
<doc id="87450" url="https://af.wikipedia.org/wiki?curid=87450" title="Sefanja">
Sefanja

Sefanja is die 36ste boek in die kanon van Hebreeuse Geskrifte wat as die Ou Testament in die Bybel opgeneem is. Hierdie boek is die negende van die sogenaamde twaalf Klein Profete. Sefanja het teen die einde van die 7de eeu v.C. as profeet opgetree. Hy verkondig dat God 'n einde gaan maak aan alles wat op die aarde is, met die insluiting van die verbondsvolk en die buurvolke van Israel. Die oordeel word in die verband gebring met die koms van die dag van die Here. Alhoewel Jerusalem tot ondergang gedoem is, sal die stad weer herstel word en 'n nederige en ootmoedige volk wat op die Naam van die Here vertrou, sal dáár woon.


</doc>
<doc id="87451" url="https://af.wikipedia.org/wiki?curid=87451" title="Haggai">
Haggai

Haggai is die 37ste boek in die kanon van Hebreeuse Geskrifte wat as die Ou Testament in die Bybel opgeneem is. Hierdie boek is die tiende van die sogenaamde twaalf Klein Profete. In 'n aantal kort boodskappe wat hy in 520 v.C. van die Here ontvang het, spoor die profeet die volk aan om die tempel te herbou. Die Here beloof voorspoed en vrede aan 'n gelouterde volk en verklaar dat Hy besondere eer aan sy dienaar Serubbabel sal gee.

Haggai was 'n tydgenoot van Sagaria.



</doc>
<doc id="87452" url="https://af.wikipedia.org/wiki?curid=87452" title="Sagaria">
Sagaria

Sagaria is die 38ste boek in die kanon van Hebreeuse Geskrifte wat as die Ou Testament in die Bybel opgeneem is. Hierdie boek is die elfde van die sogenaamde twaalf Klein Profete. Sagaria was 'n tydgenoot van Haggai. Die eerste agt hoofstukke handel oor 'n aantal visioene oor die herstel van Jerusalem, die herbou van die tempel, die loutering van die volk en die koms van die Messiaanse tydperk. Hoofstukke 9-14 is 'n versameling boodskappe oor die verwagte Messias en die laaste oordeel.



</doc>
<doc id="87453" url="https://af.wikipedia.org/wiki?curid=87453" title="Farrarmere">
Farrarmere

Farrarmere is 'n voorstad in Benoni, Gauteng. Volgens die 2011-sensus het Farrarmere 'n bevolking van 11 975 gehad, waarvan 78,7% Blankes was. Engels (63,0%) en Afrikaans (27,7%) is die grootste huistale.



</doc>
<doc id="87455" url="https://af.wikipedia.org/wiki?curid=87455" title="Marietjie Viljoen">
Marietjie Viljoen

Dorothea Maria (Marietjie) Viljoen (née Brink; 1917 - 2005) was die eggenote van staatspresident Marais Viljoen en was gevolglik vanaf 4 Junie 1979 tot 3 September 1984 die eerste dame van Suid-Afrika.

Dorothea Maria Brink is op 17 September 1917 in Potchefstroom gebore. Sy word later 'n musiekonderwyseres en hulle trou op 20 April 1940. Een dogter, Elna Meyers is uit die huwelik gebore.

Sy is op Woensdag, 5 Oktober 2005 na 'n kort siekbed in die Meulmed-hospitaal in Pretoria oorlede. Sy was 88 jaar oud en is deur haar man, haar dogter, Elna, en 'n kleinseun, Viljoen oorleef.

Met haar afsterwe het pres. Thabo Mbeki die volgende verklaring uitgereik: ""Namens die mense en regering van Suid-Afrika word ons innige meegevoel betuig met die Viljoen-familie met die verlies van hul ma en ouma.""


</doc>
<doc id="87457" url="https://af.wikipedia.org/wiki?curid=87457" title="Die Nagwag">
Die Nagwag

Die Nagwag is die bekendste skildery van Rembrandt van Rijn. Hy het dit tussen 1639 en 1642 geskilder. Die amptelike naam daarvan is "De compagnie van kapitein Frans Banning Cocq en luitenant Willem van Ruytenburgh maakt zich gereed om uit te marcheren ". 

Die skildery het waarskynlik omstreeks 1676 die naam "Die Nagwag" gekry. Dit word permanent uitgestal in die Rijksmuseum in Amsterdam, Nederland, en is die bekendste skildery in die versameling en een van die beroemdste skilderye ter wêreld.

Die skildery is veral bekend vir drie eienskappe: die enorme grootte (363 x 437 cm), die doeltreffende gebruik van lig en skadu, en die persepsie van beweging in wat andersins ’n statiese militêre skildery sou gewees het.

Die skildery is in 1642 voltooi tydens die hoogtepunt van die Nederlandse Goue Era. Dit beeld ’n groep van 18 offisiere uit van die kompanie van kaptein Frans Banning Cocq (in swart geklee) en sy luitenant, Willem van Ruytenburgh (in geel geklee). Met die doeltreffende gebruik van lig en skadu het Rembrandt die oog gelei na die drie belangrikste figure in die skare: die twee bogenoemde offisiere in die middel en die meisie net links van die middel van die skildery (ook in geel geklee, en wat verskeie simboliese eienskappe het). Agter hulle dra Jan Visscher Cornelissen die kompanie se vlag.

Die res van die skildery was taamlik donker, en weens die verkleuring van die vernis het dit later nog donkerder gelyk. Daarom is aangeneem dat dit ’n nagtoneel was, en dit is waar die skildery sy naam "Die Nagwag" gekry het.



</doc>
<doc id="87459" url="https://af.wikipedia.org/wiki?curid=87459" title="Trojany">
Trojany

Trojany is 'n dorp met 490 inwoners in die woiwodskap Mazowieckie in Pole.


</doc>
<doc id="87461" url="https://af.wikipedia.org/wiki?curid=87461" title="Swazilink">
Swazilink

Swazilink is 'n beplande spoorlyn tussen Suid-Afrika en Eswatini, wat die vragkapasiteit tussen die twee lande met 15 miljoen ton sal vermeerder.

Die hoofspoorlyn sal oor 146 km vanaf Lothair in Mpumalanga tot by die Sidvokodvo-aansluiting in Eswatini strek. Dit behoort die druk op die Richardsbaailyn te verminder, deur die verwydering van algemene spoorvragverkeer. Dus sal meer steenkooluitvoertreine die hoofroete in Suid-Afrika kan gebruik en sal dit ook die volume van steenkool wat per pad vervoer word, verminder. Daar is ook planne vir die aansluiting van 600 km se spoorweë, en die roete pas in met verskeie ander Transnet-infrastruktuurprojekte wat op steenkoolvervoer fokus. Dit sal ook verdere ontwikkeling toelaat van die spoorlyn wat steenkool uit die Waterberg-steenkoolveld sal dra via Ermelo na Richardsbaai; die Waterberg-steenkoolveld het Suid-Afrika se grootste onontginde steenkoolreserwes. 

Die projek het reeds amptelik in Januarie 2012 begin en die koste sal na verwagting tussen R15 miljard en R17 miljard beloop, met die Suid-Afrikaanse regering se aandeel tot R12 miljard. Die Swazi-regering het voorgestel dat "PPP"-finansiering gebruik word, of 'n ander bron van eksterne finansiering. Die Lothair-Sidvokodvo-lyn self kos R7.3 miljard, en 'n verdere R8.6 miljard sal bestee moet word aan die koppeling van die spoorweë.

Die verwagting is dat die eerste treine in 2015 of 2016 deur Swazilink sal begin loop.

Transnet sal 43 nuwe General Electric diesel-elektriese lokomotiewe aankoop vir gebruik op die lyn.


</doc>
<doc id="87463" url="https://af.wikipedia.org/wiki?curid=87463" title="Canzibe">
Canzibe

Canzibe is 'n dorpie met 1 000 inwoners in die Oos-Kaap provinsie van Suid-Afrika. Dit is geleë naby die R61 pad tussen Port St. Johns en Mthatha in die Nyandeni Plaaslike Munisipaliteit, wat deel is van die OR Tambo Distriksmunisipaliteit. As 'n klein dorpie beskik dit oor primêre skole en 'n hospitaal, die Canzibe Hospitaal.



</doc>
<doc id="87465" url="https://af.wikipedia.org/wiki?curid=87465" title="Buntingville">
Buntingville

Buntingville is 'n nedersetting 15 km suidoos van Mthatha in die Nyandeni Plaaslike Munisipaliteit, wat deel is van die OR Tambo Distriksmunisipaliteit. As 'n klein dorpie het dit as 'n sendingstasie ontstaan in 1865.



</doc>
<doc id="87466" url="https://af.wikipedia.org/wiki?curid=87466" title="George Lucas">
George Lucas

George Walton Lucas jr. (geb. 14 Mei 1944) is ’n Amerikaanse rolprentregisseur, draaiboekskrywer, vervaardiger en entrepreneur. Hy het Lucasfilm gestig en was voorsitter van die maatskappy voordat hy dit op 30 Oktober 2012 aan die Walt Disney Company verkoop het. Hy is die bekendste as skepper van die "Star Wars"- en die "Indiana Jones"-reeks. Lucas is een van die Amerikaanse rolprentbedryf se finansieel suksesvolste rolprentvervaardigers en is vir vier Oscars benoem.



</doc>
<doc id="87467" url="https://af.wikipedia.org/wiki?curid=87467" title="Lephalalarivier">
Lephalalarivier

Die Lephalalarivier is 'n rivier in die noordweste van Suid-Afrika en sluit aan by die Limpoporivier. Dit is 'n belangrike waterweg in die Waterbergarea van die Limpopoprovinsie. Die rivier dreineer meeste van die Lapalalawildernis en 'n aansienlike bykomende gedeelte wat 'n belangrike habitat vorm vir inheemse wildlewe. Die oorwegend droë bladwisselende bosgemeenskap van die hoogland bo die waterskeiding is die tuiste van baie groot Afrikasoogdiere insluitend blouwildebeeste, koedoes, kameelperde, witrenosters en talle ander wildsbokke.

Die Lephalalarivier beskik oor hoë kwaliteit water met sterk vloeiende strome, veral in die boonste streke; dienooreenkomstig is sy biotiese status as "gesond" beoordeel deur gebruik te maak van die Noord-Afrikaanse baber as 'n bio-merker. Interessante prehistoriese rotskuns bestaan ​​op die walle langs die rivier in die Lapalalawildernis.


</doc>
<doc id="87475" url="https://af.wikipedia.org/wiki?curid=87475" title="Tini Vorster">
Tini Vorster

Tini Vorster (née Malan; soms gespel Tienie Vorster; 21 Oktober 1917 - 14 September 2000) was die eggenote van voormalige staatspresident John Vorster en was gevolglik van 10 Oktober 1978 tot 4 Junie 1979 die eerste dame van Suid-Afrika.

Martini Steyn Malan is op Worcester gebore en trou in 1941 met die latere pres. John Vorster. Drie kinders is uit die huwelik gebore, 'n dogter Elsa, en twee seuns, Willem en Pieter. Pieter is op die ouderdom van 31 aan waterpokkies oorlede.

Mev. Vorster was Suid-Afrika se eerste geregistreerde vroulike maatskaplike werker. In 1978 ontvang sy 'n eredoktorsgraad van die Potchefstroomse Universiteit vir haar maatskaplike diens en geskiedenisnavorsing oor die presidentslandgoed Groote Schuur. 

In 1990 ontvang sy die D.F. Malan-medalje van die Suid-Afrikaanse Akademie vir Wetenskap, Kuns en Kultuur vir werk van die hoogste gehalte ter bevordering van die Afrikaanse kultuur. 'n Britse koerant het by geleentheid geskryf dat, as sy in 'n later geslag gebore was, sy self die eerste minister sou kon wees.

Sy was ook 'n ereburger van Kareedouw, waar die egpaar ná hulle aftrede gewoon het. In 1987 het oudpres. P.W. Botha die Orde vir Voortreflike Diens aan haar toegeken. 

Sy is op 14 September 2000 na 'n siekbed van 6 maande in 'n aftreeoord in die Strand oorlede. Sy was 83 jaar oud en is deur haar seun Willem, dogter Elsa, 10 kleinkinders en 5 agterkleinkinders oorleef.

Die Afrikaans-medium Laerskool Tienie Vorster in Nigel is na haar vernoem en die Zanele Mbeki-tehuis by Dunnottar het vantevore haar naam gedra (as die Tienie Vorster-tehuis).



</doc>
<doc id="87479" url="https://af.wikipedia.org/wiki?curid=87479" title="Hippokrates">
Hippokrates

Hippokrates van Kos (Oudgrieks: Ἱπποκράτης ὁ Κῷος) (Kos, omstreeks 460 v.C. – Larissa, omstreeks 370 v.C.) was ’n Griekse geneesheer. Sy naam beteken "perdetemmer". Hy word beskou as die vader van die moderne geneeskunde omdat hy die eerste persoon was wat natuurlike oorsake as die rede vir siektes gesien het in plaas van bonatuurlike oorsake. Hy is die eerste arts in die Westerse wêreld wat ’n diagnose kon doen na gelang van simptome en daarvolgens ’n bepaalde terapie kon voorskryf. Dié beginsel is egter toe reeds millenniums lank in Indië en China toegepas. Hy het dus die geneeskunde in die Westerse wêreld uit die taboe-sfeer van towenary en godsdiens gehaal.

Een van Hippokrates se beste nalatenskappe is dat hy die mediese wetenskap van die heersende natuurfilosofiese benadering geskei het. Hy het sterk nadruk gelê op higiëne, vir artse sowel as pasiënte, op gesonde eet- en drinkgewoontes, die belangrikheid van vars lug en ’n natuurlike verloop van die prosesse in die liggaam.

Hy was oortuig daarvan dat die mens se gesondheid afhang van ’n balans tussen liggaamsvloeistowwe, en dat ’n wanbalans siekte sou veroorsaak. Die menslike liggaam het volgens hom vier vloeistowwe bevat: slym, bloed, geel gal en swart gal. Die fisieke en fisiese toestand (temperament) en siekteverskynsels is verklaar aan die hand van die bestaande gehalte van die verskillende vloeistowwe. Te veel slym (flegma) sou ’n flegmatiese of te kalm temperament tot gevolg hê; te veel bloed ’n optimistiese, passievolle temperament; te veel geel gal ’n prikkelbare, opvlieënde temperament en te veel swart gal ’n swartgallige of depressiewe temperament. ’n Wanbalans sou met ’n dieet behandel moes word.

Mense het eers gedink epilepsie (van die stam van die Oud-Griekse woord λαμβάνειν "slaan", "gryp") word veroorsaak deur die gode wat iemand straf omdat hulle hom op ’n goddelose daad betrap het en hom dus gryp of slaan. Hippokrates het ontdek dat dit ’n fisieke oorsaak het en dus nie ’n straf was nie.

Hy het ’n praktyk en mediese skool op sy geboorte-eiland, Kos, begin waar hy ’n hoë beroepsmoraal by sy studente aangewakker het. Hy het ’n plegtige eed opgestel wat sy studente moes aflê wanneer hulle afstudeer. Hoewel verskillende vorme van die eed bestaan, word dit algemeen die Hippokratiese eed genoem.



</doc>
<doc id="87480" url="https://af.wikipedia.org/wiki?curid=87480" title="Kaart">
Kaart

’n Kaart is ’n gemodelleerde weergawe van die aardoppervlak; meestal ’n geografiese weergawe, maar soms skematies. Dit word gewoonlik volgens ’n skaal geteken, wat op die kaart aangedui word, soos 1:25 000. Die skaal werk egter nie meer as die kaart verklein of vergroot word, soos met digitale kaarte nie.

Die oudste kaart wat bewaar gebly het, is een van ’n rivierdal tussen twee heuwels op ’n Babiloniese kleitablet van 7,6 × 6,8 cm wat in 1930 gevind is by Ga-Sur, in die omgewing van die huidige Kirkuk. Die begeleidende teks in spykerskrif gee ’n verklaring van die kaart. Dit dateer uit die 25ste tot 24ste eeu v.C.

Tans is baie noukeurige kaarte moontlik danksy onder meer lugfoto's. Op die internet kan op kaarte ingezoem word en GPS-stelsels maak dit moontlik om jou pad te vind terwyl jy in jou motor ry.

Kaarte kan op drie manier ingedeel word:


Kaarte (sowel topografies as tematies) kan ook onderverdeel word in:


’n Derde verdeling van kaarte is:




</doc>
<doc id="87481" url="https://af.wikipedia.org/wiki?curid=87481" title="Neolitikum">
Neolitikum

Die Neolitikum was die laaste deel van die Steentydperk en beteken "Nuwe Steentydperk". Dit was ’n tydperk van primitiewe tegnologie en sosiale ontwikkeling. In die Neolitikum het vroeë dorpe ontwikkel, asook landbou, die mak maak van diere, gereedskap en die eerste tekens van oorlogvoering. Die tydperk het sowat 10 000 jaar gelede begin en met die begin van die Bronstydperk geëindig. Die Sumeriërs het eerste begin boer, in omstreeks 9500 v.C. Teen 7000 v.C. het landbou afsonderlik in Indië en Peru ontwikkel; teen 6000 v.C. in Egipte; teen 5000 v.C in China en omstreeks 2700 v.C. in die noordelike Suid-Amerika.

Met die ontwikkeling van landbou was dit nie meer so noodsaaklik soos vroeër om agter dieretroppe aan te trek nie. Mense was nou verseker van voedsel vanaf die land. Daarom het voorheen nomadiese stamme hulle op een plek begin vestig. Skuilings en wonings was nou meer permanent en mense het begin soek na maniere om hul huise stewiger te maak. By Mezhirich in die Oekraïne is 15 000 jaar oue wonings gevind wat bestaan het uit ’n komplekse, versigtig inmekaar-geweefde massa van die ribbene, dybene en rugwerwels van mammotte.

Die wieë van die vroeë beskawings was riviervalleie soos die Eufraat- en Tigrisvallei in Mesopotamië, die Nylvallei in Egipte, die Indusvallei in Indië en die Yangtze- en Geelvallei in China. Sommige nomadiese volke soos die inheemse Australiërs en die San van Suider-Afrika het eers redelik onlangs landbou begin beoefen.

Mense het ook begin eksperimenteer met klei en gras om hul wonings sterker te maak en daar is gou ontdek klei kan ook gebruik word om potte en ander erdewerk te skep. Dié ontdekking het daartoe gelei dat voedsel, wat vroeër verlore gegaan het, nou in erdepotte gebêre kon word, in gedroogde vorm of deur die potte te begrawe. Die nuwe oorvloed van beskikbare voedsel het gelei tot 'n verdubbeling van die bevolking.

Danksy die toenemende behoefte vir die oes en prosessering van plante het afgewerkte stene en steenprodukte meer algemeen geword, insluitende gereedskap om mee te slyp, te sny en te kap. Grootskaalse konstruksies is gebou, soos torings en mure om vestigings en seremoniële plekke soos Stonehenge. Sulke konstruksies wys daar was genoeg bronmateriaal en onderlinge samewerking wat groot groepe in staat gestel het om saam aan sulke projekte te werk. 

Daar word steeds gedebateer oor in watter mate hierdie aktiwiteite die basis vir die ontwikkeling van sosiale hiërargieë gevorm het. Die vroegste bewys van gevestigde handel kom uit die Neolitikum, waar nuut gevestigde groepe eksotiese produkte oor honderde kilometers sou invoer. Skara Brae, geleë op die Orkney-eilande naby Skotland, is een van Europa se beste voorbeelde van 'n Neolitiese dorpie. Dit bevat onder ander steenbeddens, rakke en selfs 'n binnenshuise toilet wat aan 'n stroompie gekoppel is.


</doc>
<doc id="87482" url="https://af.wikipedia.org/wiki?curid=87482" title="Die Dood van Sokrates">
Die Dood van Sokrates

Die Dood van Sokrates (Frans: "La Mort de Socrate") is ’n olieverfskildery van 1787 deur die Franse skilder Jacques-Louis David. Soos baie van sy werk uit dié dekade is die onderwerp van die skildery ’n klassieke tema, in dié geval die verhaal van die teregstelling van Sokrates, soos vertel deur Plato in sy "Phaedo". In die storie word Sokrates skuldig bevind aan die korrupsie van die jeug van Athene en die bekendstelling van vreemde gode. Hy word tot die dood veroordeel deur die drink van gif. Eerder as om te vlug, gebruik Sokrates die geleentheid as ’n laaste les vir sy studente, en hy gaan sy dood kalm tegemoet.

Op die skildery sit ’n ou man in ’n wit kleed regop op ’n bed, met sy een hand oor ’n beker en die ander hand in die lug. Hy word omring deur ander mans van verskeie ouderdomme, van wie die meeste ontsteld lyk, anders as die ou man. Die jong man wat vir hom die beker aangee, kyk weg en staan met sy vry hand oor sy gesig. Nog ’n jong man hou die ou man se been vas. ’n Ou man sit aan die voetenent van die bed; hy sit vooroor gebuig en kyk na sy skoot. Links op die skildery is daar ’n boog in die muur, met nog mense op die agtergrond.

Hoewel David ’n kenner van die onderwerp geraadpleeg het, bevat die skildery baie historiese onakkuraathede. Hy het baie karakters, onder andere Sokrates se vrou, uitgelaat om die skildery eenvoudiger te maak. Hy het egter vir Apollodorus ingesluit; dit is die man wat in die boog teen die muur staan. Sokrates het hom egter voor die tyd weggestuur omdat hy te openlik getreur het. David het ook die ouderdomme van die verskillende studente verkeerd gehad, insluitende dié van Plato. Plato sou ten tyde van Sokrates se dood ’n jong man gewees het, maar op die skildery is hy die ou man aan die voetenent van die bed. Selfs Sokrates se gesig lyk anders as op die klassieke borsbeeld wat beskou word as die ideale verwysingsportret van hom.

David gebruik kleur om die emosie te beklemtoon. Die skakerings van rooi is dowwer aan die buitekant en word helderder na binne, waar dit ’n hoogtepunt bereik in die rooi kleed van die man wat die beker gif vashou. Die enigste twee kalm mans, Sokrates en Plato, is in wit en grys geklee.

David het die skildery op twee plekke geteken – sy volle naam onder die man wat Sokrates se been vashou, Crito, en sy voorletters onder Plato. Daarmee gee hy erkenning aan Plato om te wys die storie kom van hom af en uit erkenning vir die inspirasie vir die skildery. Sy naam onder die ander man wys dit is die karakter waarmee hy hom die beste identifiseer. Dit kan wees omdat Crito Sokrates se been vashou; so het David gewys hy klou vas aan die morele waardes wat Sokrates verteenwoordig.





</doc>
<doc id="87483" url="https://af.wikipedia.org/wiki?curid=87483" title="Geslag">
Geslag

Baie organismes op aarde word verdeel in twee geslagte wat onderling kombineer vir voortplanting deur middel van geslagsomgang. Ook ongeslagtelike of aseksuele voortplanting kom voor.

Die vroulike geslag van ’n organisme word gedefinieer as die geslag met die grootste geslagselle. Skimmels en sommige ander organismes het meer as twee geslagte, maar plante kom ook in pare van twee geslagte voor. Sommige diere, soos sekere soorte akkedisse, kan ook aseksueel voortplant en sommige is hermafrodiete (met eienskappe van albei geslagte).



</doc>
<doc id="87487" url="https://af.wikipedia.org/wiki?curid=87487" title="Geestesteuring">
Geestesteuring

’n Geestesteuring of geestesversteuring, ook onder baie ander name bekend, van sielsiekte tot geestesongesteldheid, is ’n geestelike gedragspatroon of aandoening wat lei tot óf lyding óf ’n mindere vermoë om in die alledaagse lewe te funksioneer, en wat nie as "normaal" beskou word wat betref persoonlikheidsontwikkeling of sosiale aanvaarbaarheid nie. Geestesteurings word gewoonlik gedefinieer deur ’n kombinasie van hoe ’n persoon voel, optree, dink of dinge waarneem. Dit kan verbind word met sekere streke of funksies van die brein of die res van die senustelsel, gewoonlik in ’n sosiale konteks. Geestesteurings is een aspek van geestesgesondheid. Die wetenskaplike studie daarvan word psigopatologie genoem.

Die oorsake van geestesteurings is uiteenlopend en in sommige gevalle onduidelik, en teorieë kan bevindinge van ’n verskeidenheid terreine insluit. Dienste word in psigiatriese hospitale of as deel van gemeenskapsdienste aangetref en ondersoeke word gedoen deur psigiaters, kliniese sielkundiges en kliniese maatskaplike werkers met die gebruik van verskeie metodes soos veral waarneming en ondervraging. Behandelings word verskaf deur verskeie professionele geestesgesondheidswerkers. Psigoterapie en medikasie is twee belangrike behandelingsopsies, asook maatskaplike ingryping, steun deur vriende en familie, en selfhelp. In ’n minderheid gevalle kan daar ook onvrywillige opneming in ’n instelling of onvrywillige behandeling wees as die reg dit toelaat. ’n Stigma en diskriminasie kan bydra tot die lyding en beperkings wat met geestesteurings verbind word, daarom is daar verskeie sosiale bewegings wat ’n begrip daarvoor aanwakker. Voorkoming is nou deel van sommige gesondheidstrategieë.

Die definisie en klassifikasie van geestesteurings is ’n sleutelkwessie vir navorsers en diensverskaffers, asook vir dié wat daarmee gediagnoseer word. Vir ’n geestestoestand om as ’n steuring geklassifiseer te word, moet dit gewoonlik ’n disfunksie veroorsaak.

Daar is tans twee algemeen gevestigde stelsels wat geestesteurings klassifiseer:

Albei lys kategorieë van steurings en verskaf gestandaardiseerde kriteria vir diagnose. Die twee handleidings se kodes is in onlangse hersienings by mekaar aangepas sodat maklike vergelykings moontlik is, hoewel daar steeds aansienlike verskille is. Ander klassifikasies word soms in nie-Westerse beskawings gebruik, soos die "Chinese Klassifikasie van Geestesteurings", en ander gidse bestaan vir alternatiewe terreine, soos die "Psigodinamiese Diagnostiese Handleiding". In die algemeen word geestesteurings apart geklassifiseer van neurologiese steurings, leerprobleme en intellektuele aandoenings.

Daar is baie verskillende kategorieë geestesteurings en baie verskillende fasette van menslike gedrag en persoonlikhede wat ’n steuring kan word.

Angstigheid of vrees wat inmeng met normale werksaamheid kan as ’n angssteuring geklassifiseer word. Algemeen erkende kategorieë sluit in spesifieke fobies, algemene angssteuring, sosiale angssteuring, panieksteuring, agorafobie, obsessief-kompulsiewe en posttraumatiese stressteuring.

Ander gemoedsprosesse kan ook ’n steuring word. ’n Gemoedsteuring wat ongewoon intense en langdurige hartseer, swaarmoedigheid of wanhoop insluit, is unipolêre gemoedsteurnis (ook bekend as kliniese depressie). ’n Minder intense depressie wat ook lank aanhou, kan gediagnoseer word as distimie. Bipolêre gemoedsteuring (ook bekend as maniese depressie) sluit in abnormale "hoë" gemoedstoestande (bekend as manie of hipomanie), afgewissel deur normale of depressiewe gemoedstoestande. Die mate waarin unipolêre en bipolêre gemoedsteuring verskillende kategorieë verteenwoordig of vermeng in ’n spektrum van gemoedsteurnisse, is die onderwerp van wetenskaplike bespreking.
Patrone van geloof, taalgebruik en die persepsie van die werklikheid kan ’n steuring word (bv. delusie, denksteurnis of hallusinasies). Psigotiese steurnisse in hierdie domein sluit in skisofrenie en waansteuring.

Persoonlikheidsontwikkeling – die fundamentele karaktertrekke van ’n persoon wat sy gedagtes en gedrag beïnvloed in verskillende situasies en oor tye – kan as ’n steuring beskou word as daar gereken word dit is abnormaal rigied of wanaangepas. ’n Aantal verskillende persoonlikheidsteurings word gelys, insluitende dié wat gewoonlik as "eksentriek" beskryf word soos paranoïese, skisoïede en skisotipiese persoonlikheidsteurings; soorte wat as "dramaties" of "emosioneel" beskryf word soos antisosiale, histrioniese (melodramatiese) en narsistiese steurings; en dié wat as angsverwant beskryf word soos angsvermydende, onafhanklike of obsessief-kompulsiewe steurings. Die persoonlikheidsteurings ontstaan gewoonlik in die kinderjare, of minstens teen adolessensie of vroeë volwassenheid.

Daar is toenemende konsensus dat dié steurings, in ooreenstemming met persoonlikhede in die algemeen, eintlik ’n mengsel insluit van akute disfunksionele gedrag wat in ’n kort tyd kan verdwyn en wanaangepaste temperamentele eienskappe wat meer blywend is.

Eetsteurings behels ’n belangstelling in kos en gewig wat buite verhouding is. Kategorieë sluit in anoreksie, bulimie, ’n beheptheid met oefening en fuifetery. Slaapsteurings soos slaaploosheid behels ’n steuring in gewone slaappatrone of ’n gevoel van moegheid al lyk die slaappatroon normaal.

Seksuele en gendersteurings sluit in dispareunie, gender-identiteitsteuring, egodistoniese seksuele oriëntasie en seksuele stimulering deur voorwerpe, situasies of individue wat skadelik of abnormaal is.

Mense met ’n besondere onvermoë om sekere impulse en drange te onderdruk wat vir hulle of vir ander skadelik kan wees, kan gediagnoseer word met impulsbeheersteuring, of steurings soos kleptomanie (steel) of piromanie (brandstigting). Verskeie soorte gedrag soos dobbelverslawing kan as ’n steuring geklassifiseer word. Obsessief-kompulsiewe steurings is soms ’n onvermoë om sekere gedrag te weerstaan, maar word apart geklassifiseer as ’n angssteuring.

Die gebruik van dwelmmiddels (wettig of onwettig, insluitende alkohol) kan as ’n steuring geklassifiseer word as dit voortduur ondanks aansienlike probleme wat daardeur veroorsaak word. Die woord "dwelmverslawing" word nie tans gebruik nie, eerder middelafhanklikheid en middelmisbruik.

Mense wat kwaai steurnisse ondervind met betrekking tot selfidentiteit, geheue of algemene bewustheid van die self en die omgewing, kan gediagnoseer word met dissosiatiewe steurings soos ontverpersoonlikingsteuring of dissosiatiewe steuring self (wat ook al "gesplete persoonlikheid" genoem is). Ander geheuesteurings sluit in geheueverlies of verskeie soorte ouderdomsdemensie.

’n Verskeidenheid ontwikkelingsteurings wat aanvanklik in die kinderjare ontstaan, kan gediagnoseer word soos outismespektrumsteurings, teenstanduitdagingsteuring, gedragsteuring en aandaggebrek-hiperaktiwiteitsteuring (AGHS), wat tot in volwassenheid kan voortduur.

Gedragsteurings wat tot in volwassenheid voortduur, kan gediagnoseer word as antisosiale of dissosiale persoonlikheidsteuring. Etikette wat dikwels gebruik word soos "psigopaat" (of "sosiopaat") word nie in die DSM of ICD gebruik nie, maar word deur sommige verbind met hierdie steurings.

Somatoforme steurings behels probleme wat lyk of dit in die liggaam ontstaan en vermoedelik manifestasies van ’n geestesteuring is soos somatisasiesteuring. Daar is ook steurings met betrekking tot die manier waarop ’n persoon sy liggaam beskou soos liggaamsdismorfiesteuring. Neurastenie is ’n ou diagnose wat somatiese klagtes behels, asook moegheid en depressie. Dit word nie meer erken nie.

Faktiewe steurings soos Munchausensteuring het te doen met simptome wat met opset geskep (voorgegee) word vir persoonlike gewin.

Daar is pogings om ’n kategorie vir verhoudingsteurings te skep, waar die diagnose van ’n verhouding gemaak word eerder as van ’n individu in ’n verhouding. Die verhouding kan tussen kinders en hul ouers wees, tussen pare of tussen ander mense. Daar is reeds onder die kategorie psigose ’n diagnose van gedeelde psigotiese steuring, waar twee of meer individue ’n sekere delusie deel weens hul hegte verhouding.

Daar is ’n aantal ongewone psigiatriese sindrome wat dikwels genoem is na die persoon wat dit die eerste beskryf het, soos Capgras-, De Clerambault-, Othello-, Ganser-, Cotard- en Ekbom-sindroom.

Verskeie nuwe soorte geestesteurings word gereeld voorgestel. Onder die omstrede voorstelle wat tans deur die amptelike komitees van die diagnostiese handleidings oorweeg word, is selfverydelingsteuring, sadistiese persoonlikheidsteuring, passief-aggressiewe steuring en premenstruele disforiesteuring.

Die waarskynlike verloop en gevolge van geestesteurings verskil. Dit hang af van verskeie faktore wat op die steuring self betrekking het, die individu as geheel en die sosiale omgewing. Sommige steurings is van verbygaande aard, terwyl ander meer chronies is.

Selfs die steurings wat dikwels as die ernstigste en minste beheerbaar beskou word, verloop verskillend, soos skisofrenie, psigotiese steurings en persoonlikheidsteurings. Internasionale langtermynstudies van skisofrenie het bevind meer as die helfte van die individue het herstel wat simptome betref en sowat ’n vyfde tot ’n derde wat simptome en funksionering betref; van hulle het geen medikasie nodig gehad nie. Terselfdertyd het baie van hulle jare lank ernstige probleme en ondersteuningsbehoeftes gehad, hoewel ’n "laat" herstel steeds moontlik was. Die Wêreldgesondheidsorganisasie het tot die gevolgtrekking gekom dat die studies se bevindings saamwerk met ander studies "om pasiënte, versorgers en kliniekwerkers te verlig van die chronisiteitsparadigma wat denke deur die grootste deel van die 20ste eeu oorheers het."

Sowat die helfte van mense wat aanvanklik met bipolêre gemoedsteuring gediagnoseer word, herstel binne ses weke wat simptome betref (en voldoen dus nie meer aan die kriteria vir die diagnose nie), en feitlik almal binne twee jaar. Feitlik die helfte kry hul beroeps- en woonstatus in dié tyd terug. Amper die helfte ondervind egter ’n nuwe episode van manie of ernstige depressie binne die volgende twee jaar. Funksionering verskil; dit is swak tydens periodes van ernstige depressie of manie, maar andersins redelik tot goed, en moontlik uitstekend tydens periodes van hipomanie in Bipolêr II.

Sommige steurings het ’n beperkte invloed op funksionering, terwyl ander uiters beperkend is en groot ondersteuning verg. Die graad van ongeskiktheid kan wissel oor tyd of verskillende lewensvlakke. Verder word voortdurende ongeskiktheid verbind met opneming in ’n instelling, diskriminasie en sosiale uitsluiting, sowel as die inherente uitwerking van die steuring. Funksionering kan ook beïnvloed word deur onder meer die stres daarvan om ’n toestand by die werk of skool weg te steek of deur die nadelige uitwerking van medikasie of ander middels.

Hoewel steurings in die algemeen in ’n negatiewe lig beskou word, kan sommige eienskappe of toestande wat as steurings geklassifiseer word, lei tot bogemiddelde kreatiwiteit, doelgerigtheid, nougesetheid en meelewing. Die publiek se persepsie van die vlak van ongeskiktheid wat met geestesteurings verbind word, kan ook verander.

Mense rapporteer wêreldwyd dieselfde of groter ongeskiktheid weens algemene geestestoestande as weens fisieke toestande, veral in hul sosiale rolle en persoonlike verhoudings. Die deel wat toegang het tot professionele hulp vir geestesteurings is egter baie kleiner, selfs onder dié wat volgens die ondersoekers ’n uiters stremmende toestand gehad het. Ongeskiktheid in hierdie verband kan dinge soos die volgende insluit, of nie:

In terme van die jare nodig vir ongeskiktheidsaanpassing, wat ’n raming is van hoeveel jaar van ’n lewe verlore gaan ná die voortydige dood van ’n geliefde of weens swak gesondheid of ongeskiktheid, tel geestesteurings onder die mees stremmende toestande. Unipolêre gemoedsteuring is die derde grootste oorsaak van ongeskiktheid wêreldwyd, onder geestes- én fisieke toestande. Dit veroorsaak altesaam 65,5 miljoen verlore jare. Die syfers neem nie net individuele ongeskiktheid in ag nie, maar ook hoe algemeen die toestand is. Skisofrenie is byvoorbeeld die individueel stremmendste geestesteuring, maar is minder algemeen.

Alkoholmisbruik is ook hoog op die algehele lys; dit is wêreldwyd verantwoordelik vir 23,7 miljoen verlore jare, terwyl die telling vir ander dwelmmisbruik 8,4 miljoen is. Skisofrenie sorg vir 16,8 miljoen en bipolêre steuring vir 14,4 miljoen verlore jare. Die telling vir panieksteurings is 7 miljoen, vir obsessief-kompulsiewe steuring 5,1 miljoen, vir slaaploosheid 3,6 miljoen en vir post-traumatiese stressteuring 3,5 miljoen.

Die heel eerste sistematiese beskrywing van wêreldwye ongeskiktheid onder die jeug, wat in 2011 gepubliseer is, het bevind feitlik die helfte van alle ongeskiktheid onder 10- tot 24-jariges (tans en volgens voorspelling ook in die toekoms) is weens geestes- en neurologiese toestande, insluitende middelgebruik en toestande wat selfskending insluit. Daarna volg beserings weens ongelukke (meestal verkeersongelukke), 12%, en aansteeklike siektes, 10%. In die hoë-inkomstelande was dit unipolêr (20%) en alkoholmisbruik (11%), in die Middellandse See-gebied unipolêr (12%) en skisofrenie (7%) en in Afrika unipolêr (7%) en bipolêr (5%).

Selfmoord, wat dikwels toegeskryf word aan ’n onderliggende geestesteuring, is die grootste oorsaak van die dood onder tieners en volwassenes onder 35. Daar is elke jaar ’n geraamde 10 miljoen tot 20 miljoen onsuksesvolle selfmoordpogings wêreldwyd.

Risikofaktore vir geestesiektes sluit in oorerflikheid, soos ouers met depressie. Ouerskapsredes sluit in ongelyke behandeling, en daar is ook ’n verband met groot daggagebruik.

Risikofaktore vir skisofrenie en psigose sluit in migrasie en diskriminasie, kindertydtrauma, verlies of skeiding in gesinne en dwelmmisbruik, insluitende dagga.

Die risikofaktore vir angssteurings sluit in familiegeskiedenis (bv. van angstigheid), temperament en houdings (bv. pessimisme), asook ouerskapfaktore soos verwerping, die gebrek aan warmte, vyandigheid, uiters streng dissipline, angstige leweskenking, disfunksionele gedrag of middelmisbruik, en kindermishandeling (emosioneel, fisiek en suksueel).

In Februarie 2013 het ’n studie ’n algemene genetiese verband gevind tussen vyf groot geestesteurings: outisme, AGHS, bipolêre en unipolêre steuring en skisofrenie.

Studies het aangedui verskeidenheid in gene kan ’n belangrike rol speel in die ontwikkeling van geestesteurings, hoewel die betroubare identifikasie van ’n verband tussen spesifieke gene en spesifieke kategorieë steurings moeiliker blyk te wees. Omgewingsgebeure tydens swangerskap en geboorte is ook dalk faktore. Traumatiese breinbeskadiging kan die risiko verhoog vir die ontwikkeling van sekere steurings. Tentatiewe, teenstrydige bewyse is ook gevind vir ’n verband met sekere virusinfeksies, middelmisbruik en algehele gesondheid.

Die oorsake van geestesteurings kan uit verskeie bronne kom, en in baie gevalle is daar nie tans ’n enkele aanvaarde of konsekwente oorsaak nie. ’n Mengsel van modelle kan gebruik word om spesifieke steurings te verduidelik. Die primêre patroon van moderne Westerse psigiatrie is ’n biopsigososiale model, wat insluit biologiese, psigologiese en sosiale faktore, hoewel dit dalk nie altyd in die praktyk toegepas word nie.

Psigiaters streef daarna om ’n mediese diagnose van individue te maak deur ’n ontleding van die simptome en tekens wat met ’n spesifieke soort geestesteuring verbind word. Ander geestesgesondheidswerkers, soos kliniese sielkundiges, kan dieselfde metodes gebruik om ’n pasiënt se probleme en omstandighede te ontleed. Die meeste geestesgesondheidsprobleme word minstens aanvanklik deur algemene praktisyns ondersoek en behandel, en hulle kan die pasiënt in akute of chroniese gevalle verwys vir ’n meer gespesialiseerde diagnose.

Die roetinepraktyk om ’n diagnose te maak sluit gewoonlik ’n onderhoud in wat bekend is as ’n geestestoestandondersoek, waartydens gekyk word na voorkoms en gedrag, selfgerapporteerde simptome, die persoon se geestesgesondheidsgeskiedenis en huidige lewensomstandighede. Die menings van ander kenners, asook familielede en ander derde partye kan ook oorweeg word. ’n Fisieke ondersoek kan volg waar uitgekyk word vir swak gesondheid of die uitwerking van medisyne of ander middels. Psigologiese toetse word soms gedoen deur middel van vraelyste waarop gestandaardiseerde diagnostiese kriteria afgemerk word, en in seldsame gevalle kan neurobeeldvormingstoetse volg.

Die Amerikaanse sielkundige en menseregteaktivis Paula Caplan bevraagteken sedert die 1980's die subjektiwiteit van psigiatriese diagnose en die idee dat mense na willekeur ’n "psigiatriese etiket" kry. Omdat psigiatriese diagnose nie beheer word nie, word daar volgens haar nie van dokters verwag om baie tyd te bestee om die pasiënt te ondervra of ’n tweede mening te kry nie. Die DSM-handleiding kan meebring dat ’n psigiater op ’n kort lys van simptome fokus en nie in ag neem wat werklik die pasiënt se probleme veroorsaak nie. Volgens Caplan staan die psigiatriese diagnose en etiket dus dikwels in die pad van herstel.

In 2013 het die psigiater Allen Frances ’n artikel, "The New Crisis of Confidence in Psychiatric Diagnosis", geskryf waarin hy sê psigiatriese diagnose "maak steeds uitsluitlik staat op feilbare, subjektiewe beoordelings eerder as objektiewe biologiese toetse". Hy was ook bekommerd oor "onvoorspelbare oordiagnose". Jare lank al beskuldig psigiaters soos Peter Breggin en Thomas Szasz asook ander kritici soos Stuart A. Kirk psigiatrie van die "stelselmatige vermedikalisering van normaliteit". Meer onlangs het sulke kritiek gekom van mense in die binnekring wat vir die Amerikaanse Psigiatriese Vereniging gewerk en hulle ondersteun het, soos Robert Spitzer en Allen Frances. ’n Artikel in 2002 in die "British Medical Journal" waarsku teen misplaaste vermedikalisering wat lei tot siekteskepping, waar die grense van siektedefinisies verskuif word om persoonlike probleme in te sluit by mediese probleme, of waar klem gelê word op die risiko's van siektes om die mark vir medikasie te vergroot.

Volgens die 2004-verslag "Voorkoming van Geestesteurings" van die WGO is voorkoming van geestesteurings "een van die doeltreffendste maniere om die siektelas te verklein". Die 2011-riglyne van die Europese Psigiatriese Vereniging (EPA) vir die voorkoming van geestesteurings verklaar daar is aansienlike getuienis dat die voorkoming van verskeie psigiatriese toestande moontlik is.

Die Britse departement van gesondheid sê in ’n 2011-verslag oor die finansiële aspekte van voorkoming dat baie maniere van ingryping besonder goeie waarde vir geld en mettertyd selffinansierend is, met die gevolg dat openbare uitgawes verminder.

Ouerskapmetodes het ’n groot invloed op geestesgesondheid en daar is getuienis dat geestesgesondheidsprobleme verminder kan word deur ouers te help om hul kinders doeltreffender te hanteer.

Ondersoeke wys daar is ’n vermindering in nuwe gevalle van depressiesteurings wanneer mense betrokke is by ingrypingsmetodes, byvoorbeeld met 22% en 38% in meta-ontledings. In ’n ondersoek van pasiënte met onderdrempeldepressie was die voorkoms van ’n ernstige depressiesteuring ’n jaar later onder dié wat minimale-kontak-psigoterapie ontvang het, ’n derde minder as by die kontrolegroep (12% eerder as 18%). Sulke ingrypings bespaar ook koste.

Die Nederlandse gesondheidsorgstelsel maak voorsiening vir voorkomende ingrypings, soos ’n kursus bewussynsgedragsterapie vir mense met onderdrempeldepressie. ’n Meta-ontleding wys dat mense wat dié kursus gevolg het, ’n 38% kleiner kans gehad het om ’n ernstige depressiesteuring te ontwikkel as die kontrolegroep. In een ondersoek oor depressie is egter bevind die uitwerking van bewussynsgedragsterapie is neutraal in vergelyking met persoonlike, sosiale en gesondheidsopvoeding. Hulle het ook genoem dat depressiegetalle kan toeneem omdat mense wat dié soort terapie ontvang, meer geneig kan wees om bestaande simptome van depressie en negatiewe denkpatrone self te herken en erken. Ook in ander studies is bevind die doeltreffendheid van bewussynsgedragsterapie stem ooreen met dié van ander ingrypings, of is neutraal.

Bewussynsgedragsterapie vir mense met ’n risiko van angssteurings het die voorkoms van algemene angssteuring en ander angssimptome aansienlik verminder. Ander maatreëls soos beter ouerskapmetodes, probleemoplossings en kommunikasievermoëns het ook groot voordele ingehou. Ook lyers aan onderdrempel-panieksteurings het groot voordeel getrek uit bewussynsgedragsterapie.

In die geval van psigose en skisofrenie is bevind die gebruik van ’n aantal dwelmmiddels hou verband met die ontwikkeling van dié steurings, onder meer dagga, kokaïen en amfetamiene. Studies het gedui op ’n verlaging in die ontwikkeling van die steurings deur middel van voorkomende bewussynsgedragsterapie, hoewel steeds daaroor gedebatteer word. Nog ’n studie het getoon die voorkoms van skisofrenie by mense met ’n groot genetiese risiko is aansienlik beïnvloed deur die ouerskap- en gesinsomgewing. Volgens ’n meta-ontleding kan dit moontlik wees om die oorgang na psigose by mense met ’n hoë risiko te vertraag of voorkom.

Wat bipolêre steuring betref, is bevind stres (weens rampspoed in die kinderjare of konflik in families) veroorsaak dit nie spesifiek nie, maar verhoog geneties en biologies kwesbare persone se risiko vir ’n ernstiger verloop van die steuring. Daar is al heelwat gedebatteer oor die verband tussen die gebruik van dagga en die voorkoms van bipolêre steuring.

Verdere navorsing is nodig oor die oorsake van steurings sowel as die doeltreffendheid van voorkomingsprogramme.

Behandeling en ondersteuning vir geestesteurings word verskaf in psigiatriese hospitale en klinieke en deur ’n verskeidenheid gemeenskapsgesondheidsdienste. ’n Aantal beroepe het ontwikkel wat spesialiseer in behandeling. Dit sluit in psigiatrie, kliniese sielkunde en maatskaplike werk. Daar is ook ’n groot verskeidenheid psigoterapeute, beraders en openbaregesondheidswerkers, asook ondersteuningsnetwerke waar persoonlike ondervindings van soortgelyke probleme die primêre bron van kundigheid is.

In sommige lande is dienste veral ingestel op herstel: steun vir elke individu se persoonlike reis na die soort lewe wat hy wil hê. Daar is verskillende soorte behandeling, en die regte soort hang af van die spesifieke steuring en die persoon self. In ’n minderheid gevalle kan behandeling teen die pasiënt se wil wees, en dit kan probleme veroorsaak wat afhang van hoe die behandeling uitgevoer en waargeneem word.

Psigoterapie is ’n belangrike opsie vir baie geestesteurings. Verskeie soorte bestaan. Bewussynsgedragsterapie word algemeen gebruik en is geskoei op die verandering van die denk- en gedragspatrone wat met die spesifieke steuring verbind word. Psigoanalise, wat onderliggende psigiese konflikte en verdedigings behandel, is al lank ’n dominante skool van psigoterapie. Sistemiese of familieterapie word soms gebruik, wat ook mense na aan die pasiënt betrek.

’n Belangrike opsie vir baie steurings is psigiatriese medikasie, waarvan daar verskeie soorte is. Antidepressante word gebruik vir die behandeling van unipolêre gemoedsteuring (kliniese depressie), sowel as vir angs en ’n klomp ander steurings. Middels teen paniek, onder meer kalmeermiddels, help vir angsverwante steurings soos slaaploosheid. Gemoedstabiliseerders word veral vir bipolêre gemoedsteuring gebruik. Antipsigotiese middels word vir psigotiese steurings ingespan, veral vir skisofrenie, maar al hoe meer vir ander steurings ook. Stimulante word ook gebruik, veral vir AGHS.

Ondanks die algemene name vir die onderskeie medisynegroepe is daar ’n oorvleueling van die steurings waarvoor hulle gebruik word. Daar kan probleme wees met newe-effekte van die middels en die nakoming van die voorskrifte, en daar is ook kritiek oor die bemarking van die middels en die botsing van professionele belange.

Elektrokonvulsieterapie word soms in erge gevalle gebruik wanneer ander behandelingsmetodes misluk het. Psigochirurgie word as eksperimenteel beskou, maar word deur sekere neuroloë gesteun vir sekere uitsonderlike gevalle.

Berading (professioneel en tussen pasiënte) kan gebruik word. Psigo-opvoedingsprogramme kan help om mense van inligting te voorsien sodat hulle hul probleme beter kan verstaan en bestuur. Kreatiewe terapie word soms ingespan, soos musiek-, kuns- en dramaterapie. Maatreëls vir leefstylaanpassings en ondersteuning word dikwels gebruik. Sommige mense staan ook dieetaanvullings voor.

Geestesteurings is algemeen. In die meeste lande rapporteer meer as een uit drie mense die een of ander tyd in hul lewe voldoende kriteria vir minstens een steuring. In die VSA kwalifiseer 46% die een of ander tyd vir ’n geestesteuring. ’n Voortgesette opname dui daarop dat angssteuring die algemeenste in alle lande behalwe een is, gevolg deur gemoedsteuring in alle lande behalwe twee. Middelmisbruik- en impulsbeheersteuring was oral minder algemeen.

In die VSA is angssteuring die volopste (28,8%), gevolg deur gemoedsteuring (20,8%), impulsbeheersteuring (24,8%) en middelmisbruiksteuring (14,6%). Volgens ’n studie in 2004 is die volgorde in Europa gemoedsteuring (13,9%), angssteuring (13,6%) en alkoholsteuring (5,2%). Sowat een uit tien het in ’n periode van twaalf maande aan kriteria voldoen. ’n Oorsig oor opnames in 16 Europese lande het in 2005 getoon 27% van volwasse Europeërs word in ’n periode van 12 maande deur minstens een steuring geraak.

’n Internasionale oorsig van studies oor die voorkoms van skisofrenie het in 2005 gedui op ’n gemiddelde syfer van 0,4% vir lewenslange skisofrenie; dit was konsekwent laer in armer lande.

Studies oor die voorkoms van persoonlikheidsteurings is kleiner en minder algemeen, maar een Noorweegse studie het bevind daar was oor vyf jaar ’n voorkoms van byna 1 uit 7 (13,4%). Die syfers vir spesifieke steurings het gewissel van 0,8% tot 2,8%, en dit het verskil tussen lande, geslagte, opvoedingsvlakke en ander faktore.

Hoewel die voorkoms van geestesteurings by mans en vroue dieselfde is, kom depressie meer by vroue voor. Elke jaar word 73 miljoen vroue deur ernstige depressie geraak, en selfmoord is die 7de grootste oorsaak van die dood by vroue tussen 20 en 59. Depressiesteurings sorg vir 41,9% van die ongeskiktheid weens neuropsigiatriese steurings onder vroue, in vergelyking met 29,3% onder mans.

Baie faktore, onder meer siektes, armoede, mishandeling, politieke geweld en die agteruitgang van die tradisionele waardestelsel, dra by tot die hoë voorkoms van geestesgesondheidsprobleme in Suid-Afrika. In ’n studie deur die Geestesgesondheid-en-armoede-navorsingsprogram is bevind sowat 16,5% van die volwasse bevolking ly aan geestesteurings, met 1% wat ’n ernstige belemmerende steuring het. Dié statistieke word egter as ’n onderskatting beskou. Onder die inheemse bevolking klou baie mense nog vas aan die tradisionele geloof dat geestesteurings die gevolg van duiwelbesetenheid is. Daarom hou baie families ’n steuring geheim uit vrees vir sosiale verwerping in plaas daarvan om mediese hulp te soek. Dié mense word nie in die statistieke verteenwoordig nie.

Politieke geweld is waarskynlik een van die grootste redes vir geestesteuring in Suid-Afrika. Daar is bevind 23% van volwassenes tussen 16 en 64 is in die vorige jaar blootgestel aan traumatiese gebeure in verband met politieke geweld. Onder hulle was die voorkoms van geestesteurings soos posttraumatiese stressteuring 8,5 keer so hoog as onder die algemene bevolking.

Nog ’n faktor is die hoë voorkoms van middelmisbruik. Omdat die regering nie die nodige geld het om die verspreiding van onwettige dwelmmiddels te keer nie, is dit geredelik beskikbaar. Veral daggagebruik is algemeen onder alle ouderdomsgroepe. Daar is bevind 52% van straatkinders rook daagliks dagga. Die gebruik van tik neem ook kommerwekkende afmetings aan, veral onder jongmense. Hulle besef dikwels nie die gevaar van middelmisbruik nie omdat opvoedingsprogramme skaars is.

Siektes soos malaria, ingewandskoors en MIV/vigs in Suid-Afrika dra ook aansienlik by tot geestesprobleme. Van die siektes het ’n direkte psigologiese uitwerking op die pasiënt. Erger is egter die sielkundige letsel wat ’n siekte kan laat. Die voorkoms van geestesteurings onder mense met MIV/vigs is byvoorbeeld 43,7% in vergelyking met 16,5% in die algemene bevolking.

’n Oorsaak wat dikwels misgekyk word, is verstedeliking. Finansiële en sosiale vooruitsigte lok mense uit die tradisionele omgewings en so word families en dorpies opgebreek. Die familienetwerk, wat eens beskou is as die emosionele, morele en sosiale middelpunt van die gemeenskap, word ondermyn.

Antieke beskawings het ’n aantal geestesteurings beskryf en behandel. In Antieke Griekeland en Rome is kranksinnigheid vereenselwig met ’n doellose ronddwaling en geweld. Sokrates het erken hy beleef wat nou bekend is as "beheerde hallusinasies" (hy het dit sy "demoon" genoem). Pythagoras het ook stemme gehoor. Hippokrates het steurings geklassifiseer, soos paranoia, melancholie (swaarmoedigheid), manie en epilepsie. Die teorie van humorale patologie is ook in dié tyd ontwikkel; dit is die idee dat ’n wanbalans in die mens se liggaamsvloeistowwe temperament en gesondheid nadelig beïnvloed.

Vanweë hul lang kontak met die Grieke en eindelike oorname van Griekeland het die Romeine baie Griekse (en ander) idees oor geneeskunde aanvaar. Die Griekse dokter Asklepiades, wat tot 40 v.C. in Rome gepraktiseer het, het die idee van humorale patologie verwerp en steurings begin behandel met natuurlike terapie soos diëte en masserings.

Skrywers soos Homeros, Sophokles en Euripides het geskryf oor mense wat tot waansin gedryf is deur die gode, ongebalanseerde humores en omstandighede. Die geneesheer Celsus het gemeen kranksinnigheid word veroorsaak deur die verbeelding en het voorgestel mense heel hulself deur filosofie en persoonlike krag. Hy het algemene praktyke van dié tyd beskryf soos diëte, bloedlating, medikasie, praatterapie, opneming in tempels, duiweluitdrywing en behandeling met voorwerpe met toorkrag, asook "martelings", soos om die persoon uit te honger, skielik skrik te maak, te stenig of te slaan. Die meeste mense het egter nie behandeling gekry nie en het by familie gebly of is toegelaat om deur die strate te dwaal.

Steurings is ook beskryf en behandelings ontwikkel in Persië, Arabië en die Middeleeuse Islamitiese wêreld.

Die siening van kranksinnigheid in die Middeleeue in Christelike Europa was ’n mengsel van goddelike, duiwelse en magiese idees. Humorale patologie is in dié tyd ook weer toegepas – soms apart (’n kwessie van "fisika") en soms saam met teorieë van bose geeste (’n kwessie van "geloof"). Arnaldus de Villanova (1235–1313) het "bose geeste" en die vier humores gekombineer en skedelboring vir behandeling aanbeveel, waar ’n gat in die skedel geboor is om demone en die oormaat humores te laat ontsnap.

In die 16de eeu was sommige mense met geestesteurings die slagoffers van heksejagte, en daarna is hulle al hoe meer opgeneem in plaaslike arbeidsplekke en tronke of soms private inrigtings. "Behandelings" het ingesluit bloedlating en geseling. Kranksinnigheid is dikwels beskou as ’n morele kwessie – óf as ’n straf vir sonde óf as ’n toets vir geloof en karakter. In die Christelike teologie is verskeie soorte terapie voorgestaan soos vas, gebed en duiweluitdrywing.

Ander verklarings vir steurings sluit in te veel alhohol of werk asook droefheid en die invloed van die maan of van die maangodin Luna

Baie terme vir steurings wat alledaags geword het, het in die 16de en 17de eeu ontstaan.

Teen die einde van die 17de eeu en aan die begin van die Verligting is kranksinnigheid toenemend beskou as ’n organiese fisieke verskynsel met geen geestelike verbintenis en geen morele verantwoordelikheid nie. Die lewe in inrigtings was ongenaakbaar en mense is soos wilde diere behandel; sommige is in kettings gehou om hulle te beheer. Teen die einde van die 18de eeu het die idee van morele behandeling begin ontwikkel en meer menslike en persoonlike benaderings is aanvaar. Duidelike beskrywings van geestestoestande was egter skaars tot met die 19de eeu.

Industrialisasie en bevolkingsgroei het in die 19de eeu gelei tot ’n groot toename in die getal en grootte van inrigtings in elke Westerse land. Wette is aanvaar om owerhede te dwing om mense te behandel wat deur hul familie en deur dokters kranksinnig verklaar is. Hoewel morele behandeling die grondslag daarvan was, was die inrigtings groot en onpersoonlik. Hulle is gevul met ’n groot aantal mense met ’n verskeidenheid geestelike en sosiaal-ekonomiese probleme. Die sukses van morele behandeling het twyfel gewerp op die mediese benadering en baie mense het dit teengestaan, maar teen die middel van die 19de eeu het die idee posgevat dat albei benaderings nodig is. Min terapeutiese aktiwiteite het egter in die inrigtings plaasgevind en die mediese versorgers was dikwels nie veel meer as administrateurs wat min vir die pasiënte gedoen het nie.

Verskeie klassifikasies en diagnostiese terme soos skisofrenie is ontwikkel deur verskillende owerhede, en die term psigiatrie het ontstaan.

Aan die begin van die 20ste eeu is psigoanalise ontwikkel, asook Kraepelin se klassifikasiestelsel. Daar is toenemend na mense in inrigtings verwys as "pasiënte" en na die inrigtings self as "hospitale".
’n Geesteshigiëne-beweging het in die 20ste eeu in Amerika ontstaan in ’n poging om geestesteurings te voorkom. Kliniese sielkunde en maatskaplike werk het as beroepe ontwikkel. Ná die Eerste Wêreldoorlog was daar ’n enorme toename in toestande wat die naam "bomskok" gekry het.

Tydens die Tweede Wêreldoorlog is ’n nuwe psigiatriese handleiding ontwikkel om geestesteurings te klassifiseer. Saam met bestaande stelsels vir sensusopnames en hospitaalstatistieke het dit gelei tot die eerste Diagnostiese en Statistiese Handleiding van Geestesteurings (DSM). Die Internasionale Klassifikasie van Siektes (ICD) het ook ’n afdeling vir geestestoestande geskep. Die term "stres" is al hoe meer gebruik vir geestesteurings.

Elektrokonvulsie- en insulienskokterapie, breinlobsnyding en teenpsigose-medikasie is teen die middel van die eeu gebruik. In die 1960's was daar baie kritiek teen die begrip geestesiekte. Psigiaters soos Thomas Szasz het gereken geestesiektes was ’n mite wat gebruik is om morele konflikte weg te steek; sosioloë soos Erving Goffman het gesê geestesiektes is bloot ’n voorbeeld van hoe die gemeenskap nie-konformiste etiketteer en beheer; gedragsielkundiges het psigiatrie se basiese vertroue op onwaarneembare verskynsels gekritiseer; en gayregte-aktiviste het beswaar gemaak teen die APA se opname van homoseksualiteit as ’n geestesteuring.

De-institusionalisering het in die Weste begin toeneem, met verafgeleë psigiatriese hospitale wat gesluit is ten gunste van gemeenskapsdienste vir geestesgesondheid. Ander soorte psigiatriese medisyne is ook ontwikkel.

Vorderings in neurowetenskap, genetika en sielkunde het gelei tot nuwe navorsingsagendas. Bewussynsgedragsterapie en ander soorte behandeling is ontwikkel. Die DSM en ICD het nuwe kriteria-gebaseerde klassifikasies aanvaar, en die getal "amptelike" diagnoses het baie toegeneem. In die 1990's het nuwe soorte antidepressante die middels geword wat wêreldwyd die meeste voorgeskyf is, nes teenpsigose-middels later. Ook ’n herstelbenadering is in die 1990's aanvaar.




</doc>
<doc id="87488" url="https://af.wikipedia.org/wiki?curid=87488" title="Spontane ontbranding">
Spontane ontbranding

Spontane ontbranding of spontane ontsteking is 'n tipe van verbranding wat deur selfverwarming (toename in temperatuur as gevolg van eksotermiese reaksies) voorkom, gevolg deur 'n termiese wegholreaksie (selfverwarming wat vinnig versnel tot hoë temperature) en uiteindelik, ontsteking.






</doc>
<doc id="87491" url="https://af.wikipedia.org/wiki?curid=87491" title="Sakrivier">
Sakrivier

Die Sakrivier, die habitat van die oewerkonyn, is die langste nie-standhoudende rivier in die Karoo.

Die rivier ontspring op 1 830m bo seevlak in die Nuweveldberge, op die noordoosgrens van die Karoo Nasionale Park, net oos van die Moltenopas en 'n 13km noordwes van Beaufort-Wes. Dit vloei noordoos van Fraserburg verby, deur die dorp Williston, verby die spoorwegeindpunt Sakrivier en deur die dorp Brandvlei.
In verskeie panne (“vloere”) versprei die vloedwaters en verdamp of sak in die grond weg. Vandaar die naam Sakrivier. Op ongeveer 460km van sy oorsprong kom die rivier tot sy einde in Grootvloer tussen Brandvlei en Kenhardt. Uit die Roggeveld vloei die water van die Visrivier en sy grootste sytakke, die Renosterrivier en die Rietrivier, verby Kootjieskolk. In die omgewing van die spoorweghaltes Tontelbos en Sakrivier sluit die Vis by die Sakrivier aan. Hierdie is 'n afgeleë dunbevolkte landstreek.

Die karige neerslag oor die opvanggebied en stroomgebied wissel tussen 'n 120 tot 250mm per jaar. By hoogste uitsondering vloei die rivier meer as 20 dae per jaar.

Doringbome, gannabos en riet is volop. Daar is geen inheemse bome langs die rivier nie, maar wel populiere en wilgers wat skadu verskaf. 
Boere by Fraserburg het in die eerste dekade van die eeu die Sakrivier Bewarea van 120 000ha gestig om die oewerkonyn te beskerm.

Die rivier en sy sytakke bring in 'n goeie reënseisoen miljoene ton vrugbare grond en water van die berge na die vloedvlaktes en vloere van die noordwestelike deel van die Noord-Kaap. Sedert laat in die 19de eeu is ook hier soos langs die Nyl saaidamme gebruik waar lae walle keer dat vloedwater vinnig terugloop en eerder insak. Een vloed was genoeg om te saai en die plant te laat ontwikkel tot oestyd sonder opvolgreën of besproeiing of bemesting. Soms is 'n besonder groot oes van vrugte en groente en veral koring gewen, maar baie jare was daar glad geen oes nie weens die onreëlmatige reënval, onvoorspelbare vloede, hitte, sprinkane, plantluise, krieke en ryp. Vloede het saaidamme en keerwalle verwoes en ernstige erosie veroorsaak. Weens hierdie probleme het Zak River Estates sy koringboerdery in 1944 gestaak. Teenswoordig word hier hoofsaaklik met skape en op beperkte skaal met lusern en lupine geboer. Semi-permanente poele in die rivierloop en fonteine wat helder watergate vorm, lewer hiervoor genoeg water. Verskeie plase is onbewoon.

Eerw. Johannes Kicherer van die Londense Sendinggenootskap het in 1799 die Sakrivier-sending gestig met 'n sendingstasie by Blijdevooruitzicht, 'n 50km noordoos van Fraserburg.
Trekboere het in die omgewing van hierdie rivier hul korbeelhuise gebou.

Die benedeloop van die Sakrivier is bekend as die Hartbeesrivier wat verby Kenhardt en Kakamas na die Oranjerivier loop.



</doc>
<doc id="87493" url="https://af.wikipedia.org/wiki?curid=87493" title="Pietersielie">
Pietersielie

Pietersielie ("Petroselinum crispum") is 'n spesie van die genus "Petroselinum" in die familie "Apiaceae", inheems aan die sentrale Middellandse Seestreek (die suide van Italië, Algerië, en Tunisië). Dit het egter dwarsoor die wêreld gevestig en word wyd verbou as 'n krui, spesery en as groente.

Waar dit as 'n tweejarige plant gekweek word, vorm dit in die eerste jaar reeds 'n roset van drieledige blaarstele 10-25 cm lank, met talle liggroen blaartjies 1-3 cm groot en 'n penwortel wat deur die winter as 'n voedselstoor funksioneer.

Pietersielie word algemeen gebruik in Midde-Oosterse, Europese en Amerikaanse kookkuns. Krullerige blaarpietersielie word dikwels as 'n versiering langs hoofgeregte gerangskik. In Sentraal- en Oos-Europa en die weste van Asië, word baie geregte bedien met vars gekapte pietersielie bo-oor gesprinkel. Wortelpietersielie is baie algemeen in die Sentrale en Oostelike Europese kookkuns, waar dit gebruik word as 'n versnapering of 'n groente in meeste soppe, bredies asook rys.

Tuinpietersielie is 'n heldergroen, tweejarige plant in gematigde klimaat, of 'n eenjarige kruid in subtropiese en tropiese gebiede.



</doc>
<doc id="87494" url="https://af.wikipedia.org/wiki?curid=87494" title="Baleka Mbete">
Baleka Mbete

Baleka Mbete (gebore 24 September 1949), ook bekend as Baleka Mbete-Kgositsile, is 'n Suid-Afrikaanse politikus wat sedert 21 Mei 2014 as Speaker van die Nasionale Vergadering van Suid-Afrika dien. Sy was van 2008 tot 2009 die Adjunkpresident van Suid-Afrika. In 2007 is sy as die nasionale voorsitter van die African National Congress verkies en sy is in 2012 tot die posisie herverkies. Sy het hierdie amp tot op 18 Desember 2017 beklee en is deur Gwede Mantashe opgevolg.

In April 1997 kom dit aan die lig dat Mbete 'n onbehoorlik uitgereikte rybewys bekom het, maar is nie van enige oortreding aangekla nie. Dit volg nadat ondersoekbeamptes korrupsie in Mpumalanga se plaaslike toetssentrums ontbloot het, waar lisensies in ruil vir omkoopgeld uitgereik is. Mbete het gesê dat sy "te besig" was om in toue te staan​​.

In 2007 het Mbete die DA-lid Mike Waters geskors omdat hy probeer vra het wat aan die skandaal rondom Manto Tshabalala-Msimang gedoen word. Waters wou navraag doen oor die Minister van Gesondheid se beweerde skuldigbevinding aan diefstal terwyl sy 'n verpleegster in Botswana was.

Mbete was by die "Travelgate"-skandaal betrokke waartydens meer as 200 Suid-Afrikaanse parlementslede hulle gesubsidieerde reisvoordele misbruik het. Volgens berigte het sy die geld terugbetaal.

In 2006 huur Mbete 'n vliegtuig teen 'n koste van R471 900 (sowat VS$60 000) na Liberië vir die inhuldiging van pres. Ellen Johnson Sirleaf. Die enigste ander passasier op die vliegtuig was 'n lid van haar personeel. Thabo Mbeki en die buitelandse sake-minister Nkosazana Dlamini-Zuma is ook na die inhuldiging – Mbeki in sy privaatvliegtuig en Dlamini-Zuma per kommersiële vlug.

Sy is 'n stoere ondersteuner van Tony Yengeni, 'n voormalige ANC-hoofsweep in die parlement, wat aan bedrog skuldig bevind is. Na sy vonnisoplegging het Mbete selfs Yengeni na die Pollsmoor-gevangenis vergesel.

Mbete word tans vir omkopery ondersoek. Ondersoekbeamptes van die aandelebeurs in die Verenigde State van Amerika glo dat die R25 miljoen aandeel wat sy na die toekenning van 'n lisensie aan die Goldfields mynmaatskappy ontvang het, omkoopgeld was.


</doc>
<doc id="87495" url="https://af.wikipedia.org/wiki?curid=87495" title="Knoffelsout">
Knoffelsout

Knoffelsout is 'n gegeurde sout wat gebruik word as 'n voedselgeurmiddel. Dit word gemaak van 'n mengsel van gedroogde, gemaalde knoffel en tafelsout met 'n anti-kleefmiddel (bv. kalsiumsilikaat). In sy eenvoudigste vorm word dit gemaak deur die kombinasie van 3 dele sout met 1 deel knoffelpoeier.

Dit kan gebruik word as 'n plaasvervanger vir vars knoffel, in geregte soos hamburgers, gebraaide sampioene of tsjakalaka.

Dit moet nie verwar word met gemaalde knoffel, knoffelkorrels of knoffelpoeier nie, wat ook as speserye verkoop word.

Knoffelsout kan tuis gemaak word deur gemaalde knoffel in 'n bakkie met sout te meng, en 'n bietjie bevogtiger oor te giet.


</doc>
<doc id="87496" url="https://af.wikipedia.org/wiki?curid=87496" title="Tamatiesous">
Tamatiesous

Tamatiesous (of "ketchup") is 'n tafelsous. Tradisioneel het daar verskillende "ketchup"-resepte bestaan vir souse gemaak van sampioene, oesters, mossels of okkerneute 

Dit is 'n soet-suur sous, tipies gemaak van tamaties, asyn, 'n versoeter, en verskillende geurmiddels en speserye. Die soetheid is in die meeste gevalle suiker, of, meer spesifiek in die Verenigde State van Amerika, hoë fruktose mieliestroop. Geurmiddels kan wissel volgens die resep, maar gewoonlik sluit dit uie, wonderpeper, naeltjies, kaneel, knoffel, en soms seldery in. 

Tamatiesous word as 'n kondiment genuttig by verskeie geregte wat warm bedien word, insluitende slaptjips, hamburgers, toebroodjies, worsbroodjies, omgeroerde eiers en selfs braaivleis. Ketchup word soms ook gebruik as 'n basis of bestanddeel vir ander souse.


</doc>
<doc id="87497" url="https://af.wikipedia.org/wiki?curid=87497" title="Suurlemoenpeper">
Suurlemoenpeper

Suurlemoenpeper is 'n mengsel van geurmiddels wat gemaak word van gegranuleerde suurlemoenskil en gekraakte swartpeperkorrels. Tydens die bereiding word die suurlemoenskil saam met die peper fyngedruk sodat die sitrusolie in die peper kan intrek. Hierdie mengsel word dan gebak en gedroog en kan op vleis (veral pluimvee) en pasta gebruik word, hoewel dit oorspronklik hoofsaaklik vir seekos gebruik is.

Suurlemoenpeper is in die handel beskikbaar in klein houertjies, en kan ook klein hoeveelhede ander bestanddele soos sout, suiker, uie, knoffel, sitroensuur, bykomende suurlemoengeursel, rooipeper en ander speserye bevat. Suurlemoenpeper kan ook tuisgemaak wees.


</doc>
<doc id="87499" url="https://af.wikipedia.org/wiki?curid=87499" title="Frederick Brownell">
Frederick Brownell

Frederick Gordon (Fred) Brownell (8 Maart 1940 – 10 Mei 2019) was 'n Suid-Afrikaanse heraldikus, vlagkundige en genealoog. Hy het onder andere die vlae van Namibië en Suid-Afrika ontwerp, asook heraldiese advies aan die ontwerper van die vlag van Lesotho verleen. Hy is in 2000 met die Orde vir Voortreflike Diens bekroon.

Brownell het in 1977 as Assistent Staatsheraldikus by die Buro vir Heraldiek begin werk. In 1982 is hy tot Staatsheraldikus bevorder. Hy het in 2002 van die staatsdiens afgetree.

Hy het verskeie wapens en vlae ontwerp, insluitende die wapen en vlag van Namibië in 1990. In 1994 ontwerp hy die nuwe Suid-Afrikaanse vlag, met 'n konvergerende kruis wat die samesnoering van verskillende kulture in een toekomstige Suid-Afrika simboliseer. Hy het later ook die wapens vir die nuwe provinsiale regerings ontwerp en het talle artikels en boeke oor heraldiek en vlae gepubliseer.




</doc>
<doc id="87502" url="https://af.wikipedia.org/wiki?curid=87502" title="Nkosazana Dlamini-Zuma">
Nkosazana Dlamini-Zuma

Nkosazana Clarice Dlamini-Zuma (gebore 27 Januarie 1949) is 'n Suid-Afrikaanse politikus en 'n voormalige aktivis teen apartheid. Sy was Suid-Afrika se Minister van Gesondheid van 1994 tot 1999, onder president Nelson Mandela, daarna die Minister van Buitelandse Sake vanaf 17 Junie 1999 tot 10 Mei 2009, onder presidente Thabo Mbeki en Kgalema Motlanthe. Sy is op 10 Mei 2009 as die Minister van Binnelandse Sake in die kabinet van president Jacob Zuma, haar gewese man, aangestel. Sy het dié posisie tot haar bedanking op 2 Oktober 2012 beklee.

Op 15 Julie 2012 is Dlamini-Zuma tot voorsitter van die Afrika-unie verkies. Sy word dus die eerste vrou om die organisasie (insluitend sy voorganger, die Organisasie vir Afrika-eenheid) te lei. Haar termyn het op 15 Oktober 2012 'n aanvang geneem. Sy is op 30 Januarie 2017 deur Moussa Faki opgevolg.


</doc>
<doc id="87503" url="https://af.wikipedia.org/wiki?curid=87503" title="Graça Machel">
Graça Machel

Graça Machel (née Simbine; gebore 17 Oktober 1945) is 'n Mosambiekse politikus en humanis. Sy is die weduwee van die voormalige Suid-Afrikaanse president Nelson Mandela en Mosambiekse president Samora Machel. As gevolg hiervan is sy die enigste vrou wat as eerste dame in twee aparte onafhanklike lande gedien het. Sy is 'n internasionale kampvegter vir die regte van vroue en kinders en is in 1997 vir haar humanitêre werk as 'n Britse dame verklaar.


</doc>
<doc id="87505" url="https://af.wikipedia.org/wiki?curid=87505" title="Boek van Tobit">
Boek van Tobit

Die Boek van Tobit is 'n Ou Testamentiese apokriewe boek en vertel die verhaal van Tobit, 'n man uit die stam van Naftali, wat deur die vyand as gevangene na Nineve weggevoer is. Dit handel oor Tobit, sy vrou, Sara, en hulle seun Tobias. In die verhaal kruis hulle paaie ook met die engel Rafael en ook met die jong meisie Sara, op wie die duiwel Asmodeus verlief is. Asmodeus vermoor die mans wat met haar trou een vir een.

Die skrywer van die boek is onbekend en daar word vermoed dat die boek tussen die jare 225 en 175 v.C. geskryf was. Die boek is oorspronklik in Hebreeus of in Aramees geskryf.



</doc>
<doc id="87506" url="https://af.wikipedia.org/wiki?curid=87506" title="Teenpous Victor IV (Gregorius)">
Teenpous Victor IV (Gregorius)

Teenpous Victor IV gebore Gregorio Conti was 'n teenpous in die Rooms Katolieke Kerk van 25 Januarie 1138 tot 29 Mei 1138.

Gregorio Conti is gebore in Ceccano, Italië. Hy word aangestel as kardinaal in Desember 1122.Hy was een van die 16 kardinale wat in 1111 die verdrag van Pous Paschalis II en keiser Hendrik IV oor die Investituurstryd bekragtig het. Later het hy aangevoer dat hy gedwing was om dit te doen en was hy baie krities oor die gedrag van die pous. In 1112 het Paschalis hom toe as kardinaal ontslaan. In 1122 het Paschalis se opvolger Pous Callixtus II hom
egter weer as kardinaal aangestel.

Toe Callixtus se opvolger Pous Honorius II in 1130 sterwe en daar onduidelikheid was oor sy opvolger, skaar Conti hom by Teenpous Anacletus II. Anacletus sterwe op 25 Januarie 1138 en dieselfde dag nog word Conti as Pous Victor IV aangestel met die hulp van koning Rogier II van Sisilië. Innocentius het egter baie meer steun gehad en die posisie van Victor het vinnig verswak. Deur intervensie van Bernard van Clairvaux tree Victor op 29 Mei 1138 af en onderwerp hom aan Pous Innocentius. Innocentius het aanvanklik belowe dat Victor en al sy aanhangers hulle poste en titels sou behou, maar het nie sy belofte gehou nie. Op die tweede Lateraanse konsilie onthef Innocentius vir Conti en al sy aanhangers van hulle titels en poste ondanks die kritiek van Bernard van Clairvaux.
Na sy afdanking het Gregorio hom teruggetrek na S. Eusebio in Fontanella by Sotto in Monte.


</doc>
<doc id="87508" url="https://af.wikipedia.org/wiki?curid=87508" title="Wonderpeper">
Wonderpeper

Wonderpeper (ook genoem Jamaikapeper, Mirtelpeper, Pimenta, piment of Engelse peper), is die gedroogde groen vrugte ("bessies", wat gebruik word as 'n spesery) van "Pimenta dioica", 'n middelstandboom wat inheems is aan die Groot Antille, die suide van Meksiko, en Sentraal-Amerika, wat nou verbou word in baie warm dele van die wêreld. 
Die naam "allspice" is reeds in 1621 deur die Engelse uitgedink, wat gereken het dit gekombineer al die geure van kaneel, neutmuskaat en naeltjies saam. 

Verskeie onverwante geurige struike word genoem "Carolina wonderpeper" ("Calycanthus Floridus"), "Japannese wonderpeper" (Chimonanthus praecox), of "wilde wonderpeper" ("Lindera benzoin"). Wonderpeper word ook soms gebruik om te verwys na die kruid "balsemwormkruid" ("Tanacetum balsamita").



</doc>
<doc id="87509" url="https://af.wikipedia.org/wiki?curid=87509" title="Haselneut">
Haselneut

Haselneut is die neut van die hasel. Die neut is bolvormig tot ovaal, ongeveer 15-25 mm lank en 10-15 mm in deursnee, met 'n buitenste fibreuse skil rondom 'n gladde dop. Die neute val uit hul doppe wanneer dit ryp is, ongeveer sewe tot agt maande na bestuiwing. Die kern van die saad is eetbaar en kan rou gebruik of gebraai word, of die basis van 'n pasta vorm. Hasel word ook gebruik vir veevoer, net soos kastanjes en akkers. Die saad het 'n dun, donker bruin vel, wat soms verwyder word voordat dit gekook word.

Haselneute word in kommersiële hoeveelhede verbou in Turkye, Azerbaijan, Italië, Griekeland, Georgia, in die suide van die Spaanse streek Katalonië, in Kent County in die Verenigde Koninkryk en in die Amerikaanse state van Oregon en Washington. Turkye is die grootste produsent van haselneute in die wêreld met ongeveer 75% van die produksie.

Haselneute word gebruik om die gebak "praline" te maak, en ook gebruik in kombinasie met sjokolade, sjokoladetruffels en produkte soos "Nutella" en "Frangelico"-likeur. Haselneutolie, gepers uit haselneute, het 'n sterk geur en word soms gebruik as 'n kookolie.

Haselneute is ryk aan proteïen en onversadigde vette. Verder bevat dit goeie hoeveelhede tiamien en vitamien B6, sowel as kleiner hoeveelhede van ander B-vitamiene.


</doc>
<doc id="87510" url="https://af.wikipedia.org/wiki?curid=87510" title="Maleagi">
Maleagi

Maleagi is die 39ste boek in die kanon van Hebreeuse Geskrifte wat as die Ou Testament in die Bybel opgeneem is. Hierdie boek is die twaalfde en laaste van die sogenaamde twaalf Klein Profete. Die boek dateer uit die 5de eeu v.C. nadat die tempel reeds herbou was. In 'n aantal gesprekke met die volk bestraf die profeet die volk oor hulle sondes op die gebied van die erediens, die huwelikslewe en hulle toekomsverwagtinge. Hoogtepunte is die gedeeltes oor die verkiesende liefde van God (1:2-5), die ware erediens (1:11) en die vooruitsig dat die son van redding met genesing in sy strale oor die vromes sal skyn (4:2).



</doc>
<doc id="87511" url="https://af.wikipedia.org/wiki?curid=87511" title="Petro Porosjenko">
Petro Porosjenko

Petro Oleksijowitsj Porosjenko (Oekraïens: Петро Олексійович Порошенко, wetenskaplike transliterasie: Petro Oleksijovyč Porošenko; gebore 26 September 1965 in Bolhrad) is 'n Oekraïense ondernemer en politikus. Hy het vanaf 7 Junie 2014 tot 20 Mei 2019 as president van Oekraïne gedien.

As entrepreneur het hy 'n fortuin met sy sakegroep "Ukrprominvest" verdien wat onder meer belange in die Oekraïense sjokolade-, televisie-, motor-, skeepsbou- en wapenbedryf het. Die Amerikaanse sakeydskrif "Forbes" het Porosjenko, wie se fortuin op VSA-$ 1,6 miljard beraam word, sewende op die ranglys van Oekraïense oligarge gelys. In 2005 is sy fortuin volgens die Poolse nuustydskrif "Wprost" nog op sowat VSA-$ 350 miljoen beraam. Weens sy belange in "Roshen", die grootste Oekraïense vervaardiger van sjokolade en ander lekkergoed, het Porosjenko die bynaam "Sjokoladekoning" gekry.

Gedurende sy politieke loopbaan het Porosjenko reeds 'n verskeidenheid regeringsposte beklee. Tussen Februarie en September 2005 was hy voorsitter van die Nasionale Veiligheids- en Verdedigingsraad van Oekraïne en vanaf Februarie 2007 tot en met Maart 2012 direkteur en lid van die bestuursraad van Oekraïne se Reserwebank. Onder president Wiktor Joesjtsjenko het hy die amp van minister van buitelandse sake en onder president Wiktor Janoekowitsj die amp van minister van ekonomiese sake beklee. Op 24 Mei 2014 het hy reeds in die eerste rondte van die Oekraïense presidensiële verkiesing 'n oorwinning behaal.


</doc>
<doc id="87512" url="https://af.wikipedia.org/wiki?curid=87512" title="1-2 Samuel">
1-2 Samuel

1-2 Samuel is die 9de en 10de boeke in die kanon van Hebreeuse Geskrifte wat as die Ou Testament in die Bybel opgeneem is.

In hierdie boek speel die profeet Samuel 'n belangrike rol as leier en profeet wat die wil van die Here aan Saul bekend maak en hom tot koning salf en daarna ook vir Dawid tot koning salf. Die boek beskryf die oorgang van die tyd dat God leiers stuur om vir Israel te lei en te red, na dié van 'n gevestigde koninkryk onder Dawid. Samuel en Saul is in die jare die leiers: Samuel as profeet, priester en leier, Saul as eerste koning onder wie se regering elkeen in 'n groot mate nog doen soos in die tyd toe daar nog nie 'n koning in Israel geregeer het nie. 

Nadat die Here vir Saul oor sy sonde gestraf en vir Dawid tot koning laat salf het, word Saul se leierskap al hoe swakker en dié van Dawid al hoe sterker. Die rede is: die Here het 'n bose gees in Saul se lewe gestuur, terwyl die Gees van die Here van die dag af dat Dawid tot koning gesalf is, kragtig in hom gewerk het.

Hierdie boek is na Samuel vernoem, al is hy reeds oorlede, want hy het vir Dawid, die hooffiguur in dié boek, tot koning gesalf. Die boek Samuel beskryf hoe Dawid eers koning net oor die Judastam was en later, na 'n burgeroorlog, oor al die stamme, hoe hy talle vreemde nasies oorwin en sy grondgebied uitbrei, maar hoe sy ryk dan weer amper verbrokkel deur sy sonde met Batseba.



</doc>
<doc id="87514" url="https://af.wikipedia.org/wiki?curid=87514" title="Kasjoeneut">
Kasjoeneut

Die kasjoeboom ("Anacardium occidentale") is 'n tropiese immergroen plant wat kasjoeneute en kasjoeappels voortbring, Dit groei tot 14 meter (46 voet) hoog, maar die dwergkasjoe, wat tot 6 meter (20 voet) hoog word, het hom as meer winsgewend bewys omdat dit vroeër volle wasdom bereik en hoër opbrengste lewer.

Die kasjoeneut dien as 'n versnapering en word in kosbereidings soos ander neute gebruik, maar dit is eintlik 'n saad. Die kasjoeappel is 'n vrug waarvan die pulp tot 'n soet vrugtedrankie verwerk of tot 'n likeur gedistilleer kan word.

Die dop van die kasjoeneut lewer opbrengste wat in baie toepassings gebruik kan word, van smeermiddels tot verf, en ander dele van die boom is tradisioneel gebruik teen slangbyte en vir ander tradisionele geneesmiddels.

Kasjoe kom oorspronklik van die noordooste van Brasilië, maar word nou wyd in tropiese gebiede verbou, met Viëtnam en Nigerië wat die grootste produsente verteenwoordig, asook in Indië, die Ivoorkus en Indonesië.


</doc>
<doc id="87515" url="https://af.wikipedia.org/wiki?curid=87515" title="Humor (medies)">
Humor (medies)

Die vier humores (enkelvoud: humor) is deel van ’n mediese stelsel wat deur geneeshere in Antieke Griekeland en Antieke Rome aanvaar is. Dit verduidelik die werking van die liggaam aan die hand van vier vloeistowwe (humores): bloed, slym, geel gal en swart gal. Dié benadering word "humorale patologie" genoem.

Te veel of te min van enige van die vier vloeistowwe sou volgens die antieke dokters ’n direkte invloed op die mens se temperament en gesondheid hê. Dit is baie individualisties, want elke mens het glo sy eie besondere humorale samestelling gehad. Dit het ’n holistiese benadering gehad, want die verband tussen die geestelike en fisieke prosesse is benadruk deur hierdie raamwerk. Die model is aanvaar deur van Hippokrates tot ander Griekse, Romeinse en Persiese geneeshere en was die aanvaarde siening van die menslike liggaam tot met die ontwikkeling van moderne mediese navorsing in die 19de eeu.

Die teorie bepaal basies dat wanneer die vier humores in ewewig was, die persoon gesond was. Alle siektes en gestremdhede het ontstaan weens ’n wanbalans van hierdie vloeistowwe. Daar is geglo die tekort of oorvloed van die humores word veroorsaak deur die inaseming van dampe of die opneem daarvan deur die liggaam. Dokters het geglo elk van die humores neem toe of af in die liggaam na gelang van die persoon se dieet en aktiwiteite. Dit was verwant aan die teorie van die klassieke vier elemente: aarde, vuur, water en lug; elk het een van die humores verteenwoordig: die aarde die swart gal, vuur die geel gal en water die slym, met al vier elemente teenwoordig in die bloed.

Die woord "humor" is ’n vertaling van die Griekse χυμός, "chymos" (letterlik "sap").

Die volgende tabel wys die vier humores met hul ooreenstemmende elemente, seisoene, plek van ontstaan en gevolglike temperamente asook hul moderne ekwivalente:



</doc>
<doc id="87518" url="https://af.wikipedia.org/wiki?curid=87518" title="Garam masala">
Garam masala

Garam masala is 'n geroosterde mengsel van speserye. Die resep is afkomstig uit Indië. Die voorbereiding verskil heelwat van streek tot streek. Dit is 'n bestanddeel van baie Indiese geregte soos hoendertandoori. Dit word dikwels laaste bygevoeg tydens die kookproses, sodat die geur en smaak behoue bly.

Hieronder volg die voorbereiding vir 'n soeter variant.

Bestanddele:

Bereiding:


</doc>
<doc id="87519" url="https://af.wikipedia.org/wiki?curid=87519" title="Northmead">
Northmead

Northmead is 'n voorstad in Benoni, Gauteng. Volgens die 2011-sensus het Northmead 'n bevolking van 11 655 gehad, waarvan 82,2% Blankes was. Engels (50,2%) en Afrikaans (40,8%) is die grootste huistale.



</doc>
<doc id="87520" url="https://af.wikipedia.org/wiki?curid=87520" title="Samora Machel">
Samora Machel

Samora Moisés Machel (29 September 1933 - 19 Oktober 1986) was die president van Mosambiek en die leier van FRELIMO (Bevrydingsfront van Mosambiek). Hy het die land vanaf sy onafhanklikheidswording op 25 Junie 1975 tot sy dood op 19 Oktober 1986 gelei. Sy presidensiële vliegtuig het in bergagtige terrein op die grens tussen Mosambiek, Swaziland en Suid-Afrika neergestort. 

Machel is op 28 Oktober begrawe en is deur pres. Joaquim Chissano opgevolg. Hy was met Graça Machel getroud, wie later met Nelson Mandela (tot lg. se dood in 2013) getroud was.




</doc>
<doc id="87523" url="https://af.wikipedia.org/wiki?curid=87523" title="1-2 Konings">
1-2 Konings

1-2 Konings is die 11de en 12de boeke in die kanon van Hebreeuse Geskrifte wat as die Ou Testament in die Bybel opgeneem is.

Die boek sit die geskiedenis van die Samuelboeke voort. Net voor Dawid se dood laat hy sy seun Salamo tot koning salf. Na Dawid se dood reken Salamo af met sy teëstanders en regeer in voorspoed en met wysheid oor die twaalf stamme. Die bou en inwyding van die tempel vorm die hoogtepunt van sy bewind. Na sy dood skeur die ryk in twee dele: Juda - Jerusalem in die suide met nasate van Dawid as hulle konings en Israel in die noorde onder verskillende konings. Die geskiedenis van die twee ryke word afwisselend vertel, eers dié van 'n bepaalde koning (byvoorbeeld Jerobeam van Israel) en dan dié van al die konings van die ander ryk wat gelyktydig met hom geregeer het (byvoorbeeld Rehabeam, Abia en Asa van Juda). Elke koning se optrede word vertel en beoordeel in die lig van wat die Here sy volk in verband met afgodediens beveel het, en die geskiedenis van die tydperk vind sy hoogtepunt in die botsing van die profeet Elia met Agab, botsings wat vertolk kan word as 'n stryd om te bevestig dat die Here God is.

Die eerste sewentien hoofstukke handel oor die geskiedenis van die twee ryke. 'n Groot gedeelte hiervan word in beslag geneem deur die optrede van die profete Elia en Elisa. Die sterk stempel wat Elisa op die tydperk se gebeure afgedruk het, blyk daaruit dat twee persone wie se koningskap deur hom aangekondig is, se nasate nog lank na sy dood 'n leidende rol in die geskiedenis gespeel het.

Na die ondergang van die staat Israel word die geskiedenis van Juda beskryf tot met die val van Jerusalem in 586 v.C. Die hoogtepunte in die tyd was die hervormings deur Hiskia en Josia. Desondanks het die volk sy land verloor omdat hy nie na die Here geluister het nie. Die slotopmerking oor die vrylating van koning Jojagin is die ligpunt waarmee hierdie donker tydperk afsluit.



</doc>
<doc id="87524" url="https://af.wikipedia.org/wiki?curid=87524" title="Mbuzini">
Mbuzini

Mbuzini is 'n dorp naby Komatipoort in Mpumalanga, Suid-Afrika. Dit is naby die grens tussen Suid-Afrika, Mosambiek en eSwatini geleë.

Dit is die plek waar die Mosambiekse president, Samora Machel, en 34 passasiers in 'n noodlottige vliegramp in 1986 oorlede is. 'n Roudiens word jaarliks op 19 Oktober op die plek waar die vliegtuig geval het gehou. Die terrein beskik oor 'n monument ter nagedagtenis aan Samora Machel.

Die monument is op 19 Januarie 1999 deur Joaquim Chissano en Nelson Mandela ingewy. Dit is teen 'n koste van $240 000 opgerig en inkorporeer wrakstukke van die vliegtuig. Vyf-en-dertig oop staalbuise is aangebring wat 'n huil-klank veroorsaak as die wind daaroor waai.
Dit is in 2006 as 'n nasionale erfenisterrein verklaar.

In 2006 is 'n biblioteek met Engelse en Portugese boeke daar naby geopen. 'n Standbeeld van Machel, wat deur 'n Noorweegse kunstenaar gemaak is, is ook hier opgerig.



</doc>
<doc id="87527" url="https://af.wikipedia.org/wiki?curid=87527" title="Pictorialisme">
Pictorialisme

Pictorialisme was 'n stylrigting in die laat 19de eeuse en vroeë 20ste eeuse kunsfotografie. Die doelwit van pictorialistiese fotograwe was nie om 'n foto van 'n onderwerp te neem soos dit vir 'n klein oomblik in die realiteit gelyk het nie, maar eerder om 'n simboliese afbeelding van gemoedstoestande of grondleggende waardes te skep.

As internasionale kunsstroming was pictorialisme 'n poging om fotografie as 'n kunsvorm te vestig wat gelykstaan aan ander visuele kunste. Ná drie dekades van vurige debatte onder fotograwe, skilders en kunskritici het fotografie uiteindelik erkenning gekry as selfstandige kunsvorm en het belangrike kunsmusea begin om fotokuns te vertoon.

As estetiese beweging was pictorialisme 'n poging om fotografie as kuns van sy objektiewe en meganiese noukeurigheid te bevry en dieselfde soort subjektiwiteit na te streef wat eie is aan skildery - met sagte en vae omlynings. Pictorialisme het saam met die simbolisme ontwikkel, en dit was juis die verwerping van die moderne wêreld wat albei stylrigtings gemeen gehad het. Die onderwerpe van pictorialistiese fotograwe was nostalgies van aard of het buite tyd gestaan. Met hul foto's het hulle historiese gebeurtenisse, mites, godsdienstige onderwerpe, landskapstonele of naakstudies uitgebeeld.

Maar terwyl die pictorialisme met sy tematiek en estetiek na die verlede teruggeblik het, was die fotografiese tegnieke, wat hy ontwikkel het, nogal gewaagd - versagte fokussering, spesiale objektieflense, en die grafiese bewerking van fotos. Aan impressionistiese skilderkuns het pictorialiste die besondere styl ontleen waarmee die atmosfeer en lig van 'n toneel vasgevang is. 

Leidende pictorialistiese fotograwe sluit Robert Demachy, Alvin Langdon Coburn, Frank Eugene, Edward Steichen en Alfred Stieglitz in. Pictorialisme het sy bloeityd tussen die laat 19de eeu en die Eerste Wêreldoorlog beleef - met uitsondering van Japan waar die styl nog tot omstreeks 1925 rigtingwysend was. Pictorialistiese foto's is egter nog tot in die laat 1950's deur kunsfotograwe afgeneem. 



</doc>
<doc id="87528" url="https://af.wikipedia.org/wiki?curid=87528" title="Titicacameer">
Titicacameer

Die Titicacameer (Spaans: "Lago Titicaca", Quechua: "Titiqaqa qucha") is met 'n oppervlakte van 8 372 km² ná die Maracaibomeer die tweede grootste meer in Suid-Amerika. Die meer is op die Altiplano, 'n plato sonder uitvloei, in die Andes geleë. Die westelike deel met 4 916 km² behoort tot Bolivië en die oostelike deel met 3 372 km² tot Peru.

Volgens sy oppervlak is die Titicacameer die 18de grootste natuurlike meer ter wêreld. Die meer is ongeveer 15,5 keer so groot soos die Bodenmeer (insluitend die "Untersee") en amper so groot soos Korsika. Dit water is baie vuil en besoedeld.


</doc>
<doc id="87532" url="https://af.wikipedia.org/wiki?curid=87532" title="Maracaibomeer">
Maracaibomeer

Die Maracaibomeer (Spaans: "Lago de Maracaibo") is met 'n oppervlakte van 13 210 km² die grootste meer in Suid-Amerika. Dit is 'n binnemeer in die noordweste van Venezuela net oos van die grens tot Colombia en is suid van die Golf van Venezuela en die Karibiese See geleë. Die meer is ná Maracaibo genoem, Venezuela se belangrikste hawestad en tweede grootste stad, wat in die noorde van die Maracaibomeer lê.

In die 16de eeu is die Welser-kolonie Klein-Venedig rondom die meer gestig, 'n poging om die gebied te koloniseer. Die Maracaibomeer is veral belangrik vir Venezuela se olie-industrie, dié land se grootste ru-olieveld is in die ooste van die meer geleë.


</doc>
<doc id="87533" url="https://af.wikipedia.org/wiki?curid=87533" title="Nicaraguameer">
Nicaraguameer

Die Nicaraguameer of Cocibolca of Granada (Spaans: "Lago de Nicaragua", "Lago Cocibolca", "Mar Dulce", "Gran Lago", "Gran Lago Dulce" of "Lago de Granada") is die grootste meer in Sentraal-Amerika en is in die suidweste van Nicaragua net noord van die grens tot Costa Rica geleë. Met 'n oppervlakte van 8 264 km² is dit die derde grootste meer in Latyns-Amerika ná die Maracaibomeer en die Titicacameer. In die noordooste van die Nicaraguameer is die hoofstad van Nicaragua, Managua, geleë.

Die Nicaraguameer is deur die Río Tipitapa met die Managuameer verbind en deur die Río San Juan met die Karibiese See. Net oos van die meer is die kus van die Stille Oseaan geleë. Daar is herhaaldelik oorweeg om die Karibiese See langs die Río San Juan en die Nicaraguameer met die Stille Oseaan te verbind. Die projek staan as die Nicaraguakanaal bekend en sal in direkte kompetisie met die Panamakanaal wees.


</doc>
<doc id="87536" url="https://af.wikipedia.org/wiki?curid=87536" title="Alfred Bithini Xuma">
Alfred Bithini Xuma

Alfred Xuma Bitini, algemeen bekend volgens sy voorletters as AB Xuma, (8 Maart 1893, Transkei - 27 Januarie 1962) was 'n Suid-Afrikaanse leier, aktivis en van 1940 tot 1949 president-generaal van die African National Congress (ANC). Hy was 'n lid van die African American gestigte Alpha Phi Alpha-broederskap.

Hoewel hy op die linkervleuel van die ANC was, is Xuma tydens sy leierskap as te konserwatief beskou deur 'n toenemend ongeduldige en aktivistiese jeug, wat hy op sy beurt met agterdog bejeën het. Sy briewe aan kollegas is blykbaar vol vyandige verwysings na kommuniste. As sodanig is hy wyd as uit voeling met die behoeftes en eise op voetsoolvlak beskou.


</doc>
<doc id="87538" url="https://af.wikipedia.org/wiki?curid=87538" title="Cas Janse van Vuuren">
Cas Janse van Vuuren

Prof. Cas Janse van Vuuren was van 1989 tot 1993 die rektor en visekanselier van UNISA.

Van Vuuren is op 20 Februarie 1930 in die distrik van Nylstroom (nou Modimolle) gebore. Hy matrikuleer van die Nylstroomse Hoërskool en verwerf 'n onderwysdiploma in 1951 en 'n MA-graad in Duits.

In 1958 doen hy navorsing vir sy doktorale proefskrif in pedagogie in Duitsland en Switserland met 'n beurs van die Duitse regering. Hy ontvang sy PhD van die Universiteit van Pretoria in 1963, gevolg deur 'n BA (Hons)-graad die daaropvolgende jaar in filosofie, van dieselfde universiteit.

Van Vuuren is in 1967 deur die Goethe-instituut, 'n wêreldwye kulturele instituut, genooi om verskeie onderrigsentrums in Duitsland te besoek.

Hy was 'n onderwyser by die Afrikaanse Hoër Seunskool, Hoërskool Brits, en vir ongeveer nege maande by die Gimnasium vir seuns in Gummersbach, Duitsland, voordat hy in 1964 by UNISA aangesluit het. Hy dien as 'n senior lektor waarna hy in 1968 tot professor en hoof van die Departement van Fundamentele Pedagogiek bevorder is.

In 1971 is hy as assistent van die rektor en die volgende jaar as dekaan van die Fakulteit van Onderwys aangestel.

Die Cas van Vuurengebou op die Muckleneuk-kampus is op 19 November 1993 amptelik na hom vernoem. Een van die hoogtepunte van sy termyn was die aankoop van 'n Rieger Concert-orrel vir wat in die hedendaagse ZK Matthews-saal staan.

Van sy persoonlike prestasies sluit in: die DAAD-beurs om in Duitsland te studeer, sy aanstellings as 'n raadslid van die Pretoria Technikon, raadslid en lid van die senaat van die Pretoriase Kollege vir Verdere Opleiding, lid van die advieskomitee van die Pretoria Onderwyskollege, en lid van die Transvaalse Onderwysersvereniging se Uitvoerende Komitee.

Van Vuuren het 'n Duitse handboek (saam met G.A. Venter) asook verskeie artikels oor fundamentele pedagogiek gepubliseer. Hy was die hoof nasiener vir Duits in die destydse Transvaalse matriekeksamen. Hy was 'n diaken in die N.G. Kerk en het op die direksie van Laerskool Anton van Wouw gedien. Hy was ook 'n lewenslange lid van die Federasie van Afrikaanse Kultuurvereniginge (FAK).

Hy is op 3 Junie 2014 oorlede nadat 'n maagseer by hom gediag­noseer is en die bloed in sy longe beland het. Dit was sy wens om nie met masjiene aan die lewe gehou te word nie, en dit is derhalwe afgesit.


</doc>
<doc id="87540" url="https://af.wikipedia.org/wiki?curid=87540" title="Aube">
Aube

Aube (uitgespreek "[ob]") (10) is 'n Franse département van die gewes Grand Est. Sy prefektuur (hoofstad) is Troyes.



</doc>
<doc id="87541" url="https://af.wikipedia.org/wiki?curid=87541" title="1-2 Kronieke">
1-2 Kronieke

1-2 Kronieke is die 13de en 14de boeke van die Hebreeuse Bybel.

Die boek begin met 'n reeks geslagsregisters waaruit blyk dat die Here sy beloftes van Genesis 1:28 en 12:2 gehou het en dan word gebeure wat reeds in Samuel en Konings beskryf is, oorvertel. Ander gegewens word bygebring om die besondere boodskap wat in die boek na vore kom, te beklemtoon: die goeie sorg van God vir sy volk onder die leiding van koning Dawid en sy nasate. In die boek val die klem sterk op wat Dawid gedoen het vir die tempeldiens in Jerusalem.

Die boodskap van 1 Kronieke word hier voortgesit: God se goeie sorg vir sy volk onder die leiding van Dawid en sy nasate. Dawid is die maatstaf waarvolgens die regering van die konings van Juda – Jerusalem beoordeel word. Groot klem val op die bou en inwyding van die tempel deur Salomo, die hervormings deur Asa, Josafat, Hiskia en Josia, en die mag wat koning Agab van Israel se afgodsdiens ook in Juda uitgeoefen het, 'n mag wat gebly het ten spyte van hervormingspogings en wat uiteindelik gelei het tot die ondergang van die ryk.



</doc>
<doc id="87543" url="https://af.wikipedia.org/wiki?curid=87543" title="Brief van Paulus aan Filemon">
Brief van Paulus aan Filemon

Die brief aan Filemon is die 18de boek in die Nuwe Testament van die Bybel. Die brief is 'n suiwer persoonlike briefie aan Filemon, 'n vooraanstaande Christen in Kolosse. Onesimus, 'n slaaf van Filemon, het van sy eienaar af weggeloop en by Paulus, wat toe 'n gevangene was, uitgekom. Deur die apostel se toedoen het Onesimus 'n Christen geword. Nou stuur Paulus hom terug na Filemon toe en vra hom om vir Onesimus terug te ontvang, nie net as slaaf nie maar ook as broer in Christus.



</doc>
<doc id="87545" url="https://af.wikipedia.org/wiki?curid=87545" title="Brief van Paulus aan Titus">
Brief van Paulus aan Titus

Die brief aan Titus is die 17de boek in die Nuwe Testament van die Bybel. Die brief is gerig aan Titus, 'n bekeerling uit die heidenasies, wat op Kreta die gemeentes moes organiseer en manne wat onberispelik van gedrag is, as ouderlinge aanstel. Hy moet dié wat van die evangelie afgedwaal het, teregwys en in leer en lewe die regte voorbeeld stel aan almal. Die gelowiges is verlos op grond van God se ontferming, en die Heilige Gees is aan hulle gegee. Daarom kan elke gelowige hom op goeie werk toelê.



</doc>
<doc id="87546" url="https://af.wikipedia.org/wiki?curid=87546" title="Groot Beremeer">
Groot Beremeer

Die Groot Beremeer (Engels: "Great Bear Lake", Frans: "Grand lac de l'Ours") is die agtste grootste meer ter wêreld, die vierde grootste meer in Noord-Amerika en die grootste meer in Kanada, buite die Groot Mere. Dit is in die Noordwestelike gebiede in die noorde van Kanada, noordwes van die Groot Slawemeer en suid van die Arktiese Oseaan geleë en het 'n oppervlakte van 31 153 km². Die meer word deur die Groot Bererivier met die Mackenzierivier verbind, wat in die Arktiese Oseaan uitmond.


</doc>
<doc id="87547" url="https://af.wikipedia.org/wiki?curid=87547" title="Groot Slawemeer">
Groot Slawemeer

Die Groot Slawemeer (Engels: "Great Slave Lake", Frans: "Grand Lac des Esclaves") is die tiende grootste meer ter wêreld, die vyfde grootste meer in Noord-Amerika en die tweede grootste meer in Kanada, buite die Groot Mere, ná die Groot Beremeer. Dit is in die Noordwestelike gebiede in die noorde van Kanada, suidoos van die Groot Beremeer geleë en het 'n oppervlakte van 27 200 km². Die Groot Slawemeer word deur die Mackenzierivier, wat in die westelike deel van die meer ontspring, met die Arktiese Oseaan verbind. Aan die noordelike oewer van die Groot Slawemeer is Yellowknife, die hoofstad van die Noordwestelike gebiede geleë.

Die Groot Slawemeer is nie ná Slawe genoem nie, die naam is afgelei van die Slavey, 'n Eerste Nasie, wat die gebied bewoon het. Die Indiaanse bevolking is in Engels vroeër "Slave" genoem, maar die naam is later ná "Slavey" verander, om 'n assosiasie met slawerny te vermy. Net die naam van die meer is nie verander nie.


</doc>
<doc id="87548" url="https://af.wikipedia.org/wiki?curid=87548" title="Kristijonas Donelaitis">
Kristijonas Donelaitis

Kristijonas Donelaitis (* 1 Januarie 1714, † 18 Februarie 1780; Latyns: "Christian Donalitius") was die Evangelies-Lutherse predikant van 'n Duits-Litause kerkgemeente in Pruisies-Litaue, 'n streek in die ooste van die Koninkryk Pruise wat onder meer deur 'n minderheid etniese Litauers bewoon is. As digter het Donelaitis, wat ook Duitse poësie geskryf het, bekendheid verwerf met die eerste klassieke gedig in Litaus, "Metai" of "Die Seisoene". 

"Metai", wat steeds as een van die meesterwerke van Litause digkuns beskou word en sedert 1977 deel uitmaak van Unesco se Biblioteek van Europese Literêre Meesterwerke, beskryf die alledaagse lewe van Litause boere, hul moeilike lewe as lyfeienes en die seisoenale jaarlikse lewensiklus.


</doc>
<doc id="87550" url="https://af.wikipedia.org/wiki?curid=87550" title="Winnipegmeer">
Winnipegmeer

Die Winnipegmeer (Engels: "Lake Winnipeg", Frans: "Lac Winnipeg") is die 15de grootste meer ter wêreld, die sewende grootste meer in Noord-Amerika en die derde grootste meer in Kanada, buite die Groot Mere, ná die Groot Beremeer‎ en die Groot Slawemeer. Dit is in die provinsie Alberta in die suide van Kanada, noord van die grens met die Verenigde State geleë en het 'n oppervlakte van 24 514 km².

Die meer is ná Winnipeg, die hoofstad van Manitoba, genoem en word deur die Nelsonrivier met die Hudsonbaai in die noordooste verbind. Die Winnipegmeer is net 55 km noord van Winnipeg geleë en maak deel uit van 'n groot gebied met vele mere.


</doc>
<doc id="87551" url="https://af.wikipedia.org/wiki?curid=87551" title="Spanxti">
Spanxti

Spanxti is 'n musiekgroep uit die Litause hoofstad Vilnius wat in sy post-folklore- en neofolk-musiek en liedtekste die tradisies en mitologie van die twee oorlewende Baltiese volke, Litauers en Lette, met mekaar verbind.

Sedert sy stigting in die vroeë 21ste eeu het 'n verskeidenheid lede by die groep aangesluit en dit weer verlaat, terwyl Spanxti ook sy musiekstyl verskeie kere verander het. Die groep het nogtans van 'n eksperimentele musiekprojek tot 'n permanente kollektief gegroei wat 'n musikale uitdrukking probeer vind het wat op sy eie bene staan - met onortodokse neo-folkkomposisies en rituele liedtekste wat sy oorsprong in antieke Indo-Europese beskawings het.

Vir hul tweede album "Dievo žirgai, Laimės ratai" ("God se perde, Wiele van Geluksaligheid"), wat in 2012 vrygestel is, het Spanxti werke saamgestel wat van mitologiese en oorlogstematiek tot feesliedere strek, met musikale begeleiding deur akoestiese kitare, viool, akkordeon, slagwerk, klawerborde en vroulike sangstem.

Volgens die Baltiese geleerde en stigter van Spanxti, Vytautas Rinkevičius, bied die groep met sy musiek 'n kreatiewe benadering tot Baltiese mitologie en spirituele kultuur in die algemeen wat deur elemente van outentieke hedendaagse Baltiese folklore nog versterk word. So vind Spanxti sy inspirasie vir die kreatiewe herlewing van gemeenskaplike Baltiese lewensbeskouings in die kulturele konteks van Litaue en Letland. Die groep is sodoende die eerste musikale projek waarin die musikale erfenis van albei nasies verenig word.


Media


</doc>
<doc id="87561" url="https://af.wikipedia.org/wiki?curid=87561" title="Balsemwormkruid">
Balsemwormkruid

Balsemwormkruid ("Tanacetum balsamita") is 'n plant uit die Asteraceaefamilie en word as kruie gebruik. 

Die polvormende plant word 80-150 cm hoog en vorm wortelstokke in die grond. Aan die vertakte en pluimvormig harige stam vorm leeragtige, blougroen blare wat tot 20 cm lank word. Die bladrand is gesaag en die onderkant van die blaar is fyn behaard.

Balsemwormkruid bloei aan die einde van die somer met geelgroen buisblommetjies in 4-8 mm groot hofies. Dit vorm 'n skermagtige pluimvormige bloeiwyse wat sterk na essensiële olie ruik. Die plant produseer verskillende essensiële olies, insluitend heelwat karvoon en in 'n mindere mate kanfer en tujoon.


</doc>
<doc id="87563" url="https://af.wikipedia.org/wiki?curid=87563" title="Komyn">
Komyn

Komyn ("Cuminum cyminum") is 'n eenjarige kruidagtige plant, inheems in die Oostelike Middellandse Seegebied tot in Indië. Die sade (elkeen vervat in 'n vrug wat gedroog word) word as spesery gebruik in verskillende kulture se kookkuns, beide in heel- en gemaalde vorm.

Komynsaad is die gedroogde saad van die plant "Cuminum cyminum", 'n lid van die "Umbelliferae" (pietersielie) familie. Die komynplant groei van 30-50 cm hoog en saad word met die hand geoes. Die skraal, kaal, vertakte stingel wat 20-30 cm lank word het 'n deursnee van 3-5 cm. Elke tak het 2-3 sytakke, en al die takke bereik dieselfde hoogte, dus het die plant 'n eenvormige kapsel. Die stam is grys gekleur of donkergroen. Die blare is 5-10 cm lank, dubbelgeveerde, met draad-agtige pamflette. Die blomme is klein, wit of pienk, en word in skerms gedra. Elke blomskerm het vyf tot sewe nawels Die vrug is langwerpig of eiervormig en 4-5 mm lank, met twee deelvruggies en 'n enkele saadjie. Komynsaad het agt rante met oliekanale. Hulle lyk soos karwysaad, synde langwerpig gevorm, in die lengte geriffel, en geelbruin van kleur, soos ook ander lede van die "Umbelliferae" familie bv. karwy, pietersielie en dille.


</doc>
<doc id="87564" url="https://af.wikipedia.org/wiki?curid=87564" title="Spinasie">
Spinasie

Spinasiebeet of slegs spinasie ("Beta vulgaris subsp. cicla"), is 'n blaarryke groen groente wat dikwels gebruik word in die Mediterreense kookkuns. Die blare kan groen of rooierige gekleur wees; spinasiebeet se stingels wissel ook in kleur. Spinasie word gekweek om hoogs voedsame blare te hê en word beskou as een van die mees gesonde groentes beskikbaar, dit maak dit 'n gewilde toevoeging tot 'n gesonde dieet (soos ander groen blaargroentes). Spinasie bestaan al vir eeue lank, maar as gevolg van sy ooreenkoms met beet is dit moeilik om die presiese ontwikkeling van die verskillende variëteite van spinasie en beet te bepaal.


</doc>
<doc id="87567" url="https://af.wikipedia.org/wiki?curid=87567" title="Mossel">
Mossel

Mossel is 'n algemene naam wat gebruik word vir lede van verskeie families van gapermossels of "Bivalvia Mollusca" van soutwater- en varswaterhabitats. Hierdie groepe het in gemeen 'n dop wat se vorm verleng en asimmetries is in vergelyking met ander eetbare mossels, wat dikwels min of meer afgerond of ovaal is.

Die woord "mossel" word mees algemeen gebruik om die eetbare tweekleppiges van die seefamilie "Mytilidae" aan te dui, waarvan die meeste op blootgestelde kus in die intergetysone lewe, aan 'n ferm substraat geheg deur middel van hul sterk fyndrade ("baard"). 'n Paar spesies (in die genus Bathymodiolus) het gekoloniseer in hidrotermale bronne wat verband hou met die diep oseaanrante.

By die meeste mariene mossels is die dop langer as wat dit breed is, asook wigvormig of asimmetries. Die eksterne kleur van die dop is dikwels donkerblou, swarterig, of bruin, terwyl die binneland s'n silwerig is.

Die algemene naam "mossel" word ook gebruik vir baie varswater-tweekleppiges, insluitend die varswater pêrelmossels. Varswatermosselspesies bewoon mere, damme, riviere, kanale, en hulle word geklassifiseer in 'n ander subklas van tweekleppiges, ten spyte van 'n paar baie oppervlakkige ooreenkomste in hul voorkoms.

Die meeste mossels is eetbaar en "Mytilus edulis" word op groot skaal in die Noordelike Halfrond as voedselsoort gekweek. 

Die meeste seelewende diere wat as mossels bekend staan, behoort tot die familie "Mytilidae" van die klas "Bivalvia" (tweekleppiges). Die varswatermossels behoort tot verskeie families wat saamgegroepeer word as die superfamilie "Unionacea". Die meeste mossels is wig- of peer- vormig en afgeplat, en hulle wissel in lengte tussen 5 en 15 cm. Hulle het 'n wêreldwye verspreiding, maar die meeste mossels word langs die kuste van die kouer wêrelddele aangetref. 

Die 2 kleppe van die skulp van ŉ mossel word deur een of soms 2 sterk trekspiere teen mekaar gehou wanneer die dier onaktief is of tydens laagwater blootgestel is. Aan die een kant is die kleppe deur middel van 'n klein skarnier met mekaar in verbinding. 

Die kop van hierdie manteldiere is baie gereduseer en die mantelholte baie groot. Hulle is deur middel van sterk, veselagtige drade, bekend as bissusdrade (die sogenaamde baard van die mossel), aan die bodem geanker. Die groot kieue van mossels is betreklik kompleks en word benewens gaswisseling ook vir die verkryging van voedsel gebruik. Die mantelholte is min of meer in 2 kamers verdeel. 

Deur die een word water in die liggaam ingetrek en deur die ander word dit weer uitgepomp. Tussenin beweeg dit oor die kieue, wat met cilia oortrek is. Die kosdeeltjies in die water kleef vas aan 'n laag slym wat deur die kieue afgeskei word, en word dan deur middel van die cilia na die mond vervoer. Baie mossels kan nie hul kos selekteer nie, maar ander, en veral die varswatermossels, is in staat om ongewenste deeltjies terug te voer na die kamer waardeur die water buitentoe spoel. 

Daar is ook gevind dat geen slym afgeskei word as daar baie ongewenste deeltjies in die water is nie, terwyl baie slym afgeskei word wanneer die water ryk is aan plankton (mikroskopies klein plante en diere). Die skulp van 'n mossel bestaan uit 3 lae - die periostracum aan die buitekant wat aan die skulp sy kleur gee, 'n wit prismatiese laag in die middel en 'n perlemoenlaag aan die binnekant. 

Sommige mossels (maar nie die van die familie "Mytilidae" nie) leef in sand onder water en verkry hul suurstofryke water en voedsel deur middel van 'n sifon wat bo die sand uitkom. By die meeste seelewende mossels vind bevrugting uitwendig plaas, met ander woorde die eiers word deur die vroulike individue en die sperms deur die manlike individue in die water vrygelaat, waar bevrugting dan deur toevallige kontak plaasvind as gevolg van die groot getalle eiers en sperms. 

Die bevrugte eiers ontwikkel in vryswemmende trochofoorlarwes, wat dan saam met die seestrome beweeg. Na 'n paar dae verander die trochofoorlarwe in 'n veiliger larwe wat steeds vryswemmend is, maar reeds 'n eenvoudige voet het. As hierdie larwe 'n geskikte omgewing vind, gaan hy sit en bly so 'n tyd lank sedenter totdat dit weer loskom en na 'n gevestigde mosselbank swem om homself daar met behulp van bissusdrade tussen ander mossels vas te heg. 

By die meeste varswatermossels vind bevrugting plaas in die kamer van die wyfie waardeur die water uitbeweeg. Die bevrugte eiers kleef aan die kieue vas totdat die glochidiumlarwes uitbroei. Hierdie larwes gaan langs die opening tussen die 2 kleppe van die skulp sit en wag tot visse verbykom. As dit gebeur, swem die larwe vinnig na die vis toe en heg hom met sy bissusdraad aan die vis vas. Die weefsel van die vis reageer deur ŉ sist om die larwe te vorm en die larwe kry dan 'n tyd lank sy voedingstowwe uit die weefsel van die vis. 

Wanneer dit volgroei is, breek dit uit die sist en gaan lê in die modder, waar dit in 'n volwasse mossel ontwikkel. Die meeste soorte mossels is eetbaar en hulle word dikwels deur die kusbewoners as voedsel gebruik. Een spesifieke spesie, "Mytilus edillis", word op groot skaal in Europa gekweek en aan restaurante, hotelle, ensovoorts verkoop. Klein mossels (10 tot 30 mm lank) word deur die kwekers uit die see gehaal en in spesifieke mosselpersele langs die kus gevestig. 

Namate die mossels groei, word hulle steeds na minder dig bevolkte gebiede oorgeplaas om maksimale groei te verseker. Sodoende groei hulle baie vinniger as mossels in die natuur, omdat die wedywering om voedsel in die natuur hier nie plaasvind nie. Na ongeveer 2 jaar word die mossels na stil water met 'n harde bodem oorgeplaas, sodat hulle geleidelik van die klei en sand in hul liggaam ontslae kan raak. In Frankryk word die mossels in plaas van in beddings aan pale gekweek, terwyl hulle in Spanje aan toue onder vlotte gekweek word. Omdat baie mossels nie hul voedsel kan selekteer nie, kry hulle ook giftige organismes in wanneer die in die water voorkom. 

Tydens die sogenaamde root getye (groot hoeveelhede giftige eensellige organismes) wat af en toe onder meer langs die Suid-Afrikaanse kus voorkom, word baie van hierdie organismes in mossels aangetref en is die mossels dus giftig. Die meeste Suid-Afrikaanse mossels van die familie "Mytilidae" word langs die Weskus in koue water aangetref. Die swartmossel ("Choromytilus meridionalis") is volop langs die Weskus, en kom in kleiner getalle tot in Oos-Kaap voor. 

Die bruinmossel ("Perna perna") het ongeveer dieselfde verspreiding, maar is nie so volop soos die swartmossel nie. Die wit- of sandmossel ("Donax serra") is 'n spesie wat onder sand in die tussengetysone leef en met behulp van 'n sifon van die water wat oor hom vloei, insuig en filtreer. Die spesie is eetbaar en ook gewild as aas. Die ribmossel ("Aulacomya magellanica") het ook ongeveer dieselfde verspreiding as die swartmossel en is waarskynlik die vernaamste voedselbron vir Kaapse kreef ("Jasus lalandii"). Vanweë die gewildheid van mossels as kos en aas word hulle by wet beskerm deurdat hulle slegs met sekere gereedskap uitgehaal mag word. Daar is ook beperkings op die getalle wat daagliks versamel mag word.




</doc>
<doc id="87568" url="https://af.wikipedia.org/wiki?curid=87568" title="Hebreërs">
Hebreërs

Die brief aan die Hebreërs is die 19de boek in die Nuwe Testament van die Bybel. Die brief is gerig aan 'n groep Joodse Christene om hulle te waarsku teen verslapping en afvalligheid. Jesus Christus is meer verhewe as die engele: Hy is die Seun van God en die finale openbaring van die genade van God. Hy het vir Jesus as ewige Hoëpriester aangestel om deur sy priesterdiens en offerbloed eens en vir altyd versoening te doen en so 'n einde te maak aan die tempeldiens en diereoffers van die Joodse godsdiens. Hierdie verlossing mag nie verontagsaam word nie. In tyd van verdrukking moet die Christene volhard in die geloof, soos bekende gelowiges uit die Ou Testament gedoen het, die oog gevestig op Jesus, die Begin en Voleinder van die geloof.



</doc>
<doc id="87570" url="https://af.wikipedia.org/wiki?curid=87570" title="Brief van Jakobus">
Brief van Jakobus

Die brief van Jakobus is die 20 ste boek in die Nuwe Testament van die Bybel. Die brief is gerig aan "die twaalf stamme wat oor die wêreld versprei is", waarmee bedoel is die hele kerk, die volk van God wat as vreemdelinge in hierdie wêreld lewe. Aan hulle word praktiese wysheid en leiding meegedeel sodat hulle in die sondige wêreld en onder verdrukking kan volhard in die Christelike lewenswandel. 'n Verskeidenheid sake uit die daaglikse lewe kom ter sprake, o.a. die regte houding teenoor versoeking, rykdom en armoede, die beheersing van die tong, en veral die verhouding van geloof en dade.



</doc>
<doc id="87571" url="https://af.wikipedia.org/wiki?curid=87571" title="Swaelnes">
Swaelnes

Die Swaelnes is 'n klein Neo-Gotiese kasteel wat tussen 1911 en 1912 in opdrag van die Balties-Duitse oliemiljoenêr Baron von Steingel bo-op die Aurora-rotswand in Gaspra, 'n klein strandoord aan die Krim-skiereiland se Swartseekus tussen Jalta en Aloepka, gebou is.

Die Swaelnes troon oor Kaap Ai-Todor en het weens sy historiserende oosterse boustyl, sy skouspelagtige ligging en see-uitsig lankal een van die gewildste toeristetrekpleisters op die Krim en die argitektoniese simbool van die skiereiland se suidelike Swartseekus geword. Die bouvalle van die Romeinse vesting Charax is naby die kasteel geleë.

Die Neogotiese ontwerp vir die Swaelnes toon enkele oosterse invloede, maar is veral deur middeleeuse Rynkastele en Italiaanse villa's geïnspireer en volg sodoende geen plaaslike tradisies nie. Die afmetings van die kasteel is beskeie - dit is tien meter wyd, twintig meter lank en twaalf meter hoog.

Die oorspronklike ontwerp het voorsiening gemaak vir 'n ontvangskamer, 'n gastevertrek en een slaapkamer op elkeen van die toring se twee verdiepings. Die gastevertrek is met houtpanele versier, vir alle ander mure is pleisterwerk en verf gebruik. 

'n Ruim balkon strek rondom die gebou en bied 'n uitsig oor die see en die kuslyn van Jalta in die verte. Vroeër was daar ook 'n tuin waarin bome geplant is. Dit het in 1927 tydens 'n aardbewing saam met die pilare, waarop 'n terras gerus het, in die see gestort.

Griekse setlaars het hulle reeds in die antieke tydperk op Kaap Ai-Todor gevestig. Argeoloë het daarnaas ook oorblyfsels van 'n Romeinse "castrum" met torings en steenmure opgegrawe wat hier in die 1ste eeu n.C. opgerig is. Sewe eeue later het Bisantynse monnike 'n klein klooster op die sentrale rots gebou wat egter nie bewaar gebly het nie nadat die Turke die Krim in 1475 verower het. Dit was aan Sint Fjodor gewy van wie die Kaap se Turkse naam afgelei is. Naby dié plek is in 1835 'n vuurtoring gebou.
In 1877, lank nadat die Krim deur die Russiese Ryk geannekseer is, het 'n gewonde Russiese generaal, van wie die naam nie oorgelewer is nie, as beloning vir sy dapperheid gedurende die Krimoorlog 'n stuk grond aan die Swart See ontvang. Hoog bo-oor die rotse van Kaap Ai-Todor het die generaal 'n klein houthuis laat bou wat hy as rusplek gebruik het. Die militaris het sy beskeie gebou "Liefdeskasteel" genoem. Dit is nie bekend of hy verlief op 'n vrou of op die natuurskoon van die Krimkus geraak het nie, terwyl ook die argitek van sy aftreeplek onbekend is.

Die huis het vervolgens twee keer van eienaar gewissel. Dit is eers deur A. Tobin, 'n geneeskundige aan die Tsarehof, en later deur mevrou Rachmanowa, die eggenote van 'n Moskouse sakeman, gekoop. Mevrou Rachmanowa het die ou houthuis laat afbreek en deur 'n meer elegante gebou vervang wat sy "Swaelnes" genoem het. Dié naam sinspeel moontlik op die ligging - bo-oor die rotse op 'n hoogte van veertig meter waar dit aan die elemente blootgestel is.

Die volgende eienaar was Paul Baron von Steingel, 'n oliemagnaat van Balties-Duitse afkoms wat sy fortuin op die olievelde van Bakoe in Azerbeidjan gemaak het. Von Steingel was van voorneme om 'vir homself en sy geliefde n meer statige gebou op te rig. Sy idee was om aan die nuwe huis die voorkoms van 'n romantiese Rynkasteel te gee. Leonid Sherwood, wat in 1910 sy wittebroodsdae op die Krim deurgebring het, was gaande oor die voorstel, en twee jaar later is die kasteel voltooi. 

Ná slegs twee jaar het von Steingel sy kasteel aan 'n Moskouse sakeman, P. Sjelapoetin, verkoop wat die twee slaapkamers in 'n Italiaanse restaurant omgeskep het. In 1927 is die kasteel deur 'n hewige aardbewing beskadig. Dit was daarna onveilig en het meer as vier dekades ongebruik gestaan. 

Die kasteel se balustrade het sonder fondament oor die see gehang. Daar is gevrees dat die gebou heeltemal in die see kon stort, en so is verskeie voorstelle gemaak om die kasteel te red. Een voorstel was om die gebou af te takel, alle boustene te nommer en dit op 'n ander, veiliger plek te herbou. Dit is egter nie verwesenlik nie. In plaas daarvan het 'n onderneming uit Jalta in 1967 en 1968 herstelwerk aan die kasteel gedoen. Die balustrade is met 'n betonplaat beveilig, terwyl die kasteel met anti-seismiese drade teen aardbewings bestand gemaak is. Die restaurant is in 1970 heropen.


</doc>
<doc id="87576" url="https://af.wikipedia.org/wiki?curid=87576" title="Judas">
Judas

Die brief van Judas is die 26 ste boek in die Nuwe Testament van die Bybel. Die brief is gerig aan lesers wat nie nader aangedui kan word nie. Hulle word lastig geval deur dwaalleraars wat hulle voordoen as ware gelowiges. Die lesers word aangespoor om getrou te bly aan die geloof in God soos deur die apostels geleer. Hulle moet mekaar bystaan deur die krag van die Heilige Gees.



</doc>
<doc id="87577" url="https://af.wikipedia.org/wiki?curid=87577" title="Skisofrenie">
Skisofrenie

Skisofrenie is ’n geestesteuring wat dikwels gekenmerk word deur abnormale sosiale gedrag en die onvermoë om te besef wat die werklikheid is. Algemene simptome sluit in valse oortuigings, gehoorhallusinasies, verwarde of onduidelike denke, onaktiwiteit en ’n verminderde vermoë van die persoon om sosiaal te verkeer en homself uit te druk. Diagnose is gebaseer op waarneming van die gedrag en die pasiënt se weergawe van sy ondervindings.

Dit lyk of genetika, die vroeë omgewing en psigologiese en sosiale prosesse belangrike bydraende faktore is en of sekere medisynes die simptome veroorsaak of vererger. Die baie moontlike kombinasies van simptome het die vraag laat ontstaan of die diagnose ’n enkele steuring of ’n aantal aparte steurings verteenwoordig. Ondanks die oorsprong van die term, van die Antieke Griekse stamme "skhizein" ("om te splits") en "phrēn" ("gees"), beteken skisofrenie nie "gesplete persoonlikheid" of "dissosiatiewe identiteitsteuring" nie; dit is toestande wat dikwels deur die publiek verwar word. Die term beteken eerder ’n "splitsing van geestelike funksies".

Die algemene behandeling van skisofrenie is antipsigotiese medikasie, wat veral dopamienreseptore onderdruk. Berading, werkopleiding en sosiale rehabilitasie is ook belangrike behandelings. In ernstiger gevalle – waar die persoon ’n gevaar vir homself of ander inhou – kan onvrywillige hospitalisasie nodig wees, hoewel verblyf in hospitale nou korter en minder dikwels is as voorheen.

Simptome begin gewoonlik in die adolessensie en sowat 0,3% tot 0,7% van mense word in hul leeftyd daardeur geraak. Die steuring tas hoofsaaklik die vermoë om te dink aan, maar dra ook gewoonlik by tot chroniese probleme wat betref gedrag en emosie. Mense met skisofrenie sal waarskynlik ook ander toestande hê, soos ernstige depressie- en angssteurings; die lewenslange voorkoms van middelmisbruik is byna 50%. Sosiale probleme, soos langtermyn-werkloosheid, armoede en dakloosheid, is ook algemeen. Die gemiddelde lewensverwagting van mense met die steuring is 12 tot 15 jaar minder as vir mense daarsonder. Dit is weens groter fisieke gesondheidsprobleme en ’n groter voorkoms van selfmoord (sowat 5%).


</doc>
<doc id="87579" url="https://af.wikipedia.org/wiki?curid=87579" title="Leonid Sherwood">
Leonid Sherwood

Leonid Vladimirovich Sherwood (dikwels ook getranskribeer as Leonid Vladimrovich Shervud; * 28 April 1871 in Moskou, † 28 Augustus 1954 in Leningrad) was 'n Russiese beeldhouer en argitek van Brits-Ierse afkoms.

Sherwood is in 'n familie van Brits-Russiese kunstenaars en argitekte gebore. Hul stamvader, William Sherwood, het met sy Ierse vrou na Rusland geëmigreer en hom in Aleksandrofski gevestig. Sy kleinseun (en Leonid se pa), die argitek en skilder Wladimir Osipowitsj Sherwood (1833-1897), het bekendheid verwerf met sy ontwerp vir die Historiese Museum op Moskou se Rooiplein wat in 1883 geopen is.

Leonid was een van tien kinders wat vir Wladimir Sherwood gebore is. Hy het in die voetspore van sy beroemde vader gevolg en tussen 1886 en 1891 aan die Moskouse Skool vir Toegepaste Kuns gestudeer. Daarna het hy sy akademiese opleiding aan die Akademie vir Kunste in Sint Petersburg voortgesit en hom op beeldhoukuns toegespits. Sy beeldhoukuns is deur die beginsels van die Sosialistiese realisme geïnspireer. Sherwood is vir sy verdienste as Sowjet-Russiese kunstenaar met die Orde van die Rooi Vlag van Arbeid vereer.

Sy bekendste werk as argitek is die Swaelnes, 'n klein Neogotiese kasteel aan die suidkus van die Krim wat hy vir die Balties-Duitse oliemiljoenêr Baron von Steingel tussen 1911 en 1912 gebou het.


</doc>
<doc id="87580" url="https://af.wikipedia.org/wiki?curid=87580" title="Internasionale Statistiese Klassifikasie van Siektes en Verwante Gesondheidsprobleme">
Internasionale Statistiese Klassifikasie van Siektes en Verwante Gesondheidsprobleme

Die Internasionale Statistiese Klassifikasie van Siektes en Verwante Gesondheidsprobleme, gewoonlik afgekort as die Internasionale Klassifikasie van Siektes, is die internasionale "standaard-diagnosehandleiding vir epidemiologie, gesondheidsbestuur en kliniese doeleindes". Die Engelse naam is "International Statistical Classification of Diseases and Related Health Problems", of kortweg "International Classification of Diseases" (ICD).

Die ICD word bygewerk deur die Wêreldgesondheidsorganisasie (WGO), die gesondheidsowerheid in die Verenigde Nasies-stelsel. Dit is ontwerp as ’n klassifikasiestelsel vir gesondheidsorg. Dit sorteer gesondheidstoestande saam in generiese kategorieë saam met spesifieke variasies en ken aan elk ’n kode toe van tot ses karakters. Groot kategorieë sluit dus ’n stel ooreenstemmende siektes in.

Die twee jongste uitgawes van die ICD is:

Werk het in 1983 begin en dit is in Mei 1990 aanvaar.

Dit is tussen 30 September en 6 Oktober 1975 opgestel.


</doc>
<doc id="87582" url="https://af.wikipedia.org/wiki?curid=87582" title="ICD-10">
ICD-10

Die ICD-10 is die tiende hersiene weergawe van die Internasionale Statistiese Klassifikasie van Siektes en Verwante Gesondheidsprobleme, 'n handleiding van siektes van die Wêreldgesondheidsorganisasie.


</doc>
<doc id="87587" url="https://af.wikipedia.org/wiki?curid=87587" title="Siektedatabasis">
Siektedatabasis

Die siektedatabasis (Engels: "Diseases Database") is ’n databasis op ’n gratis webtuiste wat inligting oor die verwantskap tussen mediese toestande, simptome en medisynes verskaf. Dit word deur Medical Object Oriented Software Enterprises Ltd, ’n klein maatskappy in Londen in die Verenigde Koninkryk, onderhou.

Die webwerf se verklaarde doel is "onderrig, agtergrondleesstof en algemene belang". Sy beoogde gehoor is "dokters, ander kliniese gesondheidswerkers en studente van hierdie beroepe". Die redakteur van die webwerf word as Malcolm H Duncan, 'n gekwalifiseerde Britse dokter, aangedui.

Die siektedatabasis is rondom 'n versameling van konsepte (wat met menslike medisyne verband hou) gebou. Hierdie konsepte sluit siektes, geneesmiddels, simptome, fisiese tekens en abnormale laboratoriumresultate in. Dit word as 'items' geklassifiseer. Die databasis bevat ongeveer 9 000 items.


</doc>
<doc id="87589" url="https://af.wikipedia.org/wiki?curid=87589" title="Online Mendelian Inheritance in Man">
Online Mendelian Inheritance in Man

Online Mendelian Inheritance in Man (OMIM) is ’n databasis wat al die bekende siektes met ’n genetiese komponent lys en hulle, waar moontlik, verbind met die relevante gene in die menslike genoom. Dit verskaf ook verwysings vir verdere navorsing en instrumente vir genoom-ontleding van ’n geen in die katalogus. 

OMIM is een van die databasisse in die Amerikaanse National Center for Biotechnology Information (NCBI). Dit is deel van ’n groter databasis met die naam Entrez, wat inligting verskaf oor gene, chromosoomligging en DNS- en proteïensekwensies.


</doc>
<doc id="87592" url="https://af.wikipedia.org/wiki?curid=87592" title="MedlinePlus">
MedlinePlus

MedlinePlus is ’n aanlyn inligtingsdiens wat aangebied word deur die United States National Library of Medicine. Dit verskaf gesondheidsinligting in Engels en Spaans. Die webtuiste vat inligting saam van die National Library of Medicine (NLM), die National Institutes of Health (NIH) en ander Amerikaanse regeringsagentskappe. 


</doc>
<doc id="87594" url="https://af.wikipedia.org/wiki?curid=87594" title="EMedicine">
EMedicine

eMedicine is ’n aanlyn kliniese mediese databasis wat in 1996 begin is deur twee geneeshere, Scott Plantz en Richard Lavely. Die webtuiste kan deursoek word met ’n sleutelwoord en bevat sowat 6 800 artikels, wat elkeen verbind word met een van 62 kliniese handleidings. Artikels word elke jaar bygewerk en die data word in die artikel gepubliseer.


</doc>
<doc id="87595" url="https://af.wikipedia.org/wiki?curid=87595" title="Nayarit">
Nayarit

Nayarit (uitgespreek [naʝaˈɾit]) is een van die 31 deelstate wat, saam met die Federale Distrik, die 32 Federale Entiteite van Meksiko vorm.




</doc>
<doc id="87596" url="https://af.wikipedia.org/wiki?curid=87596" title="Gestremdheid">
Gestremdheid

Gestremdheid is die gevolg van 'n gebrek wat fisies, kognitief, geestelik, sensories, emosioneel, ontwikkelings-, of 'n kombinasie van hierdie mag wees. 'n Gestremdheid kan teenwoordig wees vanaf geboorte, of eers tydens 'n persoon se leeftyd ontwikkel.
'n Individu kan ook kwalifiseer as gestremd as hy in die verlede gestremd was, of gesien word as gestremd te wees gegrond op 'n persoonlike of groepstandaard. Sulke gestremdhede kan insluit fisieke, sensoriese en kognitiewe of ontwikkelingsgestremdhede. Geestesversteurings (ook bekend as 'n psigiatriese of sielkundige ongeskiktheid) en verskillende kroniese siektes kan ook kwalifiseer as gestremdhede.

Sommige advokate maak beswaar daarteen om sekere gevalle (veral doofheid en outisme) as "gestremdhede" te beskryf, met die argument dat dit meer gepas is om hulle ontwikkelings-verskille te noem wat onregverdig deur die samelewing gebrandmerk word.


</doc>
<doc id="87597" url="https://af.wikipedia.org/wiki?curid=87597" title="Brenthurst">
Brenthurst

Brenthurst is 'n voorstad in Brakpan, Gauteng. Volgens die 2011-sensus het Brenthurst 'n bevolking van 6 250 gehad, waarvan 86,4% Blankes was. Afrikaans (74,5%) en Engels (16,1%) is die grootste huistale.



</doc>
<doc id="87598" url="https://af.wikipedia.org/wiki?curid=87598" title="Spel">
Spel

'n Spel is enige gestruktureerde spele, gewoonlik vir genot beoefen, maar soms ook gebruik as 'n opvoedkundige hulpmiddel. Wedstryde word onderskei van werk, waar werk gewoonlik uitgevoer word vir vergoeding, en van kuns, wat meer dikwels 'n uitdrukking van estetiese en ideologiese elemente is. Maar die onderskeid is nie meer so duidelik nie en baie speletjies word ook beskou as om werk te wees (soos vir professionele spelers van toeskouersport) of kuns (soos om legkaarte te bou, of speletjies wat 'n kunstige uitleg benodig, soos solitaire en sommige videospeletjies).

Die belangrikste komponente van 'n spel is die doelwitte, reëls, uitdaging en interaksie. Spele behels gewoonlik verstandelike of fisiese stimulasie, en dikwels albei. Baie speletjies help om praktiese vaardighede te ontwikkel, dit dien as 'n vorm van oefening, of dien andersins in 'n opvoedkundige, simulerende of sielkundige rol.
Daar is bevestig dat speletjies reeds omstreeks 2600 v.C. 'n universele deel van die menslike ervaring uitgemaak het, en is in alle kulture teenwoordig.



</doc>
<doc id="87599" url="https://af.wikipedia.org/wiki?curid=87599" title="ICD-10 Hoofstuk V: Gedrags- en geestesteurings">
ICD-10 Hoofstuk V: Gedrags- en geestesteurings

ICD-10 Hoofstuk V omvat gedrags- en geestesteurings, gerangskik volgens die tiende uitgawe van die Internasionale Statistiese Klassifikasie van Siektes en Verwante Gesondheidsprobleme. Die hoofstuk omvat die kodes F00 tot F99.

In teenstelling met ander hoofstukke van die ICD-10, word die definisies van elke groep steurings van hoofstuk V uitgebrei beskryf deur die Wêreldgesondheidsorganisasie, sodat geen onsekerheid kan bestaan oor die presiese kode wat aan die spesifieke geestesteuring toegeken moet word nie.



</doc>
<doc id="87600" url="https://af.wikipedia.org/wiki?curid=87600" title="Waterberg-steenkoolveld">
Waterberg-steenkoolveld

Die Waterberg-steenkoolveld is 'n uitgestrekte neerslag van steenkool in die Ellisras-kom in Suid-Afrika. Dit lê meestal in die Waterberg-distriksmunisipaliteit van die Limpopoprovinsie. Mynbou is reeds aan die toeneem, beide vir die uitvoer en vir plaaslike kragopwekking, en daar word verwag dat die bedryf in die streek sal uitbrei. Dit kan 'n beduidende impak hê op die droë en broos Limpopobekken ekosisteme.

Die veld se afmetings is ongeveer 85 kilometer (53 myl) van oos na wes en ongeveer 40 kilometer (25 myl) van noord na suid. Dit vorm deel van dieselfde formasie as die Mmamabula-steenkoolveld in Botswana, wes hiervan geleë. Dit bevat ongeveer 40% van Suid-Afrika se steenkoolhulpbronne. Daar word beraam dat die Waterberg-steenkoolveld ongeveer 50 miljard ton steenkool bevat, waarvan sowat 'n kwart met behulp van oopgroefmynbou ontgin kan word.

Die steenkoolveld is baie groot en kan potensieel vir die volgende 200 jaar gemyn word. Dit lyk geloofwaardig dat die steenkoolbedryf na dié streek sal verskuif, infrastruktuur sal ontwikkel en maniere vind word om water vanuit ander streke hierheen te bring. Die Waterberg-steenkoolveld sal heel moontlik die Mpumalanga steenkoolvelde vervang, wat nou hul piekproduksie bereik het.

Die Matimba-kragstasie en die tans-in-aanbou Medupi-kragstasie naby Ellisras word voorsien van steenkool uit dié veld.


</doc>
<doc id="87602" url="https://af.wikipedia.org/wiki?curid=87602" title="Alikreukel">
Alikreukel

Die alikreukel ("Littorina littorea"), is 'n spesie van 'n klein eetbare seeslak, 'n mariene buikpotige weekdier met kieue en 'n operkulum.

Dit is 'n robuuste intergety-spesies met 'n donker en soms gebande dop. Dit is inheems aan die rotsagtige kus van die VSA se noordooste, en ingevoer aan die noordwestelike Atlantiese Oseaan.



</doc>
<doc id="87603" url="https://af.wikipedia.org/wiki?curid=87603" title="Maksimilian Wolosjin">
Maksimilian Wolosjin

Maksimilian Aleksandrowitsj Kirienko-Wolosjin (Russies: Максимилиа́н Алекса́ндрович Кирие́нко-Воло́шин), algemeen bekend as Max Wolosjin (* 28 Mei 1877, † 8 November 1932), was 'n Russies-Oekraïense digter, landskapskilder en publisis. Sy literêre werke word by die sogenaamde Silwertydperk van die Russiese literatuur gereken.

Wolosjin, wat in Oekraïne gebore is, was een van die belangrikste verteenwoordigers van die simbolistiese beweging in die Russiese kultuur en literatuur en het bekendheid as digter en kuns- en literatuurkritikus verwerf. Sy bydraes het in leidende vroeë 20ste eeuse tydskrifte verskyn, waaronder "Wesi", "Zolotoje roeno" ("Die Goue Vlies") en "Apollon". Hy het daarnaas ook bekendgestaan vir 'n reeks meesterlike Russiese vertalings van Franse poësie en prosa.

As landskapskilder het Wolosjin hom veral tot die Krim aangetrokke gevoel waar hy skoolgegaan en vanaf 1917 tot sy afsterwe in 1932 gebly het.


</doc>
<doc id="87604" url="https://af.wikipedia.org/wiki?curid=87604" title="ICD-10 Hoofstuk XX: Noodlottige ongevalle deur eksterne faktore veroorsaak">
ICD-10 Hoofstuk XX: Noodlottige ongevalle deur eksterne faktore veroorsaak

ICD-10 Hoofstuk XX omvat noodlottige ongevalle wat deur eksterne faktore veroorsaak is, gerangskik volgens die tiende uitgawe van die Internasionale Statistiese Klassifikasie van Siektes en Verwante Gesondheidsprobleme. Die hoofstuk omvat die kodes V01 tot Y98:


</doc>
<doc id="87606" url="https://af.wikipedia.org/wiki?curid=87606" title="Gobi">
Gobi

Gobi (Mongools: Говь "Gowj", letterlik "halfwoestyn"; Chinees: 戈壁, "Gēbì") is 'n steppe-woestyn in Sentraal-Asië en die sesde grootste woestyn ter wêreld.

Dit is in die noorde en noordooste van die Volksrepubliek China asook in die suide van Mongolië geleë. Die woestyn-bekken van die Gobi word begrens in die noorde deur die Altai-gebergte en die grasvlaktes en steppe in Mongolië, in die suidweste deur die Hexi-Korridor en die Hoogland van Tibet, en in die suidooste deur die Noord-Chinese vlaktes.

Die Gobi-woestyn het 'n noemenswaardige geskiedenis as deel van die uitgestrekte Mongoolse Ryk en as plek van verskeie belangrike stede langs die Syroete.

Marco Polo, die beroemde Venesiaanse reisiger, van wie se reise deur Asië in die laat 13de eeu hom ook aan die Gobi blootgestel het, het dit as volg beskryf:

"Die woestyn is so groot dat dit volgens bewering 'n jaar of meer duur om dit op sy breedste plek van oos na wes oor te steek; hier, waar die woestyn op sy smalste is, duur dit 'n maand. Die woestyn bestaan uit heuwels en valleie van sand, en daar is niks om te eet nie..."

Hoewel hierdie verslag soveel eeue gelede geskryf is, gee dit ons 'n goeie beeld van die groot woestynstreek in Midde-Asië. Die leefwyse van die woestynbewoners het baie min verander sedert die dae toe Marco Polo hulle voorvaders ontmoet het.

Die bevolking van die woestyn woon baie wyd verspreid en bestaan hoofsaaklik uit nomadiese Mongoolse herders, wat die vrugbaarder steppe noord van die eintlike woestyn bewoon. Daar is ook die bewoners van die oases in die suidweste en die handelaars wat die Gobi tussen Rusland en China deurreis.

Die handelsroetes oor die Gobi is baie oud. Kameelkaravane is die tradisionele manier om goedere oor die berge en deur die woestyne te vervoer, maar op die makliker roetes het die vragmotor in 'n sekere mate die plek van die kameel ingeneem. Daar is ook moderne paaie soos tussen Kalgan en Ulaanbaatar gebou. 'n spoorlyn verbind China met Rusland oor die oostelike deel van die Gobi.

Die klimaat van die Gobi is besonder straf. In die winter, wanneer die hele Noord-Asië die invloed van die antisikloniese toestande oor Siberië voel, kan die temperatuur tot -30°C of selfs -40°C daal.

In teenstelling hiermee is somertemperature van tot 40°C al aangeteken. Op die meeste plekke is die jaarlikse reënval minder as 100 mm. 'n Gedeelte hiervan val bowendien as sneeu in die winter en word weggewaai voordat dit in die lente kan ontdooi.

Die wind is 'n baie onaangename kenmerk van die streek se klimaat. In die lente en somer waai voortdurend 'n sterk oos-noordoostewind wat stofstorms veroorsaak. Die berugte "Karaboeran"-stofstorms maak reise deur die woestyn feitlik onmoontlik.

Die uitbreiding van die woestyn as gevolg van aardverwarming is veral vir stede soos die Chinese hoofstad Beijing 'n groot bedreiging. Die stad is tans net 70 km suidoos van die woestyn geleë.

Verskeie boksoorte, asook wilde-esels en wildeperde, word in die Gobi aangetref. Dan is daar natuurlik ook nog die Przewalski-perd of tarpan ("Equus caballus przewalski"), die enigste ware wilde perd wat in die 20ste eeu oorgebly het. Daar is ook talle klein knaagdiere, akkedisse en slange

'n Paar struike, soos die tamarisk, groei naby moerassige plekke en in holtes waar daar 'n bietjie vogtigheid is. Party spesiaal aangepaste plante, soos sekere doringboomsoorte, groei in die meeste dele van die woestyn.



</doc>
<doc id="87608" url="https://af.wikipedia.org/wiki?curid=87608" title="Ariel Sharon">
Ariel Sharon

Ariel Sharon, gebore as "Ariel Scheinermann", (* 26 Februarie 1928 in Kfar Malal – † 11 Januarie 2014 in Ramat Gan) was 'n Israelse militaris en politikus. Hy was van 2001 tot 2006 die Premier van Israel.

Sharon is begin 1928 in die voormalige Britse mandaat van Palestina gebore. Hy dien verskeie jare in Israel se weermag en het aan verskeie veldslae deelgeneem. Hy tree in 1974 as 'n generaal af, waarna hy die politiek betree.

In 1977 is hy as die Minister van Landbou aangestel. In 1981 word hy as die Minister van Verdediging. In 1983 word hy skuldig bevind omdat hy nie 'n bloedbad in Libanon, waar honderde burgerlikes deur ander burgers gedood is voorkom het nie. Die gevolg is dat hy uiteindelik van die regering bedank.

In 2001 is hy as die Premier van Israel verkies nadat 'n burgeroorlog tussen Israel en die Palestynse burgers uitbreek. Baie mense is verbaas nadat hy in 2004 aankondig dat Israel uit die Gasastrook sal onttrek, waar hoofsaaklik Palestyne woonagtig is. Die onttrekking het plaatsgevind in 2005.

In Desember 2005 is Sharon in 'n hospitaal geneem. Op 4 Januarie 2006 word hy weer opgeneem na 'n beroerte (bloeding op die brein). Onmiddellik daarna begin gerugte versprei dat hy dood is, al word dit deur sy dokters ontken.

Ehud Olmert, 'n lid van Sharon se nuutgestigte Kadima-party, was die waarnemende premier tot verkiesings in Israel gehou is, waartydens hy self as premier verkies is.

Sharon is begin 2014 op 85 aan hartversaking in die hospitaal in Ramat Gan oorlede. Hy was agt jaar lank in 'n koma.


</doc>
<doc id="87609" url="https://af.wikipedia.org/wiki?curid=87609" title="Teenpous Victor IV (Octavianus)">
Teenpous Victor IV (Octavianus)

Victor IV (Octavianus) gebore Octaviano de Monticelli was 'n teenpous in die Rooms Katolieke Kerk van 4 Oktober 1159 tot by sy dood op 20 April 1164.

Octaviano stam uit van die belangrike adellike familie die Tusculum. Hy is die seun van graaf Giovanni de Oddone Monticelli. In 1138 word hy as kardinaal-diaken van Santa Nicola aangestel deur Pous Innocentius II en in 1151 bevorder tot kardinaal-priester van Santa Cecilia.

Pous Adrianus IV sterwe op 1 September 1159 en verkiesings vir 'n nuwe pous word gehou op 7 September 1159. Keiser Frederik I Barbarossa wil Octaviano laat verkies. Frederik se opponente was egter in die meerderheid en kies Orlando Bandinelli as Pous Alexander III.

In reaksie op Alexander se verkiesing versamel Octaviano 'n leër en laat homself tot pous verkies. Op 4 Oktober 1159 word hy tot pous gewy onder beskerming van die keiserlike troepe en kies die naam Victor IV. Victor verower Rome en Alexander vlug na Frankryk. Victor word egter nooit as pous erken buite die gebiede waar Frederik regeer het. Na die dood van Victor gee Frederik nie op nie. Hy laat Paschalis III tot pous verkies.

Omdat Victor V 'n teenpous was, word die kardinale wat hy aangestel het nie as sulks deur die Rooms Katolieke Kerk erken nie. Hulle staan bekend as pseudokardinale.




</doc>
<doc id="87620" url="https://af.wikipedia.org/wiki?curid=87620" title="Antônio Carlos Jobim">
Antônio Carlos Jobim

Antônio "Tom" Carlos Brasileiro de Almeida Jobim (* 25 Januarie 1927, † 8 Desember 1994), algemeen bekend as Tom Jobim [ˈtõ ʒoˈbĩ], was ’n Brasiliaanse liedjieskrywer, komponis, arrangeur, sanger, pianis en kitaris. Hy word veral verbind met die opkoms van bossa nova as nuwe musiekstyl. Sy liedjies en komposisies is sowel in Brasilië asook internasionaal deur ’n wye verskeidenheid sangers en instrumentaliste opgeneem.

Een van sy komposisies, "Garota de Ipanema" (met Engelse liedteks bekend as "The Girl from Ipanema"), is ongetelde kere deur ander musici vertolk en het, soos baie van die liedjies uit Jobim se musikale nalatenskap, deel van die internasionale standaardrepertoire van jazz- en popmusiek geword.


</doc>
<doc id="87622" url="https://af.wikipedia.org/wiki?curid=87622" title="Kanoneiland">
Kanoneiland

Kanoneiland is die grootste eiland in die Oranjerivier. Weens sy vrugbare grond en volop water is dit 'n vooruitstrewende besproeiingsgebied. Die eiland is 25km suidwes van Upington en 12km noordoos van Keimoes.

Die eiland is 14km lank, op sy breedste 3km en het 'n oppervlakte van 2 500ha waarvan tweederdes onder besproeiing is. Daar word hoofsaaklik met wingerd geboer, maar pekanneute, lusern, katoen en vrugte (hoofsaaklik sultanas) kom ook voor. Periodieke vloede soos die van 1934, 1957, 1967 en 2011 het dele van die eiland oorstroom en skade aangerig, maar 'n laag vrugbare grond agtergelaat.
Kanoneiland is die grootste bevolkte eiland in die land. Op die hoogste punt is 'n klein dorpie met 'n NG kerk, skool, polisie- en poskantoor, 'n paar winkels en verskeie huise.

Vroeg in die 19de eeu was die digbegroeide eiland die skuilplek van die Koranna onder Klaas Pofadder. Hulle het nie alleen ander stamme in hul omgewing gepla nie, maar ook die blanke veeboere suid van die rivier wat al meer noord getrek het agter weiveld aan. Vanaf 1868 tot 1879 het die Cape Town Rifles, polisie en burgerkommando's verskeie male teen die Koranna opgetree en hulle uiteindelik verdryf.

Die vestiging van blanke boere dateer uit die jare 1927 tot 1932. Ontbossing is begin en op 5 Maart 1928 het 52 grondhonger setlaars wederregtelik Kanoneiland beset. Aangesien dit staatseiendom was, staan die staat die “plakkery” teen en stuur sers. A. Coetzee van Louisvale om die landdiewe te verwilder. Coetzee ondersteun egter die setlaars. Hulle vlyt en deursettingsvermoë beïndruk die regering so dat die boere toegelaat word om die besette stukke grond te koop.

Aanvanklik het die inwoners hul tuiste met 'n vlot, later met 'n boot en nog later met 'n pont bereik. Vanaf 1940 het die enkellaan Eendragbrug die eiland met die suidelike oewer verbind. Die dubbellaan Manie Conradiebrug is in 1954 oor die noordelike loop van die Oranje oopgestel. Net stroomop van elke brug is 'n stumeer.



</doc>
<doc id="87625" url="https://af.wikipedia.org/wiki?curid=87625" title="ICD-10 Hoofstuk VI: Siektes van die senustelsel">
ICD-10 Hoofstuk VI: Siektes van die senustelsel

ICD10 Hoofstuk VI omvat siektes van die senustelsel, gerangskik volgens die tiende uitgawe van die Internasionale Statistiese Klassifikasie van Siektes en Verwante Gesondheidsprobleme. Die hoofstuk omvat die kodes G00 tot G99.



</doc>
<doc id="87627" url="https://af.wikipedia.org/wiki?curid=87627" title="ICD-10 Hoofstuk VII: Siektes van die oog en oogstruktuur">
ICD-10 Hoofstuk VII: Siektes van die oog en oogstruktuur

ICD10 Hoofstuk VII omvat siektes van die oog en oogstruktuur, gerangskik volgens die tiende uitgawe van die Internasionale Statistiese Klassifikasie van Siektes en Verwante Gesondheidsprobleme. Die hoofstuk omvat die kodes H00 tot H59.



</doc>
<doc id="87630" url="https://af.wikipedia.org/wiki?curid=87630" title="Seine">
Seine

Die Seine (Frans: "la Seine", uitgespreek: [la sɛːn]) is die tweede langste rivier in Frankryk na die Loire. Dit ontspring sowat 30 kilometer noordwes van Dijon by Seine-Source ("Bron van die Seine"), 'n klein dorpie op die Noordoos-Franse Langres-plato, vloei in noordwestelike rigting deur Parys en mond in Le Havre in die Engelse Kanaal uit. Die Seine het 'n lengte van 776 kilometer en dreineer saam met sy syriviere 'n stroomgebied van sowat 78 700 km².

Die Seine word as een van Europa se groot historiese riviere gereken, maar veral word dit verbind met die Franse hoofstad Parys wat sy oorsprong op twee riviereilande, Île de la Cité en Île Saint-Louis, het. Hier kon die Seine maklik oorgesteek word. Die hoër geleë terrein aan die regteroewer is net soos die gebied by die Montagne Sainte-Geneviève, een van die Paryse heuwels in die huidige Quartier Latin aan die suidelike oewer, nie deur oorstromings geraak nie. Aan die suidelike linkeroewer van die Seine het die Romeinse nedersetting Lutetia, voorloper van die moderne Parys, ontstaan, terwyl die regteroewer noord van die Seine vanaf die middeleeue die middelpunt van Parys se seehandel geword het. Hier het skepe uit die hele Europa aangedoen.

Die vrugbare hartland van sy rivierbekken in die Île-de-France was die bakermat van die Franse monargie en die kerngebied van waar later Frankryk as een van die groot Europese nasiestate sou uitbrei. Vandag is die streek steeds die politieke, ekonomiese en kulturele spilpunt van Frankryk.

Die Seine vorm saam met sy syriviere 'n belangrike stelsel van kommersiële waterweë wat die grootste deel van die land se binnelandse waterverkeer hanteer. Die Seine se benedeloop is bevaarbaar deur seevarende skepe so ver as Rouen, 120 km van die see af. Die rivier verbind die Paryse rivierhawe in Gennevilliers sodoende met Le Havre, een van Frankryk se belangrikste seehawens. Meer as sestig persent van sy lengte, so ver as Boergondië, is bevaarbaar deur kommersiële plesierbote en byna sy hele lengte is geskik vir ontspanningsvaarte; uitstappiebote bied besigtigingstoere van die "Rive Droite" (regteroewer) en "Rive Gauche" (linkeroewer) binne die Paryse stadsgebied.

Die Seine se oewerpromenade in Parys is deur Unesco tot wêrelderfenis verklaar. Daar is 37 brûe in Parys wat oor die rivier strek, en dosyne meer buite die stad. Voorbeelde in Parys sluit in "Pont Louis-Philippe" en "Pont Neuf", waarvan die laasgenoemde terugdateer tot 1607. Buite die stad sluit voorbeelde die "Pont de Normandie" in, een van die langste kabelhangbrûe in die wêreld wat Le Havre met Honfleur verbind.

Net buite Parys vloei die Marne- en Oiseriviere met die Seine saam. Die eersgenoemde syrivier verbind die Seine-rivierstelsel met die Ryn, terwyl die Oise toegang tot waterweë in België bied. Ander verbindings, soos dié met die Loire-waterweë en die Saône-Rhône-rivierstelsel wat in die 17de en 18de eeu deur die bou van kanale geskep is, speel vandag 'n ondergeskikte rol.

Danksy die Seinerivier was Rouen, ondanks sy ligging in die binneland, nog in die 16de eeu die grootste seehawe van Frankryk. Eers in die 19de eeu het die vrag, wat in Le Havre gehanteer is, dié van Rouen oortref. Die belangrikste goedere, wat tans as skeepsvrag vanuit Le Havre na Parys vervoer word, sluit petroleumprodukte en boumateriale in. Met 22 miljoen ton vrag, wat hier gehanteer is, was die Port de Paris in 2011 die tweede grootste binnehawe in Europa na Duisburg-Ruhrort in Duitsland.

Die rivier voorsien daarnaas 'n reeks kernkrag- en termiese kragsentrales langs sy oewers van koelwater, terwyl ook die helfte van alle water, wat in die metropolitaanse gebied van Parys deur huishoudings en nywerhede verbruik word, uit die Seine afkomstig is. Die streek tussen Rouen en Le Havre haal selfs driekwart van sy drinkwater uit die Seine.


</doc>
<doc id="87631" url="https://af.wikipedia.org/wiki?curid=87631" title="ICD-10 Hoofstuk I: Bakteriële infeksies, ander aansteeklike en seksueel oordraagbare siektes">
ICD-10 Hoofstuk I: Bakteriële infeksies, ander aansteeklike en seksueel oordraagbare siektes

ICD10 Hoofstuk I omvat bakteriële infeksies, ander aansteeklike en seksueel oordraagbare siektes, gerangskik volgens die tiende uitgawe van die Internasionale Statistiese Klassifikasie van Siektes en Verwante Gesondheidsprobleme. Die hoofstuk omvat die kodes A00 tot B99.


</doc>
<doc id="87633" url="https://af.wikipedia.org/wiki?curid=87633" title="ICD-10 Hoofstuk II: Gewasse">
ICD-10 Hoofstuk II: Gewasse

ICD10 Hoofstuk II omvat gewasse, gerangskik volgens die tiende uitgawe van die Internasionale Statistiese Klassifikasie van Siektes en Verwante Gesondheidsprobleme. Die hoofstuk omvat die kodes C00 tot D48.


</doc>
<doc id="87635" url="https://af.wikipedia.org/wiki?curid=87635" title="ICD-10 Hoofstuk III: Siektes van die bloed en bloedvormende organe en sekere steurings wat die immuunmeganisme betrek">
ICD-10 Hoofstuk III: Siektes van die bloed en bloedvormende organe en sekere steurings wat die immuunmeganisme betrek

ICD10 Hoofstuk III omvat siektes van die bloed en bloedvormende organe en sekere steurings wat die immuunmeganisme betrek, gerangskik volgens die tiende uitgawe van die Internasionale Statistiese Klassifikasie van Siektes en Verwante Gesondheidsprobleme. Die hoofstuk omvat die kodes D50 tot D89.


</doc>
<doc id="87637" url="https://af.wikipedia.org/wiki?curid=87637" title="ICD-10 Hoofstuk IV: Endokriene-, voedings- en metaboliese siektes">
ICD-10 Hoofstuk IV: Endokriene-, voedings- en metaboliese siektes

ICD10 Hoofstuk IV omvat endokriene-, voedings- en metaboliese siektes, gerangskik volgens die tiende uitgawe van die Internasionale Statistiese Klassifikasie van Siektes en Verwante Gesondheidsprobleme. Die hoofstuk omvat die kodes E00 tot E90.


</doc>
<doc id="87639" url="https://af.wikipedia.org/wiki?curid=87639" title="ICD-10 Hoofstuk VIII: Siektes van die oor en agteroorbeen">
ICD-10 Hoofstuk VIII: Siektes van die oor en agteroorbeen

ICD10 Hoofstuk VIII omvat siektes van die oor en agteroorbeen, gerangskik volgens die tiende uitgawe van die Internasionale Statistiese Klassifikasie van Siektes en Verwante Gesondheidsprobleme. Die hoofstuk omvat die kodes H60 tot H95.


</doc>
<doc id="87640" url="https://af.wikipedia.org/wiki?curid=87640" title="ICD-10 Hoofstuk IX: Siektes van die bloedsomloopstelsel">
ICD-10 Hoofstuk IX: Siektes van die bloedsomloopstelsel

ICD10 Hoofstuk IX omvat siektes van die bloedsomloopstelsel, gerangskik volgens die tiende uitgawe van die Internasionale Statistiese Klassifikasie van Siektes en Verwante Gesondheidsprobleme. Die hoofstuk omvat die kodes I00 tot I99.


</doc>
<doc id="87642" url="https://af.wikipedia.org/wiki?curid=87642" title="ICD-10 Hoofstuk X: Siektes van die asemhalingstelsel">
ICD-10 Hoofstuk X: Siektes van die asemhalingstelsel

ICD10 Hoofstuk X: Siektes van die asemhalingstelsel omvat siektes van die asemhalingstelsel, gerangskik volgens die tiende uitgawe van die Internasionale Statistiese Klassifikasie van Siektes en Verwante Gesondheidsprobleme. Die hoofstuk omvat die kodes J00 tot J99.


</doc>
<doc id="87644" url="https://af.wikipedia.org/wiki?curid=87644" title="ICD-10 Hoofstuk XI: Siektes van die spysverteringstelsel">
ICD-10 Hoofstuk XI: Siektes van die spysverteringstelsel

ICD10 Hoofstuk XI omvat siektes van die spysverteringstelsel, gerangskik volgens die tiende uitgawe van die Internasionale Statistiese Klassifikasie van Siektes en Verwante Gesondheidsprobleme. Die hoofstuk omvat die kodes K00 tot K93.


</doc>
<doc id="87646" url="https://af.wikipedia.org/wiki?curid=87646" title="ICD-10 Hoofstuk XII: Siektes van die vel en onderhuidse weefsel">
ICD-10 Hoofstuk XII: Siektes van die vel en onderhuidse weefsel

ICD10 Hoofstuk XII omvat siektes van die vel en onderhuidse weefsel, gerangskik volgens die tiende uitgawe van die Internasionale Statistiese Klassifikasie van Siektes en Verwante Gesondheidsprobleme. Die hoofstuk omvat die kodes L00 tot L99.


</doc>
<doc id="87648" url="https://af.wikipedia.org/wiki?curid=87648" title="ICD-10 Hoofstuk XIII: Siektes van die spier-skelet-stelsel en bindweefsel">
ICD-10 Hoofstuk XIII: Siektes van die spier-skelet-stelsel en bindweefsel

ICD-10 Hoofstuk XIII omvat siektes van die spier-skelet-stelsel en bindweefsel, gerangskik volgens die tiende uitgawe van die Internasionale Statistiese Klassifikasie van Siektes en Verwante Gesondheidsprobleme. Die hoofstuk omvat die kodes M00 tot M99.


</doc>
<doc id="87663" url="https://af.wikipedia.org/wiki?curid=87663" title="ICD-10 Hoofstuk XIV: Siektes van die geslags- en urienorgane">
ICD-10 Hoofstuk XIV: Siektes van die geslags- en urienorgane

ICD-10 Hoofstuk XIV omvat siektes van die geslags- en urienorgane, gerangskik volgens die tiende uitgawe van die Internasionale Statistiese Klassifikasie van Siektes en Verwante Gesondheidsprobleme. Die hoofstuk omvat die kodes N00 tot N99.


</doc>
<doc id="87665" url="https://af.wikipedia.org/wiki?curid=87665" title="ICD-10 Hoofstuk XV: Swangerskap, geboorte en nageboortetyd">
ICD-10 Hoofstuk XV: Swangerskap, geboorte en nageboortetyd

ICD-10 Hoofstuk XV omvat swangerskap, geboorte en nageboortetyd, gerangskik volgens die tiende uitgawe van die Internasionale Statistiese Klassifikasie van Siektes en Verwante Gesondheidsprobleme. Die hoofstuk omvat die kodes O00 tot O99.


</doc>
<doc id="87667" url="https://af.wikipedia.org/wiki?curid=87667" title="ICD-10 Hoofstuk XVI: Sekere toestande tydens die perinatale tydperk">
ICD-10 Hoofstuk XVI: Sekere toestande tydens die perinatale tydperk

ICD-10 Hoofstuk XVI omvat sekere toestande tydens die perinatale tydperk, gerangskik volgens die tiende uitgawe van die Internasionale Statistiese Klassifikasie van Siektes en Verwante Gesondheidsprobleme. Die hoofstuk omvat die kodes P00 tot P96.


</doc>
<doc id="87669" url="https://af.wikipedia.org/wiki?curid=87669" title="ICD-10 Hoofstuk XVII: Aangebore misvormings en chromosomale abnormaliteite">
ICD-10 Hoofstuk XVII: Aangebore misvormings en chromosomale abnormaliteite

ICD-10 Hoofstuk XVII omvat aangebore misvormings en chromosomale abnormaliteite, gerangskik volgens die tiende uitgawe van die Internasionale Statistiese Klassifikasie van Siektes en Verwante Gesondheidsprobleme. Die hoofstuk omvat die kodes Q00 tot Q99.


</doc>
<doc id="87671" url="https://af.wikipedia.org/wiki?curid=87671" title="ICD-10 Hoofstuk XVIII: Simptome, tekens en abnormale kliniese en laboratoriumbevindings">
ICD-10 Hoofstuk XVIII: Simptome, tekens en abnormale kliniese en laboratoriumbevindings

ICD-10 Hoofstuk XVIII omvat simptome, tekens en abnormale kliniese en laboratoriumbevindings, gerangskik volgens die tiende uitgawe van die Internasionale Statistiese Klassifikasie van Siektes en Verwante Gesondheidsprobleme. Die hoofstuk omvat die kodes R00 tot R99.


</doc>
<doc id="87673" url="https://af.wikipedia.org/wiki?curid=87673" title="ICD-10 Hoofstuk XIX: Beserings, vergiftigings en sekere ander gevolge van eksterne oorsake">
ICD-10 Hoofstuk XIX: Beserings, vergiftigings en sekere ander gevolge van eksterne oorsake

ICD-10 Hoofstuk XIX omvat beserings, vergiftigings en sekere ander gevolge van eksterne oorsake, gerangskik volgens die tiende uitgawe van die Internasionale Statistiese Klassifikasie van Siektes en Verwante Gesondheidsprobleme. Die hoofstuk omvat die kodes S00 tot T98.


</doc>
<doc id="87676" url="https://af.wikipedia.org/wiki?curid=87676" title="ICD-10 Hoofstuk XXI: Faktore wat gesondheidstatus en kontak met gesondheidsdienste beïnvloed">
ICD-10 Hoofstuk XXI: Faktore wat gesondheidstatus en kontak met gesondheidsdienste beïnvloed

ICD-10 Hoofstuk XXI omvat faktore wat gesondheidstatus en kontak met gesondheidsdienste beïnvloed, gerangskik volgens die tiende uitgawe van die Internasionale Statistiese Klassifikasie van Siektes en Verwante Gesondheidsprobleme. Die hoofstuk omvat die kodes Z00 tot Z99.


</doc>
<doc id="87678" url="https://af.wikipedia.org/wiki?curid=87678" title="ICD-10 Hoofstuk XXII: Kodes vir spesiale doeleindes">
ICD-10 Hoofstuk XXII: Kodes vir spesiale doeleindes

ICD-10 Hoofstuk XXII omvat kodes vir spesiale doeleindes, gerangskik volgens die tiende uitgawe van die Internasionale Statistiese Klassifikasie van Siektes en Verwante Gesondheidsprobleme. Die hoofstuk omvat die kodes U00 tot U99.


</doc>
<doc id="87682" url="https://af.wikipedia.org/wiki?curid=87682" title="Niavaran-paleiskompleks">
Niavaran-paleiskompleks

Die Niavaran-paleiskompleks (Persies: کاخ نیاوران) is 'n historiese parkterrein in die noordooste van die Iranse hoofstad Teheran met 'n oppervlakte van elf hektaar. Die huidige paleiskompleks het sy oorsprong in 'n tuin wat deur 'n vroeëre heerser, Naser al-Din Shah, in die 19de eeu as somerwoning gebruik is.

Meer as twintig geboue en 'n museum is tans op die terrein geleë, waaronder die Niavaran-paleiswoning wat volgens 'n ontwerp van die Iranse argitek Mohsen Foroughi ontstaan het en in 1968 as hoofresidensie vir die laaste sjah van Iran, Mohammad Reza Pahlavi, en die keiserlike gesin voltooi is. Die Pahlavi's het hier tot die Iranse Rewolusie in 1979 gewoon. Vyf kilometer wes van Niavaran is 'n ander paleiskompleks geleë, Saadabad.

Naas moderne geboue is die Sahebqraniyeh-paleis op die terrein geleë. Dié historiese gebou is vanaf 1870 vir Naser al-Din Shah, 'n heerser uit die Kadjare-dinastie (16 Julie 1831 tot 1 Mei 1896), gebou en het oorspronklik self die naam Niavaran-paleis gedra. Gedurende die bewind van sjah Mohammad Reza Pahlavi is alle omliggende geboue afgebreek - met uitsondering van die Ahmad-Shahi-pawiljoen ("Kushk-e Ahmad-Shahi") waarin later geskenke uitgestal is wat wêreldleiers aan Iran gegee het. Noord van die ou paleis het die huidige Niavaran-paleis ontstaan.

Ná die Iranse Rewolusie en die afskaffing van die monargiese regeringstelsel is die paleis ses jaar lank gerenoveer. Sedert 2000 word die kompleks deur 'n stigting bestuur en staan sommige geboue oop vir die publiek. Hulle is tot musea omgeskep of word vir ander kulturele doeleindes gebruik, waaronder die Jahane Name-museum (1997), die Sahebqraniyeh-paleis (1998) en Kushk-e Ahmad-Shahi (2000).



</doc>
<doc id="87689" url="https://af.wikipedia.org/wiki?curid=87689" title="Dalview">
Dalview

Dalview is 'n voorstad in Brakpan, Gauteng. Dit grens aan Dalpark in die weste en Kenleaf in die suide. Volgens die 2011-sensus het Dalview 'n bevolking van 4 681 gehad, waarvan 84,4% Blankes was. Afrikaans (77,8%) en Engels (14,4%) is die grootste huistale.



</doc>
<doc id="87690" url="https://af.wikipedia.org/wiki?curid=87690" title="Dalpark">
Dalpark

Dalpark is 'n voorstad in westelike Brakpan, Gauteng. Dit grens aan Dalview in die ooste en Boksburg (Parkhurst) in die weste. Volgens die 2011-sensus het Dalpark 'n bevolking van 8 244 gehad, van wie 53,4% wit was. Afrikaans (41,4%) en Engels (37,8%) is die grootste huistale.



</doc>
<doc id="87691" url="https://af.wikipedia.org/wiki?curid=87691" title="Shepherd Market">
Shepherd Market

Shepherd Market is 'n klein plein in Mayfair, 'n stadsbuurt van Sentraal-Londen, wat tussen Piccadilly en Curzon-straat geleë is. Die plein is tussen 1735 en 1746 deur Edward Shepherd op 'n oop terrein ontwikkel waar destyds in Mei 'n jaarmark gehou is. Na dié jaarmark - in Engels "May fair" genoem - is later die hele buurt vernoem.

Die plein het vandag steeds 'n eiesoortige dorpskarakter. Vanaf die 18de eeu is dit met prostitusie verbind. So het die politikus Jeffrey Archer in die 1980's Monica Coghlan, 'n prostitué, op die plein ontmoet. Kultureel is die plein veral in die 1920's met literêre persoonlikhede en ander kunstenaars geassosieer wat in die buurt gewoon het, soos byvoorbeeld Anthony Powell, Michael Arlen en Sophie Fedorovitch.



</doc>
<doc id="87692" url="https://af.wikipedia.org/wiki?curid=87692" title="Drakensberg-pompopgaarskema">
Drakensberg-pompopgaarskema

Die Drakensberg-pompopgaarskema is 'n energiesbergingsfasiliteit geleë op die grens tussen die Suid-Afrikaanse provinsies die Vrystaat en KwaZulu-Natal. Bouwerk het in 1974 begin en is in 1981 voltooi.
Vier damme is betrokke by die skema: die Driekloofdam (verbind aan die Sterkfonteindam), die Kilburndam, die Woodstockdam en die Drielkeerwal. Die toerusting vir kragopwekking is geleë tussen Driekloof- en Kilburndam. Aangesien die Driekloofdam / Sterkfonteindam ook deel is van die Tugela-Vaal-waterprojek vloei sommige van die water wat na Driekloofdam gepomp word, uiteindelik na die Vaaldam en is dus nie weer beskikbaar vir terugvloei na die Kilburndam nie. Die Woodstockdam en Drielkeerwal word as reservoir gebruik om hierdie bykomende water te voorsien aan Kilburndam wanneer nodig.

Die skema maak voorsiening om tot 27,6 GWh elektrisiteit te berg in die vorm van 27 000 000 kubieke meter water. Die water word in tye van lae nasionale kragverbruik (gewoonlik oor naweke) na Driekloof gepomp en weer vrygestel terug na Kilburn via vier 250 MW turbinekragopwekkers in tye van hoë aanvraag na elektrisiteit.




</doc>
<doc id="87696" url="https://af.wikipedia.org/wiki?curid=87696" title="Dunvegan">
Dunvegan

Dunvegan is 'n voorstad in Edenvale, Gauteng. Dit grens aan Elmapark in die ooste en Dowerglen in die weste. Volgens die 2011-sensus het Dunvegan 'n bevolking van 2 223 gehad, waarvan 80,3% Blankes was. Engels (77,6%) en Afrikaans (11,6%) is die grootste huistale.



</doc>
<doc id="87697" url="https://af.wikipedia.org/wiki?curid=87697" title="Fasors">
Fasors

In fisika en ingenieurswese is 'n fase vektor (of fasor) 'n voorstelling van 'n sinusiede waarvan die amplitude(A of R), hoekfrekwensie(formula_1) en fase hoek(formula_2) nie verander met tyd nie. 'n Fasor bestaan uit twee komponente nl. die reële en imaginêre (dikwels met 'n "j" of 'n "i" voorgestel) komponente wat elk op 'n as voorgestel word. Fasors kan in verskeie vorme geskryf word nl. reghoekige vorm, polêre vorm en eksponensieële vorm.

Euler se formule wys dat sinusiede wiskundig voorgestel kan word deur die som van 'n reële getal met 'n imaginêre getal.

Vir fasor "Z"

Nota:


</doc>
<doc id="87698" url="https://af.wikipedia.org/wiki?curid=87698" title="Grys">
Grys

Grys ​​is 'n intermediêre kleur met etlike skakerings tussen swart en wit. Grys ​​is 'n neutrale of akromatiese kleur, wat letterlik beteken dat dit 'n kleur "sonder kleur" is. Dit is die kleur van wolkbedekte lug of van lood.

Volgens verskeie kleurskemas word grys as volg voorgestel:


</doc>
<doc id="87699" url="https://af.wikipedia.org/wiki?curid=87699" title="Judit">
Judit

Judit is 'n Ou Testamentiese apokriewe boek en vertel die verhaal van Judit, 'n Israelitiese heldin en wys dat God die Israeliete van hulle vyand red as hulle in Hom glo en dapper is.

Dit lyk asof die boek oorspronklik in Hebreeus geskryf is en later in Grieks vertaal is. Die skrywer van die boek is onbekend maar daar word vermoed dat die boek in die eerste eeu voor Christus geskrywe is. Die boek is nie akkuraat nie en daar is botsings met gebeure in dié verhaal en gebeure in ander betroubare bronne.



</doc>
<doc id="87700" url="https://af.wikipedia.org/wiki?curid=87700" title="Septuagint">
Septuagint

Die Septuagint of LXX is die Griekse vertaling van die Ou Testament. Die belangrikste verskil tussen die Septuagint en die Hebreeuse Bybel is dat daar 'n hele klomp byvoegings en selfs ekstra boeke in die Septuagint is wat nie in die Hebreeuse Bybel is nie. Hierdie ekstra boeke staan bekend as die Apokriewe boeke.



</doc>
<doc id="87701" url="https://af.wikipedia.org/wiki?curid=87701" title="Amplitude">
Amplitude

Die amplitude van 'n veranderlike is die meting van die verandering oor 'n sekere tydperk of tussenpose. Daar is verskillende tipes amplitudes - waarvan almal funksies is van die ekstreme waardes van die veranderlike - waarvan 'n paar hier onder verduidelik word.

Let Wel: Die voorbeeld is 'n sinusied maar amplitude meting is nie beperk tot sinusiede nie

Piek amplitude is die meting van die nul tot by die piek (hoogste waarde) of van die nul tot by die trog (laagste waarde, kan negatief wees). Wanneer daar verwys word bloot net na "amplitude" word gewoonlik na piek amplitude verwys.

Piek-tot-piek amplitude is die verskil tussen piek (hoogste amplitude waarde) en trog (laagste amplitude waarde, dit kan negatief wees).

Wortel van gemiddelde kwadraat amplitude (WGK) word veral gebruik in elektriese ingenieurswese. Dit kan wiskundig as volg voorgestel word:
formula_1
Vir komplekse golfvorms, veral nie-herhalende seine soos geraas, word WGK amplitude gewoonlik gebruik omdat dit ondubbelsinnig is en fisiese betekenis het.

Die semi-amplitude is die helfte van die piek-tot-piek amplitude en word veral in sterrekunde gebruik vir die meting van wentelbaan amplitudes. In die geval van die voorbeeld (Sien skets) is die semi-amplitude gelyk aan die piek amplitude maar dit is egter nie altyd die geval nie.


</doc>
<doc id="87702" url="https://af.wikipedia.org/wiki?curid=87702" title="Barug">
Barug

Barug is 'n Ou Testamentiese apokriewe boek en vertel die verhaal Barug, wat die sekretaris van die profeet Jeremia was. Daar is drie apokriewe boeke wat aan Barug se naam gekoppel is. Kenners is dit eens dat nie een van drie boeke deur Barug geskryf is nie. Daar is nie sekerheid oor wanneer die boek geskryf is nie en die skrywer is onbekend. Die oudste manuskripte van Barug is in Grieks.



</doc>
<doc id="87703" url="https://af.wikipedia.org/wiki?curid=87703" title="Ivoor (kleur)">
Ivoor (kleur)

Ivoor is 'n afwit kleur wat soos ivoor lyk, die materiaal waarvan die tande van diere (soos olifante en walrusse s'n) gemaak is. Dit het 'n baie ligte skynsel van geel.

Die eerste opgetekende gebruik van ivoor as 'n kleurnaam in Engels was in 1385.

Die kleur "ivoor" is ingesluit as een van die X11 kleure toe hulle in 1987 geformuleer is.

Volgens verskeie kleurskemas word ivoor as volg voorgestel:


</doc>
<doc id="87704" url="https://af.wikipedia.org/wiki?curid=87704" title="Medical Subject Headings">
Medical Subject Headings

Medical Subject Headings (MeSH) is ’n omvattende naslaanwerk van joernaalartikels en boeke in die lewenswetenskappe; dit kan ook dien as ’n tesourus wat soektogte vergemaklik. Dit is in 1963 geskep en word bygewerk deur die United States National Library of Medicine (NLM).

Die gedrukte weergawe word nie hernu nie en dit bestaan nog net aanlyn. Dit kan gratis deursoek en afgelaai word deur PubMed. Dit was oorspronklik in Engels, maar is intussen in verskeie tale vertaal.



</doc>
<doc id="87707" url="https://af.wikipedia.org/wiki?curid=87707" title="Lawa (kleur)">
Lawa (kleur)

Lawa is 'n kleur wat 'n roesbruin skakering van rooi is. Dit is vernoem na die kleur van vulkaniese lawa.

Dit is die kleur (kleur # CF1020, regs getoon) van vars lawa wat uit 'n vuurspuwende vulkaan giet.

Die eerste opgetekende gebruik van lawa as 'n kleurnaam in Engels was in 1892.

Volgens verskeie kleurskemas word lawa as volg voorgestel:


</doc>
<doc id="87709" url="https://af.wikipedia.org/wiki?curid=87709" title="Mielie (kleur)">
Mielie (kleur)

Die kleur mielie (Engels: "Maize" [VK] of "corn" [VS]) verwys na 'n skakering van geel. Dit is vernoem na die graan met die dieselfde naam — mielies. In die openbare gebruik, kan 'n mieliekleur toegedig word aan 'n verskeidenheid van kleure, wat wissel van liggeel tot 'n donker skakering wat grens aan oranje, aangesien die kleur van mielies kan wissel.

Die eerste opgetekende gebruik van mielie as 'n kleurnaam in Engels was in 1861.

Volgens verskeie kleurskemas word mielie as volg voorgestel:


</doc>
<doc id="87710" url="https://af.wikipedia.org/wiki?curid=87710" title="Periodieke funksie">
Periodieke funksie

In wiskunde is 'n periodieke funksie 'n funksie wat sy waardes herhaal met gereelde tussenposes of tydperke. Die belangrikste voorbeeld is die trigonometriese funksies, wat herhaal met tussenposes van 2π-radiale.


</doc>
<doc id="87712" url="https://af.wikipedia.org/wiki?curid=87712" title="Middernagblou">
Middernagblou

Die kleur middernagblou is 'n donker skakering van blou vernoem na sy ooreenkoms met die verifieerbare blou kleur van 'n maanverligte nag tydens of naby volmaan. Middernagblou is ook die kleur van 'n vat vol indigo kleurstof; daarom kan middernagblou ook beskou word as 'n donker skakering van indigo. Middernagblou is verifieerbaar blou vir die oog in sonlig of volle spektrum lig.

Die kleur middernagblou word regs vertoon.

Dit is die X11 webkleur middernagblou.

Daar is twee verskillende skakerings van middernagblou - die X11 kleur en die Crayola kleur. Hierdie kleur is oorspronklik "verstreke middernag" genoem. Die eerste gebruik van middernagblou as 'n kleurnaam in Engels was in 1915.

Volgens verskeie kleurskemas word middernagblou as volg voorgestel:



</doc>
<doc id="87717" url="https://af.wikipedia.org/wiki?curid=87717" title="Ligpers">
Ligpers

Ligpers is 'n ligte pers kleur (Engels: "Mauve"), wat vernoem is na die malvablom. Die eerste gebruik van die woord "mauve" as 'n kleur was in 1796-8 volgens die Oxford English Dictionary, maar die gebruik daarvan blyk skaars te gewees het voor 1859. Nog 'n naam vir die kleur is malva ("mallow") met die eerste aangetekende gebruik van malva as 'n kleurnaam in Engels in 1611.

Ligpers is meer grys en meer blou as wat 'n vaal kleur van magenta sou wees. Baie vaal blomme genaamd "blou" is eintlik ligpers.

Volgens verskeie kleurskemas word ligpers as volg voorgestel:


</doc>
<doc id="87719" url="https://af.wikipedia.org/wiki?curid=87719" title="Lentegroen">
Lentegroen

Lentegroen is 'n kleur wat presies halfpad tussen siaan en groen op die kleurwiel is. Wanneer dit op die CIE chromatisiteitsdiagram getrek word, stem dit ooreen met 'n visuele stimulus van 505 nanometer op die sigbare spektrum. In die HSV-kleurruimte het lentegroen 'n kleur van 150°. Lentegroen is 'n suiwer chroma en een van die tersiêre kleure op die RGB-kleurwiel.

Die komplementêre kleur van lentegroen is roos.

Lentegroen is 'n webkleur, dit word verkry deur siaan met 'n bietjie geel te meng.

Die eerste opgetekende gebruik van "verde primavera" (Afrikaans: lentegroen) as 'n kleurnaam in Italiaans was in 1766.

Volgens verskeie kleurskemas word Lentegroen as volg voorgestel:


</doc>
<doc id="87724" url="https://af.wikipedia.org/wiki?curid=87724" title="Pioneer 10">
Pioneer 10

Pioneer 10 was die eerste ruimtesending om Jupiter, Saturnus en die rante van die sonnestelsel te bestudeer. Die ruimtetuig is op 3 Maart 1972 deur NASA gelanseer. Op 3 Desember 1973 beweeg Pioneer 10 op 'n afstand van 130 000 km langs Jupiter verby en stuur die eerste detailopnames na die Aarde.

Die tuig is van 'n plaket voorsien met inligting oor mense en die posisie van die Aarde in die sonnestelsel. Dit dui aan hoe die tuig die derde planeet, Aarde verlaat. Die plaket is deur 'n span onder leiding van Carl Sagan ontwerp in 'n poging om met buiteaardse lewe, waarmee die tuig moontlik in aanraking kan kom, te kommunikeer.

Op 25 April 1983 reis Pioneer 10 verby Pluto se wentelbaan en op 13 Junie 1983 word dit die eerste mensgemaakte voorwerp om die sonnestelsel te verlaat. Die laaste kontak met die tuig is op 7 Februarie 2003 beantwoord. In 2006 is 'n finale poging aangewend om die tuig te kontak, maar dit het misluk.


</doc>
<doc id="87725" url="https://af.wikipedia.org/wiki?curid=87725" title="Arkansasrivier">
Arkansasrivier

Die Arkansasrivier (Engels: "Arkansas River") is 'n groot oos-vloeiende rivier in Noord-Amerika. Die rivier, met 'n lengte van 'n 2 364 km, ontspring in die "Sawatch Range" in die Rotsgebergte in Colorado. Dit is een van die grootste sytakke van die Mississippirivier en die sesde grootste rivier in die Verenigde State.

Die Arkansasrivier loop deur die suid-westelike Amerikaanse deelstate Colorado, Kansas, Oklahoma en Arkansas asook deur die volgende stede: Little Rock, Pueblo, Wichita en Tulsa.

Die rivier het tussen die Adams–Onís-Verdrag in 1821 en die Anneksasie van die Republiek van Texas in 1845 of die Verdrag van Guadalupe Hidalgo in 1848 vanaf sy boloop tot die 100ste westerse meridiaan die grens tussen Meksiko en die Verenigde State gevorm.

Die rivier het verskeie Naamvariasies:


</doc>
<doc id="87726" url="https://af.wikipedia.org/wiki?curid=87726" title="Mikrogolf">
Mikrogolf

Mikrogolwe is 'n vorm van elektromagnetiese straling met golflengtes wat wissel van so lank as een meter tot so kort as een millimeter, of anders gestel, met frekwensies tussen 300 MHz (0,3 GHz) en 300 GHz. Hierdie breë definisie sluit beide UHF (Ultra hoë frekwensie) en EHF (millimeter golwe) in, en verskeie bronne gebruik verskillende grense. In alle gevalle, sluit mikrogolf die hele SHF (superhoë frekwensie) band (3-30 GHz, of 10-1 cm) in, met radiofrekwensie (RF)-ingenieurswese wat dikwels die onderste grens op 1 GHz (30 cm) en die boonste op sowat 100 GHz (3 mm) plaas.

Die voorvoegsel "mikro-" in "mikrogolf" is nie bedoel om 'n golflengte in die mikrometerreeks voor te stel nie. Dit dui daarop dat mikrogolwe "klein" is in vergelyking met tipiese radiogolwe, en dat hulle korter golflengtes besit. Die grense tussen die ver infrarooi lig, terahertz-straling, mikrogolwe, en ultra-hoë-frekwensie radiogolwe is redelik arbitrêr en is onder andere gebruik in verskillende studierigtings.

Mikrogolftegnologie word wyd gebruik vir punt-tot-punt telekommunikasie (d.w.s. nie-uitsendinggebruike). Mikrogolwe is veral geskik vir hierdie gebruik, aangesien hulle maklik gefokus kan word in nouer bande as radiogolwe, sodat frekwensie hergebruik kan word; hul relatief hoër frekwensie laat breër bandwydte en 'n hoër data-oordragkoers toe. Antennagroottes is kleiner as by laer frekwensies omdat antennagrootte omgekeerd eweredig is aan die oordragfrekwensie. Mikrogolwe word ook gebruik in ruimtetuigkommunikasie, en baie van die wêreld se data-, TV- en telefoonkommunikasie word oor lang afstande deur mikrogolwe gedra tussen grondinstallasies en kommunikasiesatelliete. Mikrogolwe word ook in mikrogolfoonde en in radartegnologie ingespan.


</doc>
<doc id="87728" url="https://af.wikipedia.org/wiki?curid=87728" title="Teenpous Paschalis III">
Teenpous Paschalis III

Paschalis III gebore Guido van Crema was die tweede teenpous teenoor Pous Alexander III in die Rooms Katolieke Kerk.

Guido van Crema se vroeë loopbaan is onbekend. Sy oom Giovanni van Crema was 'n kardinaal van 1117 tot 1135. Guido word kardinaal-diaken van San Eustasio by Rome in 1150, maar kies later vir die titel van Santa Maria in Trastevere. In 1159 onderwerp hy hom aan Pous Victor IV. Hy reël sinodes in Engeland en Duitsland ten gunste van Victor. Na die dood van Victor kom sy aanhangers saam in Würzburg, Duitsland. Reinald van Dassel, aartsbiskop van Keulen en aartskanselier van Italië in diens van keiser Frederik I (Barbarossa) dring daarop aan dat Guido verkies word. Guido word ook daadwerklik verkies en neem die naam Paschalis III aan. Op 26 April 1164 word hy gekroon deur Hendrik van Leyen, biskop van Luik ook 'n trou aanhanger van keiser Frederik.

Tydens sy pontifikaat behou Paschalis die mag in Rome, en Pous Alexander III moes in ballingskap in Frankryk bly. Paschalis stel 8 kardinale aan en op versoek van keiser Frederik verklaar hy Karel die Grote heilig op 29 Desember 1165. By die geleentheid is die sarkofaag van Karel oopgemaak en sy stoflik oorskot in 'n reliekskryn geplaas.

In 1167 kroon Paschalis opnuut vir keiser Frederik tot keiser en sy vrou Beatrix tot keiserin. Paschalis sterf in 1168 in Rome aan kanker. Na sy dood kies sy aanhangers vir Johannes van Struma as pous Callixtus III. Eers in 1177 het keiser Frederik versoen geraak met pous Alexander III en in 1179 herroep die derde Lateraanse konsilie al die besluite van die teenpouse asook die heiligverklaring van Karel die Grote.

Teenpous Paschalis III het 8 kardinale aangestel. Omdat hy nie 'n wettige pous was nie, word die aanstellings nie erken deur die Rooms Katolieke Kerk nie en word die kardinale as pseudo-kardinale betitel.





</doc>
<doc id="87732" url="https://af.wikipedia.org/wiki?curid=87732" title="Murrayrivier">
Murrayrivier

Die Murrayrivier (Engels: "Murray River", in Suid-Australië "River Murray") is met 'n lengte van 2 508 km Australië se grootste rivier. Dit is 'n wes-vloeiende rivier en loop deur die drie Australiese deelstate Nieu-Suid-Wallis, Victoria en Suid-Australië.

Die Murrayrivier ontspring in die Australiese Alpe van die Great Dividing Range. Aansluitend vorm die rivier in sy grootste geheel die grens tussen Victoria in die suide en Nieu-Suid-Wallis in die noorde en mond net oos van Adelaide in die Indiese Oseaan, op Australiese kaarte dikwels Suidelike Oseaan genoem, uit.

Sytakke van die rivier is die Murrumbidgee en die Darlingrivier.


</doc>
<doc id="87733" url="https://af.wikipedia.org/wiki?curid=87733" title="Room (kleur)">
Room (kleur)

Room is die kleur van room wat deur beeste vervaardig word wat wei op natuurlike weiding met plante wat ryk is aan geel karoteenpigment.

Room is die pastelkleur van geel, baie soos pienk die pastelkleur van rooi is. Deur die vermenging van geel en wit kan roomkleur geproduseer word.

Die eerste opgetekende gebruik van room as 'n kleurnaam in Engels was in 1590.

Volgens verskeie kleurskemas word room as volg voorgestel:


</doc>
<doc id="87734" url="https://af.wikipedia.org/wiki?curid=87734" title="RGB-kleurmodel">
RGB-kleurmodel

Die RGB-kleurmodel is 'n kode waarmee kleur met behulp van 'n kombinasie van die primêre kleure, Rooi-Groen-Blou uitgedruk word. Die kode dui aan hoeveel Rooi, hoeveel Groen en hoeveel Blou vermeng moet word om 'n spesifieke kleur te verkry.

Die hoeveelheid van elk van hierdie primêre kleure wat benodig word om 'n spesifieke kleur op te maak, word deur 'n 8-greep getal tussen 0 en 255 uitgedruk. Vir HTML-toepassings (Internet) word die heksadesimale stelsel meestal gebruik, wat die kleur tussen "00" en "FF" aangee. Drie sulke getalle word dan bymekaar gevoeg, om die kleur aan te dui.

As voorbeeld, wit word verkry deur 100% rooi, 100% groen en 100% blou te meng. Die kode hiervoor is dus "(255, 255, 255)", of in heksadesimaal, "FFFFFF".

Swart, daarteenoor is 0% rooi, 0% groen en 0% blou. Die kode hiervoor is dus "(0, 0, 0)", of in heksadesimaal, "000000".




</doc>
<doc id="87738" url="https://af.wikipedia.org/wiki?curid=87738" title="Brief aan die Romeine">
Brief aan die Romeine

Die Brief aan die Romeine is die 6de boek in die Nuwe Testament van die Bybel. Die brief is gerig aan die gelowiges in Rome, die hoofstad van die Romeinse Ryk, om hulle in te lig oor die evangelie en Paulus se beplande besoek aan hulle.

Die brief het twee hoofdele: 'n leerstelling (hoofstuk 1-11) en 'n praktiese of etiese deel (hoofstuk 12-15). In die eerste deel wys die apostel daarop dat alle mense, Jode sowel as nie-Jode, sondaars is, en nie deur wetsonderhouding verlos kan word nie. Die verlossing is uit genade deur God geskenk en God spreek dié vry wat in Jesus glo. Daaruit volg 'n nuwe lewe waarin die Heilige Gees vrede en oorwinning bring. Aan hierdie nuwe lewe kan ook die Jode (wie Christus verwerp het), deel hê as hulle die voorbeeld van die heidene volg en in Christus glo. 

In die tweede deel van die brief word praktiese aanwysings gegee vir die gedrag van die gelowiges, onderling sowel as teenoor die owerheid en alle mense. Hier is die sleutelwoord die liefde tot God en die medemens. Die brief sluit af met persoonlike groete aan verskillende mense in Rome en met 'n lofprysing tot God.



</doc>
<doc id="87739" url="https://af.wikipedia.org/wiki?curid=87739" title="Koper (kleur)">
Koper (kleur)

Koper is 'n rooibruin kleur wat die metaal koper verteenwoordig.

Die eerste opgetekende gebruik van koper as 'n kleurnaam in Engels was in 1594.

Volgens verskeie kleurskemas word koper as volg voorgestel:


</doc>
<doc id="87741" url="https://af.wikipedia.org/wiki?curid=87741" title="Koraal (kleur)">
Koraal (kleur)

Koraal is 'n pienkerige oranje kleur wat koraal verteenwoordig.

Die eerste opgetekende gebruik van koraal as 'n kleurnaam in Engels was in 1513.

Volgens verskeie kleurskemas word koraal as volg voorgestel:


</doc>
<doc id="87746" url="https://af.wikipedia.org/wiki?curid=87746" title="Kwartaal">
Kwartaal

'n Kwartaal of trimester is 'n kwart van 'n jaar, dertien weke, of ongeveer 91 dae. Dit is dus een van die vier periodes van drie opeenvolgende maande waarin die jaar verdeel word.

In Suid-Afrika bestaan 'n tipiese skooljaar uit 4 kwartale. In sommige ander lande word die onderrigjaar in drie trimesters (van 3 maande elk) opgedeel.
Ekonomiese data word gewoonlik op 'n kwartaallikse basis opgesom en gerapporteer. Dit help besighede om te bepaal of verkope (en ander finansiële aanwysings) aan verwagtinge voldoen. Sekere belastings moet ook kwartaalliks verklaar en betaal word.

Die woord kwartaal en trimester kom van Latyn: "quartus" beteken één vierde, "tres" beteken drie en "mensis" beteken maande.



</doc>
<doc id="87748" url="https://af.wikipedia.org/wiki?curid=87748" title="Río Paraguay">
Río Paraguay

Die Río Paraguay (Guaraní: "Ysyry Paraguái", Portugees: "Rio Paraguai"), is 'n groot suid-vloeiende rivier in Suid-Amerika. Die rivier, met 'n lengte van 2 621 km, is die grootste sytak van die Río Paraná. Die naam van die rivier beteken "water wat na die oseaan vloei" en is afgelei van die Guarianiaanse woord pará (oseaan), gua (na) en y (water). Die Río Paraguay is die langste en grootste rivier van Paraguay, die belangrikste hawestad is Asunción.

Die Río Paraguay ontspring in die Parecis-plato in die deelstaat Mato Grosso, sowat 115 km noord van Cuiabá. Aansluitend vloei die rivier in suidelike rigting, net oos van die grens tot Bolivië. Dit vorm aansluitend die grens tussen Brasilië en Paraguay. Later vloei die rivier vir 400 km van noord tot suid deur Paraguay. In die hoofstad Asunción mond die Río Pilcomayo in die Río Paraguay uit. Aansluitend vorm die rivier die grens tussen Paraguay en Argentinië. Net noord van Corrientes en Resistencia mond die rivier in die Río Paraná uit. Hier is die laagste punt van die land Paraguay geleë.


</doc>
<doc id="87751" url="https://af.wikipedia.org/wiki?curid=87751" title="Cuiabá">
Cuiabá

Cuiabá is 'n stad in Brasilië en is die hoofstad van die deelstaat Mato Grosso. Die stad lê op die geografiese middelpunt van die Suid-Amerikaanse kontinent en is bekend as die "Suidelike toegang na die Amasone". Dit het 'n bevolking van ongeveer 535 000 en 'n oppervlak van 3 538 km². Dit is een van die warmste stede in die land en die temperatuur is reëlmatig bokant 40°C, selfs in die winter. Die gemiddelde jaarlikse reënval is 1335 mm.

Die stad is in 1719 gedurende die goudstormloop gestig. In 1818 is dit as die hoofstad van Mato Grosso verklaar. Dit dien ook as handelsentrum vir die omliggende beesboere en landbougebied. Ekonomiese ontwikkeling word deur die stad se isolasie en 'n tekort aan arbeid belemmer. Rivierbote bly steeds 'n belangrike metode van kommunikasie in die stad.

Die Federale Universiteit van Mato Grosso en die deelstaat se grootste sokkerstadion, Arena Pantanal is hier geleë.




</doc>
<doc id="87753" url="https://af.wikipedia.org/wiki?curid=87753" title="Rio Araguaia">
Rio Araguaia

Die Rio Araguaia [ˈʁi.u ɐɾɐˈɡwaj.jɐ] is 'n groot noord-vloeiende rivier in Suid-Amerika. Die rivier, met 'n lengte van 1 910 km, is die vyfde langste rivier in Brasilië na die Amasonerivier, die Río Paraná, die Rio São Francisco en die Rio Tocantins, en die derde langste rivier, wat net in dié land vloei. Die Rio Araguaia is die grootste sytak van die Rio Tocantins. Die naam van die rivier beteken "Rivier van die (rooi) Aras" in die Tupi-taal.

Die Rio Araguaia vloei deur die volgende deelstate: Goiás, Mato Grosso, Tocantins en Pará. Dit ontspring naby die driehoek van die deelstate Goiás, Mato Grosso do Sul en Mato Grosso. Aansluitend vorm die rivier die grens tussen Mato Grosso in die weste en Goiás, later Tocantins in die ooste, verder noord tussen Pará in die weste en Tocantins in die ooste. Later mond die Rio Araguaia naby São João do Araguaia in die Rio Tocantins uit, wat verder noord naby Belém in die Atlantiese Oseaan uitmond.

In sy breë middelloop verdeel die Rio Araguaia in twee arme, wat later weer saamvloei en die "Ilha do Bananal" (Portugees vir "Piesang-eiland") vorm, die wêreld se grootste riviereiland. Hier is die Araguaia Nasionale Park geleë, waar die inheemse Karajá-volk leef.

Die grootste sytakke (stroomaf):


</doc>
<doc id="87754" url="https://af.wikipedia.org/wiki?curid=87754" title="Hannes van Wyk">
Hannes van Wyk

Hannes van Wyk is 'n Suid-Afrikaanse akteur, aanbieder en vervaardiger. Hy is veral bekend vir sy rol as Krynauw in (1991), asook sy rol in Susanna van Biljon (2010). Hy is ook 'n aanbieder van formaat en het al onderhoude met bekendes soos pres. Bill Clinton, pres. Nelson Mandela en Arnold Schwarzenegger gevoer.

Van Wyk het van 'n skool op sy geboortedorp in Aliwal-Noord gematrikuleer waar hy die hoofseun was. Daarna het hy B.A. (drama) aan die Universiteit van die Vrystaat studeer. Hy het vir die universiteit se eerste span tennis gespeel en was ook die eerste dramastudent wat tot die studenteraad verkies is. Ná sy dramastudie het hy by die destydse streekskunsterade Sukovs en Truk gewerk. Hy het ook 'n B.A.Ed. deeltyds voltooi.

Hy spits hom aanvanklik op teaterwerk toe. Sy eerste TV-rol was in "Manakwalanders" en daarna in "Torings", met nog vele ander wat gevolg het. Hy is veral bekend vir die rol van Krynauw du Boisson in "Egoli: Plek van Goud". In 2010 maak hy sy rolprentdebuut as Johan de Villiers in Susanna van Biljon. Sedert 2015 is hy aanbieder van die kykNET-joernaalprogram Kwêla.

As akteur:

As vervaardiger:



</doc>
<doc id="87755" url="https://af.wikipedia.org/wiki?curid=87755" title="Aveyron">
Aveyron

Aveyron (uitgespreek "[avɛʁɔ̃]") (12) is 'n Franse département van die gewes Oksitanië. Sy prefektuur (hoofstad) is Rodez.



</doc>
<doc id="87756" url="https://af.wikipedia.org/wiki?curid=87756" title="Winnitsja">
Winnitsja

Winnitsja (Oekraïens: Ві́нниця; Russies: Ви́нница; Pools: "Winnica") is 'n stad in Oekraïne met ongeveer 372 484 inwoners (2015-skatting). Die stad is ook die administratiewe sentrum van die Winnitsja-oblast.




</doc>
<doc id="87757" url="https://af.wikipedia.org/wiki?curid=87757" title="Hurlyvale">
Hurlyvale

Hurlyvale is 'n voorstad in Edenvale, Gauteng. Dit grens aan Elmapark in die weste en Highway Gardens (Germiston) in die ooste. Volgens die 2011-sensus het Hurlyvale 'n bevolking van 3 174 gehad, waarvan 73,2% Blankes was. Engels (73,0%) en Afrikaans (15,1%) is die grootste huistale.



</doc>
<doc id="87759" url="https://af.wikipedia.org/wiki?curid=87759" title="Tikrit">
Tikrit

Tikrit (Arabies: تكريت) is 'n stad in Irak, wat aan die Tigrisrivier geleë is. Die stad het 'n bevolking van sowat 260 duisend mense.



</doc>
<doc id="87760" url="https://af.wikipedia.org/wiki?curid=87760" title="Rio Tocantins">
Rio Tocantins

Die Rio Tocantins ([tokɐ̃ˈtʃĩs] of [tukɐ̃ˈtʃĩs]) is 'n groot noord-vloeiende rivier in Suid-Amerika. Die rivier, met 'n lengte van 2 640 km, is die vierde langste rivier in Brasilië ná die Amasonerivier, die Río Paraná en die Rio São Francisco, en die tweede langste, wat net in dié land vloei. Die Rio Araguaia‎‎ is die grootste sytak van die Rio Tocantins. Die naam van die rivier beteken "Rivier van die toekan se snawel" in die Tupi-taal.

Die twee grootste bronriviere ontspring 100 km wes van Brasília, die hoofstad van Brasilië, in die deelstaat Goiás. Aansluitend vloei die rivier in noordelike rigting deur die volgende deelstate: Goiás, Tocantins, Maranhão en Pará. In sy noordelike middelloop vorm die Rio Tocantins die grens tussen die deelstate Tocantins en Maranhão. Naby São João do Araguaia mond die van links komende Rio Araguaia in die Rio Tocantins uit. Verder noord mond die Rio Tocantins net wes van Belém in die Atlantiese Oseaan uit. Omstreeks 100 km noord mond die Amasonerivier in die Atlantiese Oseaan uit. Beide riviere was vroeër met mekaar verbind. Tussen beide mondings is die eiland Marajó geleë. Die Rio Tocantins is vroeër as 'n sytak van die Amasonerivier beskou, omdat beide riviere deur kanale met mekaar verbind is en sy water saam met dié van die Amasonerivier in die Atlantiese Oseaan vloei.

Die grootste sytakke (stroomaf):


</doc>
<doc id="87761" url="https://af.wikipedia.org/wiki?curid=87761" title="Arena da Amazônia">
Arena da Amazônia

Arena da Amazônia is 'n sokkerstadion in Manaus, Brasilië. Dit was een van die gasheerstadions vir die FIFA Sokker-Wêreldbekertoernooi in 2014 en die Olimpiese Somerspele 2016. Die stadion het 'n kapasiteit van 44 300.



</doc>
<doc id="87762" url="https://af.wikipedia.org/wiki?curid=87762" title="Diagnostiese en Statistiese Handleiding van Geestesteurings">
Diagnostiese en Statistiese Handleiding van Geestesteurings

Die Diagnostiese en Statistiese Handleiding van Geestesteurings (Engels: "Diagnostic and Statistical Manual of Mental Disorders", DSM) word sedert 1952 deur die Amerikaanse Psigiatriese Vereniging (APA) gepubliseer en verskaf standaardkriteria vir die klassifikasie van geestesteurings. Dit word saam met ’n ander databasis, van die Wêreldgesondheidsorganisasie (WGO), gebruik deur navorsers, psigiaters, medisynebeheer-agentskappe, gesondheidsversekeringsmaatskappye, farmaseutiese maatskappye, die regstelsel en beleidmakers. Die vyfde uitgawe, DSM-5 is op 18 Mei 2013 gepubliseer. 

Die DSM het ontwikkel uit stelsels vir die invordering van sensus- en hospitaalstatistieke en uit die handleiding van die Amerikaanse weermag. Sedert die eerste uitgawe in 1952 is ’n hele aantal steurings met elke nuwe uitgawe bygevoeg, terwyl ander wat nie meer as geestesteurings beskou word nie, verwyder is.

Die kodes in die DSM en dié in die ICD is in latere uitgawes by mekaar aangepas, hoewel daar steeds aansienlike verskille bestaan omdat die twee handleidings nie saam hersien word nie.

In die vorige uitgawe, DSM-IV, word geestesteurings in 17 kategorieë ingedeel:

’n DSM-diagnose word beskryf op grond van vyf asse, of dimensies:




</doc>
<doc id="87765" url="https://af.wikipedia.org/wiki?curid=87765" title="Galasiërs">
Galasiërs

Die brief aan die Galasiërs is die 9de boek in die Nuwe Testament van die Bybel. Die brief is geskryf om die gemeente van Galasië te waarsku teen die optrede van sekere dwaalleraars wat van elders af ingedring het. Hierdie mense het die gesag van die apostel betwis en het verkondig dat die nie-Jode slegs ook gered kon word deur die wet van Moses te onderhou. Paulus reageer skerp deur daarop te wys dat hy sy apostelskap direk van Christus ontvang het en dat verlossing verkry word deur in Christus te glo, nie deur wetsonderhouding nie. Christus het die gelowige vrygemaak van die wet, en nou moet die vrug van die Heilige Gees in hulle lewe sigbaar word. Die inhoud van hierdie brief kom deels ooreen met dié van die brief aan die Romeine.



</doc>
<doc id="87766" url="https://af.wikipedia.org/wiki?curid=87766" title="Obsessief-kompulsiewe steuring">
Obsessief-kompulsiewe steuring

Obsessief-kompulsiewe steuring (OKS, Engels: "OCD") is ’n angssteuring wat gekenmerk word deur indringende gedagtes wat ongemak, ongerustheid, vrees of kommer tot gevolg het, asook herhaalde gedrag wat daarop gemik is om die gepaardgaande ongerustheid te verminder, of ’n kombinasie van sulke obsessies en kompulsies. Simptome van die steuring sluit in ’n voortdurende gewas of skoonmaak, herhaalde seker maak dat iets in orde is, ekstreme opgaring, ’n preokkupasie met gedagtes, ’n afkeer van sekere syfers en senuagtige rituele soos die oop- en toemaak van ’n deur ’n sekere aantal kere voordat hulle ’n kamer binnegaan of verlaat.

Hierdie simptome kan hulle van ander mense vervreem of kan tydrowend wees, en dit veroorsaak dikwels groot emosionele en finansiële kommer. Die handelings van iemand met OKS kan paranoïes en moontlik psigoties voorkom. Die meeste OKS-lyers erken egter hul obsessies en kompulsies as irrasioneel en dit kan hulle nog angstiger maak.

Obsessief-kompulsiewe steuring raak kinders, tieners en volwassenes. Sowat ’n derde tot die helfte van volwassenes met OKS meen dit het in hul kindertyd begin, en dit dui op ’n voortduring van die steuring oor ’n leeftyd.

Die frase "obsessief-kompulsief" het deel van die alledaagse taal geword en word dikwels op ’n informele, spottende manier gebruik vir iemand wat besonder nougeset, perfeksionisties, in hul gedagtes verdiep of andersins gefikseer is. Hoewel dié simptome tipies van OKS is, het iemand met die simptome nie noodwendig OKS nie, maar dalk obsessief–kompulsiewe "persoonlikheidsteuring" (OKPS), ’n outismespektrumsteuring, of steurings waar volharding en hiperfokus ’n aanduiding kan wees van AGHS, posttraumatiese stressteuring, liggaamsteurings of net ’n gewoonteprobleem.

Ondanks die irrasionele optrede, word OKS soms verbind met bogemiddelde intelligensie. Lyers deel gewoonlik ’n aantal karaktertrekke soos groot aandag aan detail, die vermyding van risiko's, versigtige beplanning, ’n groot verantwoordelikheidsin en ’n neiging om besluite op hul tyd te neem.

Verskeie psigologiese en biologiese faktore kan saamspeel om OKS te veroorsaak. Gestandaardiseerde beoordelingskale kan gebruik word om die graad van die simptome te bepaal.




</doc>
<doc id="87768" url="https://af.wikipedia.org/wiki?curid=87768" title="Posttraumatiese stressteuring">
Posttraumatiese stressteuring

Posttraumatiese stressteuring of PTSS kan ontwikkel nadat ’n persoon blootgestel is aan een of meer traumatiese gebeure soos seksuele geweld, oorlog, ’n groot besering of doodsdreigement waardeur hulle ’n intense vrees of magteloosheid ervaar het. Die diagnose kan gemaak word wanneer ’n groep simptome vir meer as ’n maand ná die gebeure voortduur, soos ontstellende, herhaalde terugflitse, die vermyding van herinneringe aan die gebeure en ’n gereedheid om te vlug.

Die meeste mense wat ’n traumatiese gebeurtenis beleef het, sal nie PTSS ontwikkel nie. Vroue is meer geneig om die slagoffers van gewelddadige situasies te wees en dus meer geneig om PTSS te ontwikkel as mans. Kinders is minder geneig om dit te ontwikkel as volwassenes, veral as hulle jonger as tien jaar is. Oorlogsveterane het ’n groter risiko.

Posttraumatiese stressteuring word geklassifiseer as ’n angssteuring in die DSM-5. Die persoon vermy gewoonlik enige gedagtes en emosies, en weier om oor die traumatiese gebeure te praat of kan dit dikwels nie onthou nie. Dit ry hom egter tydens terugflitse en nagmerries. Die simptome word as akuut beskou as dit vir korter as drie maande duur, en chronies as dit langer duur. Vertraagde simptome kan ná ses maande of selfs jare voorkom.




</doc>
<doc id="87769" url="https://af.wikipedia.org/wiki?curid=87769" title="Rio Juruá">
Rio Juruá

Die Rio Juruá (Spaans: "Río Yuruá") is een van die grootste sytakke van die Amasonerivier in Suid-Amerika. Die rivier, met 'n lengte van 3 100 km, vloei deur Peru en die Brasiliaanse deelstate Acre en Amazonas.

Die Río Yuruá ontspring in die oostelike Peruaanse streek Ucayali naby die grens tot Brasilië. Aansluitend vloei die rivier in noordwestelike rigting en bereik naby Foz do Breu Brasilië. Vanaf hier vloei die Rio Juruá in noordelike en later parallel tot die Rio Purus in noordoostelike rigting deur die Amasone-bekken in die weste van Brasilië. Hier mond die rivier in die boloop van die Amasonerivier, die Rio Solimões, uit.

Die grootste sytakke (stroomaf):


</doc>
<doc id="87770" url="https://af.wikipedia.org/wiki?curid=87770" title="Lugmagbasis Bloemspruit">
Lugmagbasis Bloemspruit

LMB Bloemspruit (ICAO: FABL) is 'n militêre lugmagbasis van die Suid-Afrikaanse Lugmag geleë direk langsaan die Bloemfontein Lughawe (ICAO:FABL) en deel die aanloopbane met die burgerlike lughawe.

Die basis se leuse is "Ex Unite Pax" (Vrede deur eenheid).





</doc>
<doc id="87772" url="https://af.wikipedia.org/wiki?curid=87772" title="Geocaching">
Geocaching

Geocaching is 'n buitemuurse aktiwiteit, waarin die deelnemers 'n Globale Posisioneringstelsel (GPS) ontvanger of mobiele toestel en ander navigasie tegnieke gebruik om houers, die sogenaamde "geocaches" of "caches", oral in die wêreld weg te steek en te soek.

'n Tipiese "cache" is 'n klein waterdigte houer wat 'n logboek huisves, waarin die "geocachers" met hul kodenaam teken en die datum aanteken waarop hulle dit gevind het. Na die ondertekening van die logboek, moet die kas teruggeplaas word presies waar die persoon dit gevind het. Groter houers soos plastiek houers (Tupperware of soortgelyk) of ammunisie kaste kan ook items bevat wat uitgeruil mag word, gewoonlik speelgoed of snuisterye van min finansiële waarde, hoewel die items soms sentimentele waarde het.

Geocaching is soortgelyk aan die 160-jaar-oue spel "Letterboxing", wat leidrade en verwysings na landmerke rondom 'n storie gebruik het. Geocaching het begin kort na die verwydering van die selektiewe beskikbaarheid van die Globale Posisioneringstelsel op 2 Mei 2000, omdat die beter akkuraatheid van die stelsel dit moontlik gemaak het om 'n klein houer op 'n spesefike posisie te plaas. Die eerste opgetekende plasing van 'n "cache" met behulp van GPS het plaasgevind op 3 Mei 2000, deur Dave Ulmer van Beavercreek, in Oregon. Die posisie, , was in 'n Usenet nuusgroep gepubliseer. Teen 6 Mei 2000 was dit twee keer gevind en een keer aangeteken deur Mike Teague van Vancouver, Washington. Volgens Dave Ulmer se boodskap was hierdie "cache" 'n swart plastiek emmer wat gedeeltelik begrawe was en het sagteware, video's, boeke, kos, geld, en 'n kettie bevat. Vandag is daar 'n Geocache en gedenkplaat met die naam "Original Stash Tribute Plaque" op die plek waar Ulmer die eerste "cache" geplaas het.





</doc>
<doc id="87779" url="https://af.wikipedia.org/wiki?curid=87779" title="Angssteuring">
Angssteuring

Angssteurings is ’n groep geestesteurings wat gekenmerk word deur gevoelens van angstigheid en vrees, waar angstigheid ’n kommer oor toekomstige gebeure is en vrees ’n reaksie op huidige gebeure. Hierdie gevoelens kan fisieke simptome veroorsaak, soos ’n vinnig kloppende hart of bewerigheid. Die steurings word gediagnoseer op grond van die hewigheid en duur van die angs en volgens besonderse kenmerke wat saam met die angs voorkom. Die angs gaan gewoonlik ook gepaard met erge fisieke simptome soos hartkloppings, aamborstigheid, sweet, gejaagde gedagtegang, innerlike bewing, die behoefte om te vlug, duiseligheid, asemhalingsprobleme, pyne in die bors, maagkrampe, hoofpyn, ensovoorts.

Daar is verskeie soorte angssteurings, soos algemene angssteuring, fobies en obsessief-kompulsiewe steuring. Elk het sy eie kenmerke en simptome, maar hulle word saam gegroepeer as angssteurings. ’n Ondersoek in die VSA het aan die lig gebring dat sosiale en eenvoudige fobies die meeste voorkom (13,3% en 11,3%), terwyl agorafobie (5,3%), algemene angssteuring (5,1%) en panieksteuring (3,4%) die minste voorkom.

Die genoemde studie het ook aan die lig gebring dat die onderskeie angssteurings dikwels tesame, of saam met ander geestesteurings, voorkom. Ongeveer 60% van die pasiënte wat aan obsessief-kompulsiewe steuring gely het, is byvoorbeeld later met depressie gediagnoseer, terwyl panieksteurings dikwels by skisofreniese pasiënte aanwesig was.

Algemene angssteuring word gekenmerk deur die byna permanente aanwesigheid van vae, ongedifferensieerde angs en spanning wat ses maande of langer voortduur sonder enige verklaarbare rede.

’n Diagnose word bevestig indien drie of meer van die volgende simptome by volwassenes, of een by kinders, aanwesig is: gevoelens van rusteloosheid, moegheid, probleme om te konsentreer, ’n gevoel van irritasie, die aanwesigheid van spierspanning en slaapsteurings. Die simptome moet ernstige ongemak veroorsaak en met normale funksionering inmeng. Hulle moet ook nie aan mediese toestande of ander gemoedsteurings te wyte wees nie.

Meer as vyf uit elke honderd mense sal in die loop van hul lewens aan algemene angssteuring ly. Biologiese faktore, gesinsagtergrond en lewenservarings blyk belangrike bydraende faktore te wees tot hierdie steuring. Mense wat aan algemene angssteuring ly, het dikwels ’n swak selfbeeld en is besonder sensitief vir kritiek, verwerping of om geïgnoreer te word. Hulle is geneig om tot uiterstes te gaan om situasies wat hulle angstig maak, te vermy.

Panieksteuring word gekenmerk deur periodieke angsaanvalle, wat gewoonlik vanaf vyftien tot dertig minute kan duur, hoewel die nagevolge baie langer kan duur. Die gereeldheid en felheid van die akute angstoestand bevestig die diagnose.

Tydens ’n paniekaanval ervaar die persoon intense angs en ongemak, tesame met minstens vier van die volgende simptome: versnelde hartklop, sweet, bewerigheid, aamborstigheid, ’n gevoel van versmoring, duiseligheid, naarheid, gevoelens van onwerklikheid, ’n dooie gevoel, koue of warm gloede, borspyn, ’n vrees om dood te gaan of mal te word.

Die tussenposes tussen aanvalle kan heelwat verskil. Sommige persone kry gereelde aanvalle (een keer per week) wat vir maande voortduur, terwyl ander ’n reeks aanvalle op een dag kan kry, gevolg deur weke of maande daarsonder. Die aanvalle kan óf spontaan voorkom óf deur ’n spesifieke situasie veroorsaak word. Indien die persoon vrees verbind met onskuldige omstandighede wat aanwesig was tydens ’n vorige aanval, kan nog ’n aanval aangevuur word indien soortgelyke omstandighede later weer aanwesig is.

’n Aanval wat gepaard gaan met net een of twee simptome, soos duiseligheid en hartkloppings, staan bekend as ’n beperktesimptoom-aanval. Dit kan die gevolg wees van ’n vorige aanval of kan ’n volle aanval voorafgaan. Mense wat aan laasgenoemde steuring ly, probeer verdere aanvalle vermy, met die gevolg dat hul lewens ingeperk raak, hul werk as gevolg daarvan benadeel word en dit baie spanning en konflik in interpersoonlike verhoudings meebring.

Verskeie faktore kan aanleiding gee tot angssteurings. Dit wil bvyvoorbeeld voorkom of daar ’n besliste neurologiese basis is, maar geen bewyse is nog gevind dat dit oorerflik is nie. Verder speel opvoeding, sosiale bepalings, selfspraak, behartigingsvermoëns, innerlike konflikte en angs as ’n aangeleerde reaksie ook ’n rol. Om die toestand te verstaan, moet al hierdie faktore in ag geneem word.

Angssteurings kom in familieverband voor, maar geen besliste bewyse van oorerflikheid is nog gevind nie. Daar is egter bevind dat daar by identiese tweelinge ’n groter kans bestaan dat beide aan angssteurings sal ly as by nie-identiese tweelinge. Dit blyk dus dat ’n genetiese faktor, tesame met omgewingsfaktore, ’n kwetsbaarheid vir hierdie steuring skep.
Op neurologiese vlak is bevind dat die brein reseptors het wat angs reguleer. Die liggaam vervaardig normaalweg sy eie "medikasie" teen angs, maar persone wat aan angssteurings ly se reguleringstelsels blyk nie na wense te funksioneer nie en hulle kan voordeel put uit die gebruik van medikasie. Groter aktiwiteit in sekere dele van die brein word ook met angstoestande in verband gebring.
Opvoeding kan beslis ’n invloed uitoefen op die hantering van stres. Oorbeskermende ouers, wat innerlik onseker is en die wêreld as ’n vreesaanjaende plek beleef, kan hul eie vrese op hul kinders oordra. Die afwesigheid van warm, liefdevolle verhoudings in die vroeë kinderjare kan ook lei tot angs weens gevoelens van verwerping.
Fobies kan die simboliese uitlewing van innerlike konflik wees. Swak hanteringsvaardighede kan daartoe lei dat konflik geïgnoreer of ontken word. Die angs wat met die konflik verband hou, word dan gekoppel met ’n uiterlike voorwerp, aktiwiteit of situasie wat makliker vermy kan word.
Selfspraak en die wyse waarop ’n persoon sy wêreld organiseer, kan ’n groot invloed uitoefen op luim en gedrag. Mense wat aan angssteurings ly, is byvoorbeeld geneig om op ’n negatiewe en angstige manier met hulself te kommunikeer, deur om onrealistiese kweldenke (angstige gedagtes oor wat moontlik kan gebeur, ensovoorts).
Mense wat aan angssteurings ly, toon gewoonlik swak hanteringsvaardighede. Eerder as om hul probleme te konfronteer, sal hulle vermydingsgedrag openbaar.

’n Groot aantal volwassenes ondervind geweldige angs in die een of ander stadium in hul lewens, maar daar word beraam dat net ongeveer 1,6% tot 2% aan angssteurings ly. Die syfer is hoër toen opsigte van adolessente, wat nie vreemd is nie as daar in ag geneem word dat dit ’n moeilike ontwikkelingsfase is.
Vroue is twee keer meer geneig tot angssteurings as mans, waarskynlik weens hormoonverstoring, kulturele invloede en ’n groter geneigdheid by vroue om die steurings aan te meld.

Algemene behandeling vir angssteurings sluit in leefstylveranderings, terapie en medikasie. Laasgenoemde word gewoonlik net aanbeveel as ander maatreëls onsuksesvol was. Die steurings kom sowat dubbel soveel by vroue voor as by mans en begin gewoonlik in die kindertyd.

Angssteurings vereis behandeling – dit klaar selde vanself op. Die meeste angssteurings reageer goed op behandeling. Gewoonlik word medikasie voorgeskryf – meestal anti-depressante tesame met gedragsterapie.
Gedragsterapie help mense om hul gedrag te verander. Die metodes wat tans die algemeenste gebruik word, is die volgende:

Tot 18% van Amerikaners en 14% van Europeërs kan deur een of meer angssteurings geraak word.

Angssteurings kan in die volgende kategorieë ingedeel word:



</doc>
<doc id="87780" url="https://af.wikipedia.org/wiki?curid=87780" title="Montmartre">
Montmartre

Montmartre (Frans: [mɔ̃'maʁtʁ]) is 'n heuwel in die noorde van Parys wat sy naam ook aan die vroeëre dorp, wat teen sy hellings geleë was, verleen het. Die nedersetting met plaashuise en windmeule het rondom die Saint-Pierre-abdy ontstaan. Sy meule het nie net graan fyngemaal nie, maar ook die gipssteen wat in die nabygeleë groef ontgin is. Twee van die oorspronklik dertien meule, La Chapelle en Clignancourt, het bewaar gebly. Die laasgenoemde het in die 19de eeu as danskroeg en tuinrestaurant gedien en is onsterflik gemaak deur Auguste Renoir (1841−1919) se beroemde skildery "Bal du moulin de la Galette" wat in 1876 ontstaan het.

Nadat dié dorp saam met twee ander nedersettings, La Chapelle en Clignancourt, in 1860 by Parys ingelyf is, dra ook die 18de Paryse arrondissement of stadsdistrik aan die Seine se regteroewer dié naam.

Die Franse naam is afgelei van die Latynse "mons martyrium" ("Martelaarsberg") en herinner aan Christelike martelaars wat hier omstreeks 250 n.C. tereggestel is. Montmartre is op 130 meter bo seevlak die hoogste punt in die Franse hoofstad en van veraf sigbaar, veral danksy die wit katedraal Sacré Cœur wat bo-op die heuwel opgerig en in 1914 voltooi is. Die katedraal het sy spierwit fasades aan die kalksteen te danke wat as boumateriaal gebruik is en mettertyd al hoe witter raak. 

Die katedraal se koepel bied een van die mooiste uitsigte oor die Franse hoofstad. Besoekers kan Montmartre se beroemde trappe tot bo-op die berg klim of die hoogteverskil van sowat 130 meter per kabelkar, met die "Funiculaire de Montmartre", hanteer.

Die Montmartre-begraafplaas, met elf hektaar die derde grootste in Parys ná Père-Lachaise en Montparnasse, is met sy talle ou bome een van die groen ruimtes en rustiger plekke in die dig beboude kwartier. Dit is op 'n terrein aangelê wat oorspronklik as gipsgroef gedien het. Toe die kerkhof in 1825 ingewy is, was dit nog buite die Paryse stadsgrens geleë. Bekende persoonlikhede soos die Duitse digter Heinrich Heine, die Franse skrywer Émile Zola en die sangeres Dalida het hier hul laaste rusplek gevind. 'n Argitektoniese besienswaardigheid is die Caulaincourt-metaalbrug wat in 1888 oor die begraafplaas gebou is.

In die 19de eeu het Montmartre die brandpunt van Parys se literetêre en kunslewe en 'n gewilde bestemming vir uitstappies geword. Hier was die ateljees van bekende kunstenaars geleë, waaronder die Romantiese skilder Théodore Géricault, die landskap- en portretskilder Camille Corot, Salvador Dalí, Amedeo Modigliani, Claude Monet, Piet Mondriaan, Pablo Picasso en Vincent van Gogh. In die 20ste eeu, veral gedurende die sogenaamde "Années folles", die bloeitydperk van kunste tussen 1920 en 1929, het Parys se kulture spilpunt na 'n ander kwartier, Montparnasse, verskuif.

In 2001 het die Franse regisseur Jean-Pierre Jeunet sy rolprent "Le Fabuleux Destin d'Amélie Poulain" hier geskiet en nuwe belangstelling vir Montmartre by inheemses en toeriste gewek. Hulle word onder meer deur Montmartre se naglewe met talle nagklubs gelok.

Vandag verkoop plaaslike kunstenaars steeds hul werke op die plein "Place du Tertre", alhoewel die styging in huurgeld hul lewenssituasie bemoeilik. 'n Kunstenaarskring rondom Maurice His het in 1983 ook die wingerde van die "Commanderie du Clos Montmartre" teen 'n heuwelhelling aangelê wat 'n wyn met hoë suur oplewer. Met 500 liter bly die oes, wat jaarliks ingehaal word, egter beskeie.


</doc>
<doc id="87781" url="https://af.wikipedia.org/wiki?curid=87781" title="Skukuza-lughawe">
Skukuza-lughawe

Skukuza-lughawe (IATA-kode: SZK, ICAO: FASZ) is 'n klein lughawe wat die Krugerwildtuin in Mpumalanga provinsie van Suid-Afrika bedien. Dit is geleë net noord van Skukuza op die Tshokwanepad.

Die lughawe lê 311 meter (1020 voet) bo seevlak en beskik oor een geteerde aanloopbaan (aangedui as 17/35) van 1550 meter lank.
Volgens nuusberigte is daar in 2014 'n netjiese nuwe terminaalgebou by die lughawe opgerig, wat in die styl is van die luukse lodges wat dit bedien.

Airlink vlieg sedert 2 Junie 2014 daagliks na/van O.R. Tambo Internasionale Lughawe in Johannesburg, (359 km ver in 'n direkte lyn), asook na/van die Kaapstad Internasionale Lughawe.


</doc>
<doc id="87782" url="https://af.wikipedia.org/wiki?curid=87782" title="Rio Purus">
Rio Purus

Die Rio Purus (Spaans: "Río Purús") is een van die grootste sytakke van die Amasonerivier in Suid-Amerika. Die rivier, met 'n lengte van 2 960 km, vloei deur Peru en die Brasiliaanse deelstate Acre en Amazonas.

Die Río Purús ontstaan uit die saamvloei van die Río Curiuja en die Río Cujar in die oostelike Peruaanse streek Ucayali naby die grens tot Brasilië, sowat 320 km noord van Cusco. Aansluitend vloei die rivier in noordoostelike rigting parallel tussen die Rio Juruá in die weste en die Rio Madeira in die ooste deur die Amasone-bekken in die weste van Brasilië. Sowat 150 km wes van Manaus mond die Rio Purus in die Amasonerivier uit.

Die grootste sytakke (stroomaf):


</doc>
<doc id="87784" url="https://af.wikipedia.org/wiki?curid=87784" title="Persoonlikheidsteuring">
Persoonlikheidsteuring

Persoonlikheidsteurings is ’n groep geestesteurings wat gekenmerk word deur langdurige wanaangepaste patrone van optrede, bewussyn en ander innerlike ondervindings. Daar kan op verskeie maniere daaraan uiting gegee word en dit verskil gewoonlik aansienlik van wat in die persoon se kultuur aanvaarbaar is. Dié patrone ontwikkel vroeg, is onbuigsaam en word verbind met ’n taamlike angs of stremming. Die definisies kan verskil van bron tot bron.

Persoonlikheid, soos in die sielkunde gedefinieer, is ’n stel langdurige eienskappe wat optrede en denke betref wat mense van mekaar onderskei. Persoonlikheidsteurings word dus bepaal deur ondervindings en optrede wat verskil van dié van die gemeenskap of van dit wat die gemeenskap verwag. Mense met sulke steurings kan probleme ondervind met emosies, interpersoonlike optrede of die beheer van drange, en dit kan lei tot ander probleme soos angs of depressie.

Persoonlikheidsteurings word oor die algemeen gediagnoseer in 40–60% van psigiatriese pasiënte, en dit is dus die sielkundige diagnose wat die meeste gemaak word.

Die algemene persoonlikheidsteuring kan in drie groepe verdeel word. Die Diagnostiese en Statistiese Handleiding van Geestesteurings vermeld 10 persoonlikheidsteurings:






</doc>
<doc id="87786" url="https://af.wikipedia.org/wiki?curid=87786" title="Boulevard périphérique de Paris">
Boulevard périphérique de Paris

Die Boulevard périphérique de Paris (Franse uitspraak: [bulvaʁ peʁifeʁik], dikwels afgekort tot "Périphérique", "Périph" of "BP") is 'n kringpad met maksimaal vyf rylane in elke rigting en 'n lengte van 35,04 kilometer wat - met enkele klein uitsonderings - rondom die Franse hoofstad Parys met sy twintig arrondissements loop. 
Die kringpad, wat amptelik nie as snelweg geklassifiseer word nie en waarop 'n spoedbeperking van 70 km/h ingestel is, is tussen 1956 en 1973 gebou en het die ou militêre versterkings rondom Parys vervang wat uit die periode tussen 1840 en 1845 gedateer het. Dit is op 25 April 1973 deur die destydse Franse premier Pierre Messmer amptelik ingewy. Met enkele uitsonderings is alle nedersettings buite die kringpad selfstandige munisipaliteite. Die kringpad, wat grotendeels langs die administratiewe stadsgrens van Parys loop, word dan ook algemeen as die grenslyn tussen die Seine-metropool en sy uitgestrekte voorstede beskou wat grotendeels werkersklashuishoudings huisves.

Die meeste hoofsnelweë in Frankryk lei na die metropolitaanse gebied van Parys en hier juis na die "Boulevard périphérique". Verkeer van alle rigtings vloei na die kringpad en maak dit een van die besigste paaie in Europa, met meer as een miljoen voertuie per dag, maar plaas ook soveel verkeersdruk op die "Boulevard" dat verkeersopeenhopings aan die orde van die dag is. Belangrike snelweë (Frans: "Autoroute", kort "A") uit ander dele van die land, wat na die "Boulevard périphérique" lei, sluit die A 1 vanaf Lille, die A 4 vanaf Reims en Straatsburg, die A 5 vanaf Troyes, die A 6 vanaf Lyon en Dijon, die A 77 vanaf Nevers, die A 10 vanaf Orléans, die A 13 vanaf Rouen en die A 16 vanaf Amiens in.


</doc>
<doc id="87789" url="https://af.wikipedia.org/wiki?curid=87789" title="George-lughawe">
George-lughawe

George-lughawe (IATA-kode: GRJ, ICAO: FAGG) is 'n openbare lughawe in George, Suid-Afrika. Dit het voorheen bekend gestaan as die P.W. Botha Lughawe, genoem na die staatspresident wie tot sy dood naby George gewoon het. Dit is in 1977 gebou as 'n replika van die lughawe op Keetmanshoop, Namibië, maar weens sy uitbreiding en renovasie lyk dit nou heelwat anders. George-lughawe het die toekenning vir Afrika se beste lughawe in die kategorie onder twee miljoen passasiers per jaar sewe keer ingepalm, die laaste keer in 2018. Dit is ook die veiligste lughawe van Afrika en dié vasteland se eerste ene wat net met sonkrag aangedryf word. Die prys word deur die Airports Council International (ACI) toegeken.

Die lughawe het 785 486 passasiers in 2017 bedien, vergelyke met die 154 000 in 2003.





</doc>
<doc id="87793" url="https://af.wikipedia.org/wiki?curid=87793" title="Theodorus Calliopas">
Theodorus Calliopas

Theodorus Calliopas (Grieks: Θεόδωρος Καλλιοπάς) was twee keer die eksarg van Ravenna (643–c. 645, 653–voor 666).

Niks is oor Theodorus se eerste termyn bekend nie, behalwe dat hy Isak die Armeniër in 643 opvolg en dat hy in ongeveer 645 deur Plato vervang is.

Na die dood van eksarg Olimpius in 652 is hy egter weer in sy vorige posisie aangestel. Theodorus slaag daarin om die bevele wat aan sy voorganger gegee is uit te voer en Pous Martinus I te arresteer. Die eksarg gaan Rome in 653 binne, waarna hy en 'n afdeling soldate die pous op 15 Junie uit die Lateraanse paleis sleep, en hom op 'n skip na die eiland Naxos stuur. Daarna probeer Theodorus, sonder sukses, om die Romeine te oortuig om 'n nuwe pous te kies; Pous Eugenius I word egter eers die daaropvolgende jaar aangewys. Hy is voor die jaar 666 deur Gregorius as die eksarg opgevolg.


</doc>
<doc id="87794" url="https://af.wikipedia.org/wiki?curid=87794" title="Rio Japurá">
Rio Japurá

Die Rio Japurá (Spaans: "Río Caquetá / Japurá") is een van die grootste sytakke van die Amasonerivier in Suid-Amerika en volgens afloop die derde grootste sytak van die wêreld na die Rio Madeira en die Rio Negro. Die rivier, met 'n lengte van 2 820 km, vloei deur Colombia en die Brasiliaanse deelstaat Amazonas.

Die Río Caquetá ontspring in die ooste van Pasto in die Colombiaanse Andes net 10 km van die Río Magdalena se oorsprong. Aansluitend vloei die rivier in suidoostelike rigting deur die Amasone-bekken in die weste van Brasilië, waar die Rio Japurá in die Amasonerivier uitmond. Die boloop van die rivier word in Colombia "Río Caquetá" genoem.

Die grootste sytakke (stroomaf):


</doc>
<doc id="87795" url="https://af.wikipedia.org/wiki?curid=87795" title="Gemoedsteuring">
Gemoedsteuring

Gemoedsteurings is ’n groep geestesteurings wat veroorsaak word deur ’n versteuring van die persoon se gemoedstoestand.

Twee soorte gemoedsteurings word onderskei; dit hang af of daar maniese of hipomanies episodes betrokke is of was. Daar is dus depressiesteurings, waarvan kliniese depressie die bekendste en beste nagevors is, en bipolêre gemoedsteuring, voorheen bekend as "maniese depressie", wat gekenmerk word deur afwisselende episodes van manie (of hipomanie) en depressie. Daar is ook depressiesteurings met minder ernstige simptome bekend as distimie en siklotimie. Dit kan ook beïnvloed word deur middelgebruik of voorkom weens ’n mediese toestand.

Verskeie skrywers het al voorgestel dat gemoedsteurings ’n evolusionêre aanpassing van die mens is. ’n Depressiewe gemoed kan ’n individu se vermoë verhoog om situasies te hanteer waar ’n poging om ’n belangrike doel na te streef, kan lei tot gevaar, verlies of ’n vermorsing van tyd. In sulke situasies kan ’n lae motivering die voordeel inhou dat sekere aksies vermy word. Dit kan verduidelik hoekom dié steurings so algemeen is en dikwels voorkom tydens ’n persoon se produktiefste jare. Dié eienskappe sou moeilik verstaan kon word as depressie ’n disfunksie was.

’n Depressiewe gemoed is ’n voorspelbare reaksie op sekere soorte gebeure in die lewe, soos die verlies aan status, egskeiding of die dood van ’n kind of lewensmaat. Veral vroeër in die mens se ontwikkeling het sulke gebeure gelei tot ’n verlies aan voortplantingsvermoëns of -potensiaal. ’n Depressiewe gemoed kan beskou word as ’n aangepaste reaksie deurdat die persoon afgesien het van die vroeëre (en wat voortplanting betref, onsuksesvolle) gedrag.

’n Depressiewe gemoed is ook algemeen tydens siektes soos griep. Daar word geglo dit is ’n meganisme wat deur evolusie ontstaan het om die persoon te help herstel deur sy fisieke aktiwiteite te beperk. Die voorkoms van depressie in die winter kan ’n aanpassing wees om die mens se aktiwiteite te beperk in die tyd dat kos skaars was. Die mens het daardie instink behou, al is kos nie meer noodwendig skaars in die winter nie.

Verskeie soorte behandeling bestaan vir gemoedsteurings, soos terapie en medikasie. Bewussynsgedragsterapie is ook al beproef. Medisynes vir kliniese depressie sluit in antidepressante, terwyl bipolêre steurings behandel word met antipsigotiese middels, gemoedstabiliseerders en litium.


</doc>
<doc id="87797" url="https://af.wikipedia.org/wiki?curid=87797" title="Efesiërs">
Efesiërs

Die brief aan die Efesiërs is die 10de boek in die Nuwe Testament van die Bybel. Hierdie brief word beskou as 'n omsendbrief aan verskillende gemeentes in Klein-Asië gerig, waaronder ook die gemeente in Efese. In hierdie brief word gewys op God se "bedoeling... om alles wat in die hemel en op aarde is, onder een hoof te verenig, naamlik onder Christus". In die kerk van Christus is Jode en nie-Jode saamgebring as 'n eenheid, 'n liggaam waarvan Christus die hoof is. Die eenheid berus op die uitverkiesing en redding en genade, word gewaarborg deur die inwoning van die Heilige Gees en word opgebou deur die diens van besondere ampsdraers in die gemeente. Die tweede deel van die brief handel oor die wyse waarop die onderlinge eenheid in die daaglikse lewe sy gestalte moet kry: liefde, eerbied vir mekaar en dankbaarheid teenoor God.



</doc>
<doc id="87800" url="https://af.wikipedia.org/wiki?curid=87800" title="Mineirão">
Mineirão

Mineirão (Portugees: [minejˈɾɐ̃w]), amptelik Estádio Governador Magalhães Pinto, letterlik "Goewerneur Magalhães Pinto-stadion") is 'n sokkerstadion in Belo Horizonte, Brasilië. Dit was een van die gasheerstadions vir die FIFA Sokker-Konfederasiebeker in 2013, FIFA Sokker-Wêreldbekertoernooi in 2014, Olimpiese Somerspele 2016 en Copa América 2019. Die stadion het 'n kapasiteit van 64 000 en is die grootste stadion in die deelstaat Minas Gerais.



</doc>
<doc id="87801" url="https://af.wikipedia.org/wiki?curid=87801" title="Arena Pantanal">
Arena Pantanal

Arena Pantanal is 'n sokkertstadion in Cuiabá, Brasilië. Dit was een van die gasheerstadions vir die FIFA Sokker-Wêreldbekertoernooi in 2014. Die stadion het 'n kapasiteit van 42 968.




</doc>
<doc id="87802" url="https://af.wikipedia.org/wiki?curid=87802" title="Filippense">
Filippense

Die brief aan die Filippense is die 11de boek in die Nuwe Testament van die Bybel. Hierdie brief is uit die gevangenis geskryf aan die eerste gemeente wat Paulus op Europese bodem gestig het. Hy deel iets mee van die omstandighede waarin hy hom bevind en bedank die gemeente vir tasbare hulpverlening wat hy van hulle ontvang het. Hy is besorg oor die eenheid en welsyn van die gemeente wat bedrieg word deur die optrede van dwaalleraars. Die nuwe lewe in Christus word deur God geskenk aan dié wat glo. Hierdie lewe oortref alle ander dinge en bring vrede en blydskap ongeag die omstandighede van die gelowige. Daarom kan die apostel uit die gevangenis hierdie brief skryf met die tema: "Wees altyd bly in die Here".



</doc>
<doc id="87803" url="https://af.wikipedia.org/wiki?curid=87803" title="Arena da Baixada">
Arena da Baixada

Arena da Baixada (Portugees: [aˈɾẽnɐ dɐ bajˈʃadɐ]), amptelik Estádio Joaquim Américo Guimarães, is 'n sokkerstadion in Curitiba, Brasilië. Dit was een van die gasheerstadions vir die FIFA Sokker-Wêreldbekertoernooi in 2014. Die stadion het 'n kapasiteit van 43 000. Die Arena da Baixada is in 1999 geopen en is die tuisveld van die sokkerklub Clube Atlético Paranaense.




</doc>
<doc id="87804" url="https://af.wikipedia.org/wiki?curid=87804" title="Egodistoniese seksuele oriëntasie">
Egodistoniese seksuele oriëntasie

Egodistoniese seksuele oriëntasie is ’n geestesteuring wat gekenmerk word deur ’n seksuele oriëntasie of aangetrokkenheid wat nie ooreenstem met die geïdealiseerde selfbeeld van ’n persoon nie, met ’n gevolglike angs en ’n begeerte om die oriëntasie te verander of gemakliker te raak daarmee.

Die Wêreldgesondheidsorganisasie (WGO) stel dit egter duidelik dat geen spesifieke seksuele oriëntasie self (heteroseksualiteit, homoseksualiteit of biseksualiteit) as ’n geestesteuring beskou word nie.

Die WGO lys egodistoniese seksuele oriëntasie in die ICD-10 as ’n steuring in seksuele ontwikkeling en oriëntasie. Dit kom voor wanneer ’n persoon se seksuele oriëntasie duidelik is, maar die pasiënt ’n ander gedrags- of psigologiese steuring het wat veroorsaak dat hy dit wil verander.

Die kategorie "egodistoniese homoseksualiteit" is in 1987 uit die Diagnostiese en Statistiese Handleiding van Geestesteurings van die Amerikaanse Psigiatriese Vereniging verwyder. Seksuele steurings kom egter steeds in die handleiding voor; een van dié steurings is "volhardende angstigheid oor ’n persoon se seksuele oriëntasie", wat ooreenstem met die ICD-10 se "egodistoniese seksuele oriëntasie".

Terapie kan insluit om ’n persoon se seksuele oriëntasie te probeer verander of om hom te help om gemakliker daarmee te wees. Baie mense soek ook hulp met nie-professionele metodes, soos godsdienstige berading of die aansluit by 'n groep vir oud-gays.



</doc>
<doc id="87806" url="https://af.wikipedia.org/wiki?curid=87806" title="Arena Fonte Nova">
Arena Fonte Nova

Itaipava Arena Fonte Nova, ook bekend as Complexo Esportivo Cultural Professor Octávio Mangabeira, is 'n sokkerstadion in Salvador da Bahia, Brasilië. Dit was een van die gasheerstadions vir die FIFA Sokker-Konfederasiebeker in 2013, FIFA Sokker-Wêreldbekertoernooi in 2014, Olimpiese Somerspele 2016 en Copa América 2019. Die stadion het 'n kapasiteit van 51 708.



</doc>
<doc id="87807" url="https://af.wikipedia.org/wiki?curid=87807" title="Arena Pernambuco">
Arena Pernambuco

Arena Pernambuco is 'n sokkerstadion in São Lourenço da Mata (Recife), Brasilië. Dit was een van die gasheerstadions vir die FIFA Sokker-Konfederasiebeker in 2013 en FIFA Sokker-Wêreldbekertoernooi in 2014. Die stadion het 'n kapasiteit van 46 160.




</doc>
<doc id="87812" url="https://af.wikipedia.org/wiki?curid=87812" title="Arena das Dunas">
Arena das Dunas

Arena das Dunas is 'n sokkerstadion in Natal, Brasilië. Dit was een van die gasheerstadions vir die FIFA Sokker-Wêreldbekertoernooi in 2014. Die stadion het 'n kapasiteit van 31 375.




</doc>
<doc id="87814" url="https://af.wikipedia.org/wiki?curid=87814" title="Gender-identiteitsteuring">
Gender-identiteitsteuring

Gender-identiteitsteuring of gender-disforie is die amptelike diagnose vir mense wat aansienlike disforie (’n diepe ontevredenheid) ervaar met hul geslag by geboorte en/of die rolle wat met dié geslag verbind word. Daar is getuienis dat sulke mense nie net so voel om psigologiese en gedragsredes nie, maar ook biologiese redes wat verband hou met hul genetika, die samestelling van hul brein of ’n voorgeboortelike blootstelling aan hormone.

Na raming kom gender-identiteitsteuring voor onder van 0,05% van mense in Nederland en België tot 0,5% in Massachusetts en 1,2% in Nieu-Seeland. Onder mense wat as volwassenes so begin voel, is die kans om manlik by geboorte te wees sowat drie keer groter as om vroulik te wees, maar onder mense wat in hul kindertyd so begin voel, is die verhouding omtrent 1:1.

Gender-identiteitsteuring word as ’n mediese steuring geklassifiseer in die ICD-10 en DSM-5 (waar dit "gender-disforie" genoem word). Baie transgender mense en navorsers is teen die klassifikasie omdat dit ’n siekte maak van gender-verskille en die idee van net twee geslagte afdwing, en dit kan daartoe lei dat ’n stigma kleef aan transgender individue. Die amptelike klassifikasie van gender-disforie as ’n steuring in die DSM-5 kan help om van die kwessies op te los omdat dit net ’n steuring maak van die diepe disforie wat ervaar word as gevolg van die gender-identiteitskwessies.

Die huidige mediese benadering tot die behandeling van mense met gender-identiteitsteuring is om hulle te ondersteun in die fisieke verandering van hul liggaam sodat dit beter pas by hul gender-identifikasie, wat die beeld skep dat hulle ’n mediese probleem het wat deur verskeie vorme van mediese ingryping gekorrigeer word. Sulke behandelings is ook omstrede, want dit is gewoonlik onomkeerbaar.




</doc>
<doc id="87816" url="https://af.wikipedia.org/wiki?curid=87816" title="Kolossense">
Kolossense

Die brief aan die Kolossense is die 12de boek in die Nuwe Testament van die Bybel. Die brief kom gedeeltelik ooreen met dié aan die Efesiërs. Daar is ooreenkoms in die omstandighede waarin dit geskryf is, in gevangeskap en ook in die inhoud. Dit blyk dat dwaalleraars die gemeente verwar het. Volgens hulle dwaalleer word daar 'n belangrike funksie toegeken aan geestelike magte en die mens moet hulle oorwin deur wettiese godsdienstige reëls na te kom. Die brief beklemtoon dat hulle nie die mens se sondige drifte beheers nie. Verlossing word alleen deur die kruisdood van God se Seun verkry. Die gelowiges is lede van een liggaam, die kerk, waarvan Christus die hoof is, en hulle moet mekaar liefhê. Die liefde bind hulle saam tot volmaakte eenheid.



</doc>
<doc id="87818" url="https://af.wikipedia.org/wiki?curid=87818" title="Arena Corinthians">
Arena Corinthians

Arena Corinthians (bekend as Arena de São Paulo tydens die Sokker-Wêreldbekertoernooi in 2014) is 'n sokkerstadion in São Paulo, Brasilië. Dit was een van die gasheerstadions vir die FIFA Sokker-Wêreldbekertoernooi in 2014, Olimpiese Somerspele 2016 en Copa América 2019. Vir die duur van die Wêreldbekertoernooi het die stadion 'n vergrote kapasiteit van 62 000 gehad, wat daarna weer verminder is.



</doc>
<doc id="87819" url="https://af.wikipedia.org/wiki?curid=87819" title="Castelão">
Castelão

Die Estádio Plácido Aderaldo Castelo, ook bekend as Castelão (Portugees: [kasteˈlɐ̃w]), is 'n sokkerstadion in Fortaleza, Brasilië. Dit was een van die gasheerstadions vir die FIFA Sokker-Wêreldbekertoernooi in 2014. Die stadion het 'n kapasiteit van 67 037. Castelão was die eerste van 12 stadions wat gebou of herontwikkel is vir die FIFA Sokker-Wêreldbekertoernooi in 2014.




</doc>
<doc id="87822" url="https://af.wikipedia.org/wiki?curid=87822" title="Erektiele disfunksie">
Erektiele disfunksie

Erektiele disfunksie of impotensie is ’n seksuele disfunksie wat gekenmerk word deur ’n onvermoë om ’n ereksie te kry of te behou tydens seksuele bedrywighede. ’n Ereksie is die hidrouliese effek van bloed wat in die sponsagtige dele van die penis opgeneem en behou word. Die proses word gewoonlik meegebring deur seksuele stimulasie, wanneer prikkels van die brein na die senuwees in die penis gestuur word.

Die belangrikste oorsake van erektiele disfunksie is kardiovaskulêre siektes en diabetes, neurologiese probleme (soos trauma weens chirurgie), hormonale tekorte en die newe-effek van dwelmmiddels.

Psigologiese impotensie of ’n onvermoë om te penetreer is eerder danksy gedagtes of gevoelens (psigologiese redes) as om fisieke redes; dit kom effens minder voor, maar kan behandel word. Erektiele disfunksie kan groot sielkundige probleme veroorsaak omdat dit implikasies inhou vir verhoudings en die manlike selfbeeld.

Benewens behandeling van onderliggende oorsake soos ’n kaliumtekort of die arseenvergiftiging van drinkwater, is die eerste stap medikasie, insluitende Viagra. In sommige gevalle sluit behandeling in tablette in die uretra, inspuitings in die penis, ’n penis-prostese, penispomp of vaatrekonstruksie-chirurgie.

Die Latynse term "impotentia coeundi" beskryf eenvoudig die onvermoë van die penis om die vagina te penetreer; dit word deesdae vervang met meer beskrywende terme soos "erektiele disfunksie" (ED). Die studie van erektiele disfunksie in die geneeskunde word andrologie genoem, en dit is ’n afdeling van urologie. Navorsing dui daarop dat erektiele disfunksie algemeen is, en sommige meen dat tot 40% van mans dit minstens af en toe ervaar.

In die laat 16de en die 17de eeu is impotensie in Frankryk beskou as ’n misdaad en genoegsame rede vir ’n egskeiding. Dié praktyk, wat ingesluit het die inspeksie van die betrokkenes deur deskundiges van die hof, is in 1677 as onwelvoeglik verklaar.

Dr. John R. Brinkley het in die 1920's en 1930's ’n oplewing in Amerika veroorsaak in kure vir impotensie. Sy radioprogram het duur bokklier-inplantings, operasies en "Mercurochrome"-inspuitings voorgestel.

Groot vooruitgang is in 1983 gemaak met moderne medikasie vir ED toe die Britse fisioloog Giles Brindley sy broek laat sak en vir ’n geskokte Urodynamics Society-gehoor sy ereksie wys wat deur papawerien teweeggebring is. Die middel wat Brindley in sy penis ingespuit het, was ’n alfablokkeermiddel, en dit het ’n invloed op die liggaamspiere gehad. Die effek is later gebruik vir die ontwikkeling van veilige middels wat per mond ingeneem kan word.



</doc>
<doc id="87824" url="https://af.wikipedia.org/wiki?curid=87824" title="Port Elizabeth-lughawe">
Port Elizabeth-lughawe

Port Elizabeth Internasionale Lughawe (IATA-kode: PLZ, ICAO: FAPE) is 'n lughawe wat Port Elizabeth, die grootste stad in die Oos-Kaap, Suid-Afrika, bedien. Dit het voorheen bekend gestaan as H. F. Verwoerd-lughawe.

Die lughawe is sowat twee myl suid van die stad se sakekern geleë. Vanaf die meeste stadsbuurte neem 'n rit na die lughawe minder as tien minute, en derhalwe word dit dikwels die "Tien-minute-lughawe" genoem. Die lughawe word, net soos nege ander groot lughawens in die land, deur die Lughawemaatskappy van Suid-Afrika (ACSA) besit en bedryf.

Die lughawe hanteer jaarliks meer as een miljoen passasiers en 800 ton vrag, waaronder blomme, bevrore kreef, vleis, volstruisvelle en sampioene. Die sentrale terminaal is ter geleentheid van die Sokkerwêreldbekertoernooi in 2010 uitgebrei vir 'n maksimum kapasiteit van twee miljoen passasiers per jaar.

Port Elizabeth-lughawe is oorspronklik in 1929 deur luitenant-kolonel Miller gestig wat 'n vliegveld vir sy lugposdiens tussen Port Elizabeth en Kaapstad benodig het. Toe dit in 1936 amptelik as lughawe geopen is, het dit oor 'n enkele aanloop- en landingsbaan beskik.




</doc>
<doc id="87829" url="https://af.wikipedia.org/wiki?curid=87829" title="Airlink">
Airlink

SA Airlink (Edms) Bpk is 'n lugredery wat in Johannesburg, Suid-Afrika geregistreer is. Dit is in privaatbesit en het ontwikkel tot Suid-Afrika se eerste voedernetwerk wat gemik is op die verbinding van kleiner dorpe, streekssentrums en spille deur die hele Suider-Afrika. Dit het kodedeel- en skedulekoördineringsooreenkomste met die Suid-Afrikaanse Lugdiens en SA Express.

Airlink bedien die volgende bestemmings:

Die Airlinkvloot bestaan uit die volgende vliegtuie soos op 8 Januarie 2014:



</doc>
<doc id="87830" url="https://af.wikipedia.org/wiki?curid=87830" title="Père-Lachaise-begraafplaas">
Père-Lachaise-begraafplaas

Die Père-Lachaise-begraafplaas (Frans: "Cimetière du Père-Lachaise") is die grootste begraafplaas in die Paryse stadsgebied en een van die bekendste vredehowe ter wêreld. In Père-Lachaise, wat in die 20 Arrondissement geleë is, lê baie bekende persoonlikhede begrawe, onder wie die sangers Gilbert Bécaud, Jim Morrison en Alain Bashung, die skrywers Honoré de Balzac, Molière, Oscar Wilde, en Marcel Proust, die aktrises Sarah Bernhardt en Annie Girardot, die danseres Isadora Duncan, die komponiste Frédéric Chopin en Georges Bizet, die skilder Gustave Caillebotte, die mikoloog en botanikus Christiaan Hendrik Persoon, die nyweraar en motorpionier Armand Peugeot, die filosoof Petrus Abaelardus en die politikus Édouard Daladier.

Terwyl daar in 1804 nog net dertien grafte was, het Père-Lachaise intussen tot 'n begraafplaas met 'n oppervlakte van 44 hektaar en meer as permanente 69 000 grafte gegroei. Sowat een miljoen mense het hier hul laaste rusplek gevind. Père-Lachaise trek jaarliks sowat drie miljoen besoekers en is sodoende die mees besoekte begraafplaas ter wêreld.

Champ-l'Évêque ( "Biskopsveld" in Afrikaans) was die oorspronklike naam van een van sewe heuwels in die Paryse stadsgebied wat daarna verwys het dat dit gedurende die Middeleeue in besit van die biskop van Parys was. In die 12de eeu is die naam gewysig na Mont-aux-Vignes ("Wingerdberg") nadat wingerde op die erf aangelê is. In 1430 het Régnault de Wandonne, 'n welvarende handelaar, die landgoed gekoop om hier 'n statige herehuis te laat bou. 'n Paryse straat, rue de la Folie-Regnault in die 11 Arrondissement, herinner vandag aan dié gebou.

Twee eeue later het die Jesuïete-orde die terrein gekoop om hier 'n herstellingsoord te vestig. Gedurende die Fronde-gevegte – 'n reeks van opstande en burgeroorloë tussen 1648 en 1653 – het die jong koning Lodewyk XIV vir enkele ure 'n besoek aan die heuwel gebring waarna dit Mont-Louis genoem is. Die bekendste bewoner was egter François d'Aix de La Chaise (1624–1709), meestal Père La Chaise ("Vader La Chaise") genoem, die biegvader van koning Lodewyk XIV, wat tydens die stryd teen die Jansenisme 'n matigende invloed op die monarg uitgeoefen het. La Chaise het vanaf 1675 tot sy afsterwe in 1709 hier gewoon.

Die graaf van La Chaise, die broer van die Jesuïete-pater, het talle feeste op die landgoed gehou en sodoende bygedra tot sy uitbreiding en verfraaiing. Maar in 1762 is die Genootskap van Jesus genoodsaak om die terrein te verkoop om die skulde van een van sy lede, pater Jacy, te kan betaal. Die tuine het gaandeweg verwaarloos, en die landgoed het verskeie kere van eienaars gewissel. Op 9 Ventôse van die jaar XI (die negende dag van die 6 of "Windmaand" van die elfde jaar, volgens die republikeinse kalender, of 28 Februarie 1803) het die prefek van die département Seine, Nicolas Frochot, die landgoed vir 180 000 francs gekoop.

Toe die "Cimetière des Innocents" op 1 Desember 1780 ingevolge 'n wet van 1765, waarvolgens begraafplase net buite die stadsgrens aangelê kon word, gesluit is, het die gebrek aan begraafplaasgeriewe in Parys 'n ernstige vraagstuk geword. Napoléon Bonaparte, wat destyds die amp van konsul beklee het, het bepaal dat elke stadsbewoner die reg op 'n teraardebestelling sou hê, ongeag sy etniese of godsdienstige identiteit. Sodoende is voorsiening gemaak vir die teraardebestelling van ongelowiges, geëkskommuniseerdes, komediante en armes.

Aan die begin van die 19de eeu is meerdere nuwe begraafplase buite die stadsgrens aangelê: die Montmartre-begraafplaas in die noorde, een begraafplaas oos van die hoofstad, die Montparnasse-begraafplaas in die suide en die Passy-begraafplaas wes van Parys.

Volgens 'n besluit van die prefek van Parys is 17 hektaar grond by Mont-Louis in 'n oostelike begraafplaas omgeskep. Die neoklassieke argitek Alexandre-Théodore Brongniart het in 1803 die opdrag gekry om die begraafplaas se uitleg te ontwerp. Brongniart, wat indertyd die amp van inspekteur-generaal en hoof van die tweede afdeling van openbare werke in die département Seine en die hoofstad Parys beklee het, het in die golwende terrein 'n uitgestrekte park volgens die voorbeeld van Engelse tuine aangelê – met groot deurgangspaaie en lane waarlangs 'n verskeidenheid bome en plante aangeplant is. Grafte met beeldhouwerke is langs die lane aangelê. Brongniart se oorspronklike plan het ook voorsiening vir groot grafmonumente gemaak, maar uiteindelik is daarvan net een enkele projek verwesenlik – 'n monument in 'n verfynde Neogotiese styl wat vir die Greffuhle-familiegraf ontstaan het.

Op 21 Mei 1804 is die begraafplaas amptelik ingewy met die teraardebestelling van 'n vyfjarige meisie, Adélaïde Paillard de Villeneuve. Die tweede begrafnis het eers in die volgende maand plaasgevind. Père-Lachaise is aanvanklik aangewys as 'n publieke begraafplaas vir oorledenes wat in een van die Paryse arrondissements aan die Seine se regteroewer woonagtig was – indertyd die 5, 6, 7 en 8 arrondissements. Hulle is in massagrafte of in enkelgrafte (waarvoor 'n onbeperkte konsessie gekoop kon word) ter aarde bestel. Maar die vooruitsig om in 'n nuwe begraafplaas ter ruste gelê te word wat buite Parys op 'n heuwel geleë was – en dan ook nog in 'n buurt wat as nederig en arm beskou is – was allermins aantreklik vir Parysenaars.

Gedurende 1804 het slegs dertien teraardebestellings in Père-Lachaise plaasgevind. Die aantal grafte het ook in die volgende jare baie stadig gegroei – tot altesaam 44 in 1805, 49 in 1806, 62 in 1807 en 833 in 1812. Om Père-Lachaise aantrekliker te maak, het die burgemeester van Parys in 1817 eers die sterflike oorskot van Héloïse en Abélard, en daarna ook dié van Molière en La Fontaine hier laat herbegrawe.

Dié bemarkingstrategie het geblyk om doeltreffend te wees – Père Lachaise het meteens gewild geraak by Parysenaars sodat steeds meer teraardebestellings hier plaasgevind het. In 1830 het die aantal grafte reeds 33 000 beloop. Vyf uitbreidings is in die 19de eeu benodig – in 1824, 1829, 1832, 1842 en 1850. Die begraafplaas se oppervlakte het in dié tydperk van 175 800 m² tot 439 300 m² gestyg. Vandag is daar byna 70 000 permanente rusplekke en word die begraafplaas deur 5 300 bome versier, terwyl dit ook die habitat vir talle voëls en honderde katte is. Sowat 3,5 miljoen besoekers word jaarliks op Père-Lachaise aangeteken.

Met sy oppervlakte van 44 hektaar is Père-Lachaise een van die belangrikste groen ruimtes in die Franse hoofstad. Die aantal bome in die begraafplaas word op sowat 5 300 beraam, of een boom vir elke dertien permanente rusplekke. Die vierhonderd boom- en plantspesies, wat hier aangetref word, sluit esdoringbome, esbome, kastaiingbome, sederbome, akasias, beukebome, okkerneutbome, platane, robiniabome, sophoras en lindebome in.

Twee bome in die begraafplaas se 77 afdeling is merkwaardig wat hul ouderdom en omvang betref. Die een is 'n Montpellier-esdoringboom ("Acer monspessulanum L") wat in 1883 geplant is en intussen 'n hoogte van twaalf meter en 'n omvang van 2,25 meter bereik het. Die ander is 'n Indiese kastaiingboom ("Aesculus hippocastanum L.") wat in 1880 geplant is en 'n hoogte van 22 meter en 'n omvang van 3,45 meter bereik het.

Die onbeheerde groei van plante het al kritiek uitgelok. So is Bartholomé se Monument vir die Oorledenes reeds gedeeltelik met bome oordek en bevorder die vogtigheid, wat met die plantegroei gepaard gaan, die verwering van die monument.

Die fauna op Père-Lachaise sluit 'n veertigtal voëlspesies in, waaronder swart kraaie, Europese bosuile ("Stryx aluco sylvatica"), toringvalke, sperwers, mese, Certhia, Sitta europaea europaea, Passeridae, Europese vlieëvangers en Europese rooisterte.

Daarnaas word ook katte, akkedisse, vlermuise, marters, krimpvarkies en eekhorinkies waargeneem. 'n Klein swerm bye het sy tuiste in die bronskop van die Casimir Perier-standbeeld gemaak. Altesaam 264 kewerspesies en 'n honderdtal vlinderspesies is ook waargeneem in die begraafplaas.


</doc>
<doc id="87831" url="https://af.wikipedia.org/wiki?curid=87831" title="Vancouver, Washington">
Vancouver, Washington

Vancouver is 'n stad op die noord-oewer van die Columbiarivier in die Amerikaanse staat, Washington. Vancouver, gestig in 1852 en ingelyf in 1857, is die vierde grootste stad in die staat, met 'n bevolking van 161 791 (2010-sensus). Vancouver is die setel van Clark County, en is deel van die Portland-Vancouver metropolitaanse gebied, die 24ste grootste metropolitaanse gebied in die Verenigde State.

Vancouver deel sy naam met die groter stad van Vancouver wat 491 km noord in die Kanadese provinsie van British Columbia geleë is. Beide stede is na die see-kaptein George Vancouver genoem, alhoewel die Kanadese stad 29 jaar na Vancouver, Washington ingelyf is, en 60 jaar nadat die naam Vancouver vir die eerste keer gebruik is as verwysing na die historiese Fort Vancouver Trading Post op die Columbiarivier. Stadsamptenare het van tyd tot tyd voorgestel dat die Amerikaanse stad se naam verander na Fort Vancouver, Vancouver VSA, of selfs Ou Vancouver, om verwarring met sy noordelike buurman te verminder. Baie inwoners onderskei tussen die twee stede deur te verwys na die Kanadese stad as "Vancouver, BC" en na Vancouver in die VSA as "Vancouver, Washington" of "Vancouver VSA." Plaaslike byname sluit in: "Vantucky" (hoewel die bynaam dikwels gebruik word as 'n neerhalende term) en "Die Couv(e)". In 2013 het die bynaam "Vansterdam" opgeduik as 'n gevolg van die wettiging van dagga in die staat van Washington. Die bynaam word ook al lank gebruik om te verwys na Vancouver, BC, en is 'n duidelike verwysing na Amsterdam in Nederland.

Die gebied van Vancouver, Washington is oorspronklik deur 'n verskeidenheid van inheemse Amerikaanse stamme bewoon, waarvan die mees onlangse die "Chinook" en "Klickitat" stamme was, wat permanente nedersettings van houthuise gebou het. Die "Chinookan" en "Klickitat" se name vir die gebied was "Skit-so-te-ho" en "Ala-Si-kas", onderskeidelik, wat "land van die modder-skilpaaie" beteken. Die eerste kontak met Europeers was in 1775, met ongeveer die helfte van die inheemse bevolking dood as gevolg van pokke, voor die Lewis-en-Clark-ekspedisie kamp in die gebied opgeslaan het in 1806. Binne die volgende vyftig jaar het ander optredes en siektes soos masels, malaria en griep die Chinookan-bevolking van 'n geskatte 80 000 verminder na 'n paar dosyn grondlose vlugtelinge.

Volgens Meriwether Lewis was die Vancouvergebied "die enigste gewenste ligging vir 'n nedersetting wes van die Rotsgebergte." Die eerste permanente Europese nedersetting was in 1824, toe Fort Vancouver gestig is as 'n handelstasie van die Hudson's Bay Maatskappy. Op daardie stadium was die gebied deur beide die VSA en Brittanje beset onder 'n gemeenskaplike besettingsooreenkoms. Gemeenskaplike besetting het gelei tot die Oregon-grensgeskil wat op 15 Junie 1846 beëindig is, met die ondertekening van die Oregon-Verdrag, wat volle beheer van die gebied aan die Verenigde State van Amerika gegee het.

Die Amerikaner Henry Williamson het voor 1845 'n groot stuk grond wes van die Hudson's Bay Maatskappy geëis (insluitend 'n gedeelte van die hedendaagse Vancouverhawe). Hy het sy grondeis by die hof in Oregon City geregistreer, voordat hy na Kalifornië vertrek het. In 1850 het Amos Short die grond deur middel van 'n grondeisskenking bekom en die dorp Columbia City genoem. Die naam is na Vancouver verander in 1855. Vancouver is op 23 Januarie 1857 as stad geïnkorporeer.



</doc>
<doc id="87832" url="https://af.wikipedia.org/wiki?curid=87832" title="Dnister">
Dnister

Die Dnister (Oekraïens: Дністер; Roemeens: "Nistru"; Russies: Днестр, "Dnestr") is 'n rivier in Oos-Europa wat deur Oekraïne en Moldowa vloei. Die rivier, wat deur die antieke Grieke "Tyras" genoem is, ontspring in die Karpate, net oos van die grens tot Pole en mond in die Swartsee uit. Die rivier het 'n lengte van 1 352 km, terwyl die stroomgebied 72 100 km² beloop. Die Dnister is na die Dnjepr die tweede grootste rivier in Oekraïne en die grootste in Moldowa. Die Dnister vorm die westelike grens van die wegbreek-republiek Transnistrië in Moldowa. Transnistrië is na die Roemeense naam van die rivier ("Nistru") genoem, en beteken dus letterlik "oorkant die Nistru", vergelyk Transkei. Transnistrië se hoofstad en grootste stad Tiraspol is langs die Dnister geleë.

Oorspronklik het die Dnister uitsluitlik deur Oekraïnse gebied gevloei. Eers nadat Roemeenssprekendes hulle vanaf die laat 14de eeu in die gebiede oos van die Karpate-bergreeks en in Bessarabië gevestig het, het die Dnister tussen Mohyliv-Podiskyi en sy monding (wat gelykstaan aan sowat 'n derde van sy totale lengte) die etniese grens tussen Oekraïens- en Roemeenssprekende gebiede begin vorm. Rivieraf van Rybnica het Roemeenssprekende gebiede selfs tot die Dnister se linkeroewer gestrek. Sodoende is byna 'n kwart van die Dnisterbekken buite Oekraïenssprekende gebiede en buite die huidige grense van Oekraïne geleë. Van 1918 tot 1940 was die helfte van die rivier (vanaf Chotyn) die grens tussen Roemenië en die Sowjetunie.

Die Dnister is die belangrikste rivier in Galisië, en so word na dié streek soms ook as Naddnistriansjtsjina (Land aan die Dnister) verwys. Die rivier se historiese en etnografiese betekenis as die simbool van die vorstedom Galisië-Wolhinië was ook ná sy ondergang sterk genoeg dat skrywers soos die Wes-Oekraïense romantici Markian Sjasjekewitsj en Joeri Fedkowitsj dit in hul werke met 'n soort vroomheid beskryf het. In die name van Galisiese instellings en organisasies word dikwels na die Dnister verwys.



</doc>
<doc id="87833" url="https://af.wikipedia.org/wiki?curid=87833" title="Tyras">
Tyras

Tyras kan in die antieke tydperk verwys na:



</doc>
<doc id="87837" url="https://af.wikipedia.org/wiki?curid=87837" title="Donets">
Donets

Die Severski Donets (Oekraïens: Сіверський Донець, "Siversky Donets"; Russies: Северский Донец, "Severski Donets") is 'n rivier in Rusland en Oekraïne, wat in die groter Don-rivier invloei. Die rivier het sy oorsprong in die Sentraal Russiese Heuwelland in die suidweste van Rusland by die stad Belgorod. Die rivier vloei deur die Russiese Belgorod-oblast, oor die grens en verder deur die Oekraïense oblaste Charkif-oblast, Donetsk-oblast en Loehansk-oblast in die suidooste van Oekraïne, om opnuut die grens na Rusland oor te steek, waar dit deur die Rostof-oblast loop en in die Don invloei. In totaal is die rivier 1 053 km lank.

Die rivier se naam is afgelei van die slawiese stam, "Sewerjane". Die etimologie daarvan is onseker.


</doc>
<doc id="87844" url="https://af.wikipedia.org/wiki?curid=87844" title="Hastings Ndlovu">
Hastings Ndlovu

Hastings Ndlovu (1961 – 16 Junie 1976) was 'n skoolseun wat in die Soweto-opstand van 1976 gedood is. 

Op 16 Junie 1976 het die polisie van die Orlando-polisiestasie onder leiding van kolonel Kleingeld op studente in Soweto losgebrand. Hulle het teen 'n regeringsbesluit dat beide Afrikaans en Engels op 'n 50-50 basis as voertale in die Bantoe-onderwys gebruik moet word betoog. Ndlovu was die eerste persoon wat in die oproer geskiet is. Sy dood het egter nie soveel aandag getrek nie, aangesien dit nie soos Hector Pieterson se dood op film vasgelê is nie. Volgens kolonel Kleingeld se getuienis tydens die Cillié-kommissie was Ndlovu regstreeks by die aanhitsing van die skare betrokke.

Hoewel Ndlovu eerste geskiet is, is dit onseker wie eerste gesterf het. Hector Pieterson is met sy aankoms by die kliniek dood verklaar, terwyl Ndlovu eers 'n rukkie nadat hy in die kliniek opgeneem is gesterf het. Ndlovu het in 'n koma gegaan en het nie weer herstel nie. Dit is dus nie duidelik wie eerste gesterf het nie, maar Pieterson was waarskynlik die eerste slagoffer van die dag se gebeure.

Hastings Ndlovu is deur sy ouers, drie susters en 'n broer oorleef. Sy susters verlaat die land na die gebeure, maar het 'n paar jaar later na Johannesburg teruggekeer.

Ndlovu is saam met Hector Pieterson by die Avalon-begraafplaas in Soweto begrawe. 'n Blou gedenkplaat is op 16 Junie 2012 by sy huis te Thabete-straat 7235, Soweto, Johannesburg aangebring om sy dood te gedenk.


</doc>
<doc id="87846" url="https://af.wikipedia.org/wiki?curid=87846" title="Rio Madeira">
Rio Madeira

Die Rio Madeira (Spaans: "Río Madeira" [ˈʁi.u mɐˈdejɾɐ], letterlik "Hout-rivier") is een van die grootste sytakke van die Amasonerivier in Suid-Amerika en volgens afloop die grootste sytak van die wêreld. Die rivier, met 'n lengte van 3 380 km, vloei deur Bolivië en die Brasiliaanse deelstate Rondônia en Amazonas. 

Die Rio Madeira ontstaan deur die saamvloei van die Río Madre de Dios en Río Mamoré naby Guayaramerín in die noorde van Bolivië net wes van die grens tot Brasilië. Sommige van sy bronriviere ontspring ook in Peru. Die Rio Madeira vloei in noordoostelike rigting parallel tot die Rio Purus deur die Amasone-bekken in die weste van Brasilië, waar die Rio Madeira naby Itacoatiara in die Amasonerivier uitmond. Die grootste stad, wat aan die rivier geleë is, is Porto Velho, die hoofstad van die Brasiliaanse deelstaat Rondônia.

Die grootste sytakke (stroomaf):


</doc>
<doc id="87848" url="https://af.wikipedia.org/wiki?curid=87848" title="Rio Negro">
Rio Negro

Die Rio Negro (Portugees: [ˈʁi.u nɛɡɾu]; Spaans: "Río Negro" [ˈri.o ˈneɣɾo], letterlik "Swart-rivier") is een van die grootste sytakke van die Amasonerivier in Suid-Amerika en volgens afloop die tweede grootste sytak van die wêreld na die Rio Madeira. Die rivier, met 'n lengte van 2 250 km, vloei deur Colombia, Venezuela en die Brasiliaanse deelstate Roraima en Amazonas.

Die Rio Negro ontstaan deur die saamvloei van die Branco en Vaupés in die ooste van Colombia net wes van die grens tot Brasilië. Die Rio Negro vloei in suidoostelike rigting deur die Amasone-bekken in die weste van Brasilië, waar die dit net oos van Manaus in die Amasonerivier uitmond. Die grootste stad, wat aan die rivier geleë is, is Manaus, die hoofstad van die Brasiliaanse deelstaat Amazonas.

Die grootste sytakke (stroomaf):


</doc>
<doc id="87849" url="https://af.wikipedia.org/wiki?curid=87849" title="Pêrelrivier">
Pêrelrivier

Die Pêrelrivier (Chinees: 珠江, "Zhū Jiāng" [ʈʂú tɕjɑ́ŋ], Engels: "Pearl River", Portugees: "Rio das Pérolas") is 'n groot suidoos-vloeiende rivier in die suidooste van die Volksrepubliek China. Die rivier, met 'n lengte van 2 400 km, mond tussen Hongkong in die ooste en Macau in die weste in die Suid-Chinese See uit. Sommige van sy bronriviere ontspring ook in Viëtnam.

Die Pêrelrivier vloei deur een van die belangrikste ekonomiese streke van China met groot stede soos Guilin, Dongguan, Fosjan, Sjenzhen, Kwangtsjou, Zhuhai, Hongkong en Macau. Die rivier mond in die uitgestrekte Pêrelrivierdelta uit, waar drie riviere bymekaar kom: die Noord-rivier (北江 "Běijiāng"; "Bei Jiang"), die Oos-rivier (东江 "Dōngjiāng"; "Dong Jiang") en die Wes-rivier (西江 "Xījiāng"; "Xi Jiang").


</doc>
<doc id="87851" url="https://af.wikipedia.org/wiki?curid=87851" title="Mauritiusduif">
Mauritiusduif

Die Mauritiusduif (Engels: Pink Pigeon, "Columba mayeri"), is 'n baie skaars spesie in die familie "Columbidae" (duiwe) wat endemies aan Mauritius is. Dit is die enigste Maskareense duif wat nie uitgesterf het nie. Dit was op die rand van uitwissing in 1991 toe slegs 10 indiwidue oorgebly het, maar sy getalle het toegeneem as gevolg van die pogings van die Durrell Wildlife Conservation Trust sedert 1977. Die boek "Golden Bats and Pink Pigeons" deur Gerald Durrell verwys na die bewaringspogings. Die IUCN het die spesie afgegradeer van "krities bedreig" na "bedreig" op die IUCN Rooilys in 2006. Mauritius se posdiens het 'n reeks posseëls uitgereik wat die endemiese Mauritiusduif uitbeeld.

'n Volgroeide duif is 32 cm lank van bek tot stert en weeg 350 gram. Mauritiusduiwe het pienk vere op hul kop, skouers en buik, saam met pienk pote en 'n pienk snawel. Hulle het donkerbruin vlerke, en 'n breë, rooibruin stert. Hulle het donker bruin oë omring deur 'n ring van rooi vel.

Pas uitgebroeide kuiken het yl, donsige wit vere en toe oë.

Aanvanklik is die Mauritiusduif geklassifiseer as 'n ware duif, maar later is dit deur Tommaso Salvadori as 'n monotipiese genus geherklassifiseer. Onlangse DNA-ontleding dui daarop sy naaste verwante lid op die filogenetiese boom die geografies-nabygeleë Madagaskar tortelduif ("Streptopelia picturata") is, en word dus in die genus "Streptopelia" geplaas wat meestal tortelduiwe bevat. Maar die twee spesies vorm 'n afsonderlike groep wat nie onomwonde aan óf "Streptopelia" óf "Columba" toegeskryf kan word nie. Inderdaad, die plasing van die twee spesies in "Nesoenas" weerspieël die feit dat hulle van dieselfde evolusionêre afkoms blyk te wees (Johnson "et al.", 2001).

Die teelseisoen begin in Augustus-September, hoewel die voëls die hele jaar kan broei. Die mannetjie maak die wyfie die hof met 'n "stappie en buiging"-vertoning. Paring is gewoonlik monogaam, met die paartjie wat 'n vlak platformnes maak en 'n klein gebied rondom dit beskerm (selfs al het die duiwe aanvanklik geen natuurlike roofdiere gehad nie).

Die wyfie lê gewoonlik 2 wit eiers, en inkubasie duur twee weke. Die mannetjie broei gedurende die dag, en die wyfie gedurende die nag en vroeë dag. Hulle broei baie dikwels en lê 5 tot 10 eiers per seisoen. Rusperiodes in die natuur is slegs terwyl hulle verveer. Hulle ondergaan óf 'n volle ververing óf slegs 'n kopververing.


</doc>
<doc id="87852" url="https://af.wikipedia.org/wiki?curid=87852" title="Aboe Dhabi Internasionale Lughawe">
Aboe Dhabi Internasionale Lughawe

Aboe Dhabi Internasionale Lughawe (Arabies: مطار أبو ظبي الدولي) (IATA-kode: AUH, ICAO: OMAA) is 'n lughawe in Aboe Dhabi, die hoofstad van die gelyknamige emiraat en regeringsetel van die Verenigde Arabiese Emirate. Dit is een van die snelgroeiendste lughawens ter wêreld volgens passasiersgetalle wat steeds nuwe lugredery-operateurs lok en sy infrastruktuur voortdurend uitbou. In Januarie 2012 het 53 lugrederye vlugte na 85 bestemmings in 49 lande aangebied.

Die lughawe, wat 30,6 km suidoos van Aboe Dhabi-stad af op die vasteland geleë is, is die tweede grootste in die VAE, en het in 2012 meer as 14 miljoen passasiers gehanteer. Aboe Dhabi Internasionale Lughawe is versprei oor 'n gebied van 60 vierkante kilometer (15 000 hektaar). Die terminaalruimtes word oorheers deur Etihad Airways, wat die Verenigde Arabiese Emirate se vlagdraer en tweede grootste lugdiens is na Emirates.

Die lughawe beskik oor drie operasionele passasiersterminale, nommers 1, 2 en 3. Die nuwe terminaal 3, 'n AED 1 miljard (VS$ 270 miljoen) tussentydse fasiliteit, is ontwerp om voorsiening te maak vir die lughawe se passasiersgroei voor die beplande opening van die nuwe Midfield-terminaal op 17 Julie 2017 om 07:00. Die terminale word hoofsaaklik gebruik deur Etihad Airways, wat die lughawe se sewe miljoen passasiers per jaar kapasiteit na 12 miljoen sal verhoog. Daar is ook 10 nuwe poorte bygevoeg, waarvan twee Airbus A380-versoenbaar is.


</doc>
<doc id="87853" url="https://af.wikipedia.org/wiki?curid=87853" title="Aboe Dhabi (emiraat)">
Aboe Dhabi (emiraat)

Aboe Dhabi (Arabies: أبو ظبي} "Imārat Abū Ẓaby") is een van die sewe outonome emirate van die Verenigde Arabiese Emirate (VAE) wat op die Arabiese Skiereiland aan die Persiese Golf geleë is. Aboe Dhabi is met 'n oppervlakte van 67 340 km² die grootste deelstaat van die VAE met 'n bevolking van 2,33 miljoen, waarvan die oorgrote meerderheid (sowat tagtig persent) buitelanders is. Die gelyknamige hoofstad dien ook as regeringsetel van die VAE.

Die emiraat, wat grotendeels uit woestynvlaktes bestaan, grens in die weste en suide aan Saoedi-Arabië, in die ooste aan Oman, en in die noordooste aan die emirate Doebai en Sharjah. Meer as 400 kilometer van die VAE se kuslyn is in Aboe Dhabi geleë, net soos sowat tweehonderd eilande.


</doc>
<doc id="87854" url="https://af.wikipedia.org/wiki?curid=87854" title="Air Seychelles">
Air Seychelles

Air Seychelles is die nasionale lugredery van die Seychelle, met sy hoofkantoor op die eiendom van die Seychelle Internasionale Lughawe op die eiland Mahé. Dit bedryf inter-eiland dienste en internasionale vlugte. Die belangrikste basis is die Seychelle Internasionale Lughawe. Die lugredery word tans 40% besit deur Etihad Airways.

Air Seychelles is tans een van slegs twee Afrikarederye wat as 'n gesogte 4-ster lugredery deur Skytrax geklassifiseer word.
Die vloot van Air Seychelles vir internasionale bestemmings bestaan in Desember 2013 uit:


</doc>
<doc id="87856" url="https://af.wikipedia.org/wiki?curid=87856" title="Olivaint Genootschap van België">
Olivaint Genootschap van België

Die Olivaint Genootschap van België (Afrikaans: "Olivaint Genootskap van België") is 'n Belgiese pluralistiese en onafhanklike studentevereniging gestig in 1954. Die doel is hoofsaaklik die vorm van persone wat later professionele verantwoordelikhede sal dra. As voertaal word sowel Nederlands as Frans gebruik. Elke student wat 2 jaar universiteit gevolg het (baccalaureus-grade of meester-grade) en akkoord gaan met die beginsels van die genootskap kan lid word. Die aantal lede is jaarliks beperk tot 50. Kandidate moet hul curriculum vitae met 'n skriftelike motivering indiening en moet daarna 'n keurings onderhoud ondergaan deur die bestuurslede van die Konferensie. Gedurende die akademiese jaar word daar 10 vergaderings op Saterdagnamiddag gehou in Brussel. Tydens hierdie tematiese vergaderings kry die studente mondelinge spreekbeurte. Na die spreekbeurte praat 'n prominente figuur uit politieke, ekonomiese, kulturele of die sosiale wêreld waarna die studente in debat tree. Daarbenewens organiseer die genootskap ook 'n jaarlikse wedstryd van welsprekendheid. Die akademiejaar word afgesluit met 'n buitelandse studiereis.

Die Olivaint Genootschap beskik oor 'n netwerk van meer as 1100 alumni. Die vereniging het gedien as 'n opleiding van verskeie Belgiese politici, diplomate, wetenskaplikes en sakelui. Enkele van die noemenswaardige alumni wat die instansie opgelewer het:



</doc>
<doc id="87857" url="https://af.wikipedia.org/wiki?curid=87857" title="Nesoenas">
Nesoenas

Nesoenas is 'n genus van voëls in die familie van duiwe ("Columbidae").
Die genus word soms saam met die tipiese tortelduiwe in "Streptopelia" of die tipiese duiwe in "Columba" gegroepeer.

Die genus omvat die volgende spesies:

Uitgestorwe spesies:


</doc>
<doc id="87859" url="https://af.wikipedia.org/wiki?curid=87859" title="Goud (kleur)">
Goud (kleur)

Goudkleurig is een van 'n verskeidenheid van geel-bruin kleurversnitte wat gebruik word om die kleur van die element goud na te boots. Die kleurterm goud word ook tradisioneel gebruik vir die kleur "metaalgoud".

Die eerste opgetekende gebruik van goud as 'n kleurnaam in Engels was in 1300, wat verwys het na die metaal goud, en in 1423 verwys dit ook na blonde hare.

Metaalgoud, soos in verf, word dikwels "gold tone" in Engels genoem. In die heraldiek, word die Franse woord "or" gebruik. In modelbouwerk, verskil die kleur goud van koperkleur. 'n Blink (silwer) of metaalvoorwerp kan met deursigtige geel geverf word om 'n goue glans te verkry, iets wat dikwels met kersversierings gedoen word.

Volgens verskeie kleurskemas word goud as volg voorgestel:


</doc>
<doc id="87860" url="https://af.wikipedia.org/wiki?curid=87860" title="Appelkoos (kleur)">
Appelkoos (kleur)

Appelkoos is 'n ligte geel-oranje kleur wat soortgelyk is aan die kleur van appelkose. Dit is egter 'n bietjie ligter as die werklike appelkoos se kleur.

Volgens verskeie kleurskemas word appelkoos as volg voorgestel:


</doc>
<doc id="87861" url="https://af.wikipedia.org/wiki?curid=87861" title="Perske (kleur)">
Perske (kleur)

Perske is 'n kleur wat gegee word aan die vaal kleur van die buitevlees van die perskevrug. Soos die kleur appelkoos, is die kleur perske heelwat ligter as die meeste werklike perskevrugte. Dit blyk geformuleer te wees (soos die kleur appelkoos) om 'n palet van pastelkleure vir binnenshuise ontwerp te skep. Perske kan ook beskryf word as 'n baie ligte geel-pienk.

Volgens verskeie kleurskemas word perske as volg voorgestel:


</doc>
<doc id="87863" url="https://af.wikipedia.org/wiki?curid=87863" title="Kėdainiai">
Kėdainiai

Kėdainiai (Duits: "Kedahnen", Pools: "Kiejdany", Jiddisj "Keidan" (קיידאן)) is 'n klein stad aan die Nevėžis-rivier in Sentraal-Litaue, sowat 45 kilometer noord van Kaunas. Die kernstad dien as administratiewe setel vir die gelyknamige rajonmunisipaliteit.

Die oudste verwysing na Kėdainiai dateer uit 1372, en reeds in die 15de eeu is die nedersetting as stad beskou. Amptelik is stadstatus volgens Maagdenburgse Reg in 1590 aan Kėdainiai verleen. Die stad vorm 'n uitsondering in 'n andersins merendeels Rooms-Katolieke land soos Litaue aangesien dit nie net as geestelike sentrum van die Protestantse Hervorming in die land gedien het nie, maar ook verdraagsaam teenoor ander gelowe was. In die historiese middestad is daar naas 'n Evangelies-Gereformeerde kerk ook kerkgeboue van ander gelowe dig bymekaar opgerig.

Dit was veral die adellike Radvila-gesin wat sy invloed gebruik het om aan Protestantse vlugtelinge 'n veilige hawe binne Kėdainiai se stadsgrense te bied. So was in die 17de eeu omstreeks die helfte van die bevolking boorlinge van Skotland. Maar ook baie Litause Protestante het hulle hier gevestig. Vanaf 1629 het ook Duitse Lutherane 'n nuwe tuiste in Kėdainiai gevind.


</doc>
<doc id="87864" url="https://af.wikipedia.org/wiki?curid=87864" title="Koring (kleur)">
Koring (kleur)

Koring is 'n kleur wat die kleur van koring verteenwoordig.

Die eerste opgetekende gebruik van koring as 'n kleurnaam in Engels was in 1711.

Volgens verskeie kleurskemas word koring as volg voorgestel:


</doc>
<doc id="87865" url="https://af.wikipedia.org/wiki?curid=87865" title="Turkoois (kleur)">
Turkoois (kleur)

Hierdie kleurnaam verwys na die mineraal turkoois.

Volgens verskeie kleurskemas word turkoois as volg voorgestel:


</doc>
<doc id="87866" url="https://af.wikipedia.org/wiki?curid=87866" title="Tamatie (kleur)">
Tamatie (kleur)

Tamatie is 'n rooi baksteenkleur wat die algemene kleur van tamatie verteenwoordig.

Die eerste opgetekende gebruik van tamatie as 'n kleurnaam in Engels was in 1891.

Volgens verskeie kleurskemas word tamatie as volg voorgestel:


</doc>
<doc id="87867" url="https://af.wikipedia.org/wiki?curid=87867" title="Margate-lughawe">
Margate-lughawe

Margate-lughawe (IATA-kode: MGH, ICAO: FAMG) is 'n klein lughawe by Margate, KwaZulu-Natal, Suid-Afrika.





</doc>
<doc id="87868" url="https://af.wikipedia.org/wiki?curid=87868" title="Upington-lughawe">
Upington-lughawe

Upington-lughawe (IATA-kode: UTN, ICAO: FAUP) is 'n lughawe geleë by Upington in die Noord-Kaap, Suid-Afrika. Met 'n lengte van 4 900 meter, is aanloopbaan 17/35 een van die langstes ter wêreld.

Met die einde van die Portugese bewind in Angola het die Suid-Afrikaanse Lugdiens sy landingsregte in Luanda verloor. Bykomend tot 'n vliegverbod oor Afrikalande, was daar kommer dat die land ook sy landingsregte in die Ivoorkus en Ilha do Sal (Kaap Verde) kon verloor. Om hierdie rede is Upington-lughawe se aanloopbaan gebou om 'n Boeing 747 met 'n vol vrag passasiers, vrag en brandstof te akkommodeer, sodat dit kon opstyg na Europa sonder om weer tussenin te land.

Van Augustus 1976 tot Desember 1996 het die Suid-Afrikaanse Lugdiens gebruik gemaak van Upington as 'n vulstasie vir twee weekliksgeskeduleerde Boeing 747-vlugte na Londen en Zürich.

Upington is gekies as gevolg van sy strategiese posisie, die beskikbaarheid van grond en sy relatief laer hoogte bo seevlak as Johannesburg. Upington-lughawe is in 1968 geopen as Pierre van Ryneveld-lughawe. In 1974 is 'n brandweerstasie van sinkplaat opgerig, maar hierdie struktuur is omskep in administratiewe kantore vir die lughawebestuur en ander administratiewe personeel in 1996 en die brandweerstasie is verskuif.



</doc>
<doc id="87869" url="https://af.wikipedia.org/wiki?curid=87869" title="Roes (kleur)">
Roes (kleur)

Roes is die kleur van geroeste yster, dus die rooibruin kleur van ysteroksied.

Volgens verskeie kleurskemas word roes as volg voorgestel:


</doc>
<doc id="87870" url="https://af.wikipedia.org/wiki?curid=87870" title="Brons (kleur)">
Brons (kleur)

Volgens verskeie kleurskemas word brons as volg voorgestel:


</doc>
<doc id="87871" url="https://af.wikipedia.org/wiki?curid=87871" title="Ligbruin">
Ligbruin

Ligbruin is 'n kleur, 'n ligte skakering van bruin.

'n Ligbruin pelskleur (Engels: "fawn") word by verskeie honderasse aangetref, bv. Boksers, Great Danes en mopshonde.

Volgens verskeie kleurskemas word ligbruin as volg voorgestel:


</doc>
<doc id="87872" url="https://af.wikipedia.org/wiki?curid=87872" title="Sepia (kleur)">
Sepia (kleur)

Sepia is 'n donker bruingrys kleur wat vernoem is na die ryk bruin pigment wat uit die inksak van 'n seekat gehaal word.

Sepia beteken "seekat" in Grieks.

Volgens verskeie kleurskemas word sepia as volg voorgestel:


</doc>
<doc id="87873" url="https://af.wikipedia.org/wiki?curid=87873" title="Taankleurig">
Taankleurig

Volgens verskeie kleurskemas word taan as volg voorgestel:


</doc>
<doc id="87875" url="https://af.wikipedia.org/wiki?curid=87875" title="Ravindra Prabhat">
Ravindra Prabhat

Ravindra Prabhat (Devanagari: रवीन्द्र प्रभात, ) is 'n Hindi romanskrywer, akademikus, joernalis, digter en 'n kortverhaalskrywer uit Indië. Hy was al 'n administrateur, redakteur, navorser en draaiboekskrywer. Hy skryf tans as 'n historikus vir 'n groot dagblad en het verskeie toekennings ontvang.


</doc>
<doc id="87882" url="https://af.wikipedia.org/wiki?curid=87882" title="Birkirkara">
Birkirkara

Birkirkara (ook bekend slegs as B'Kara) is, met 22 319 inwoners, die grootste stad in Malta.



</doc>
<doc id="87884" url="https://af.wikipedia.org/wiki?curid=87884" title="Estádio Beira-Rio">
Estádio Beira-Rio

Estádio José Pinheiro Borda, meer bekend as Estádio Beira-Rio (Portugees: [esˈtadʒiu ˈbejɾɐ ˈʁiu]), is 'n sokkerstadion in Porto Alegre, Brasilië. Dit was een van die gasheerstadions vir die FIFA Sokker-Wêreldbekertoernooi in 2014. Die stadion het 'n kapasiteit van 50 128.




</doc>
<doc id="87886" url="https://af.wikipedia.org/wiki?curid=87886" title="Estádio do Maracanã">
Estádio do Maracanã

Die Maracanã-stadion (Portugees: "Estádio do Maracanã" [esˈtad͡ʒju du maɾakɐˈnɐ̃]; amptelik "Estádio Jornalista Mário Filho" [iʃˈtad͡ʒu ʒoɦnaˈliʃtɐ ˈmaɾju ˈfiʎu]) is 'n sokkerstadion in Rio de Janeiro, Brasilië.

Dit was een van die gasheerstadions vir die FIFA Sokker-Wêreldbekertoernooi in 1950, Copa América 1989, FIFA Sokker-Konfederasiebeker in 2013, FIFA Sokker-Wêreldbekertoernooi in 2014, Olimpiese Somerspele 2016 en Copa América 2019. Hier is die eindstryd tussen Uruguay en Brasilië op 16 Julie 1950 en die eindstryd tussen Duitsland en Argentinië op 13 Julie 2014 beslis. Die Olimpiese Somerspele 2016 se opening- en sluitingseremonies asook verskeie wedstryde het hier plaasgevind. Die stadion het 'n kapasiteit van 78 639. Die Sokker-Wêreldbekertoernooi in 1950 se eindstryd het 199 854 toeskouers besoek, tot vandag 'n wêreldrekord.



</doc>
<doc id="87889" url="https://af.wikipedia.org/wiki?curid=87889" title="Estádio Nacional Mané Garrincha">
Estádio Nacional Mané Garrincha

Estádio Nacional, amptelik Estádio Nacional Mané Garrincha, ook bekend as "Estádio Nacional Mané Garrincha", "Estádio Nacional de Brasília", "Arena Mané Garrincha" of kort "Mané Garrincha", is 'n sokkerstadion in Brasília, die hoofstad van Brasilië. Dit was een van die gasheerstadions vir die FIFA Sokker-Konfederasiebeker in 2013, FIFA Sokker-Wêreldbekertoernooi in 2014 en Olimpiese Somerspele 2016. Die stadion het 'n kapasiteit van 72 788.



</doc>
<doc id="87891" url="https://af.wikipedia.org/wiki?curid=87891" title="Doebai Internasionale Lughawe">
Doebai Internasionale Lughawe

Doebai Internasionale Lughawe (Arabies: مطار دبي الدولي) (IATA-kode: DXB, ICAO: OMDB) is 'n reuse lughawe in Doebai in die Verenigde Arabiese Emirate.


</doc>
<doc id="87893" url="https://af.wikipedia.org/wiki?curid=87893" title="Openbaring">
Openbaring

Die Openbaring aan Johannes is die 27ste en laaste boek in die Nuwe Testament van die Bybel. In hierdie boek is die visioene opgeteken wat op Patmos aan Johannes geopenbaar is. Hierin word beelde en simboliese taal gebruik om 'n boodskap van troos aan gelowiges te bring wat tot die dood toe vervolg en verdruk word. Hulle kan verseker wees dat God die verloop van die geskiedenis in sy hand hou. Deur Christus die Here sal Hy uiteindelik al sy vyande, insluitend die Satan verslaan en verdelg. God se volk, wat aan Hom getrou bly, sal die nuwe hemel en die nuwe aarde beërf. Hulle sal aansit by die bruilofsmaal van die Lam en ewig in die nuwe Jerusalem woon.



</doc>
<doc id="87896" url="https://af.wikipedia.org/wiki?curid=87896" title="Hendrik van Eck-lughawe">
Hendrik van Eck-lughawe

Hendrik Van Eck-lughawe (IATA-kode PHW, ICAO: FAPH) is 'n lughawe wat Phalaborwa, 'n myndorp in die Limpopoprovinsie van Suid-Afrika bedien. Dit staan ook as Phalaborwa-lughawe bekend, en is naby die Krugerwildtuin geleë.

Die lughawe lê op 'n hoogte van 436 meter (1432 voet) bo seevlak. Dit beskik slegs oor een aanloopbaan, aangewys as 01/19, met 'n geteerde oppervlakte van 1 373 m lank en 18 m breed.

Airlink — O.R. Tambo Internasionale Lughawe, Johannesburg


</doc>
<doc id="87899" url="https://af.wikipedia.org/wiki?curid=87899" title="Depressie (gemoedstoestand)">
Depressie (gemoedstoestand)

Depressie is ’n lae gemoedstoestand en afkeer van aktiwiteit wat ’n mens se gedagtes, gedrag gevoelens en welsyn kan aantas. Depressiewe mense kan hartseer, angstig, hopeloos, bekommerd, hulpeloos, waardeloos, skuldig, geïrriteerd of rusteloos voel. Hulle kan belangstelling verloor in bedrywighede wat hulle voorheen geniet het, hul aptyt verloor, hulle ooreet of selfdood oorweeg. Slapeloosheid, te veel slaap, moegheid, min energie, pyne en verteringsprobleme kan ook voorkom.

Depressie is nie altyd ’n geestesteuring nie; dit is soms ’n normale reaksie op sekere gebeure of ’n mediese toestand wees, of ’n newe-effek van dwelmmiddels of mediese behandeling. Dit word egter ook verbind aan geestesteurings soos kliniese depressie.


</doc>
<doc id="87902" url="https://af.wikipedia.org/wiki?curid=87902" title="Distimie">
Distimie

Distimie (van die Antieke Griekse δυσθυμία, "melancholie"), ook chroniese depressie genoem, is ’n gemoedstoestand wat dieselfde geestes- en fisieke probleme veroorsaak as depressie, met minder maar langerdurende simptome. Die naam is in die laat 1970's geskep deur dr. Robert Spitzer as plaasvervanger vir die term "depressiewe persoonlikheid".

Volgens die diagnostiese handleiding DSM-IV van 1994 word distimie beskou as ’n ernstige toestand van chroniese depressie wat langer as twee jaar duur (een jaar vir kinders en adolessente); dit is minder ernstig as kliniese depressie. Omdat distimie ’n chroniese toestand is, kan iemand jare lank daaraan ly voordat dit gediagnoseer word, indien dit gediagnoseer word. Hulle kan dink dit is deel van hul karakter en dit nie eens bespreek met hul dokter, familie of vriende nie.

Distimie kom dikwels voor saam met ander geestesteurings. ’n "Dubbele depressie" is episodes van kliniese depressie saam met distimie. Periodes van distimie en hipomaniese gemoedstoestande kan mekaar afwissel en lei tot ’n ligte variasie van bipolêre gemoedsteuring.

Die DSM-5, die vyfde uitgawe van die , is in Mei 2013 gepubliseer en sluit ’n paar veranderings in. Daarvolgens word distimie vervang met volhardende depressiewe steuring. Dié nuwe toestand sluit beide kliniese depressie en die vorige diagnise van distimie in. Die rede daarvoor is dat daar geen bewyse is van ’n verskil tussen die twee toestande nie.


</doc>
<doc id="87905" url="https://af.wikipedia.org/wiki?curid=87905" title="Dissosiatiewe steuring">
Dissosiatiewe steuring

Dissosiatiewe steuring of dissosiatiewe-identiteitsteuring (DIS), voorheen bekend as "gesplete persoonlikheid", is ’n geestesteuring in die dissosiatiewe spektrum wat gekenmerk word deur minstens twee onderskeibare en relatief blywende identiteite of dissosiatiewe persoonlikheidstoestande wat ’n persoon se gedrag om die beurt beheer, en wat saamval met ’n verlies aan geheue wat belangrike inligting betref en nie aan die hand van gewone vergeetagtigheid verklaar kan word nie. Die simptome word nie veroorsaak deur middelmisbruik, toevalle of ander mediese toestande nie. Diagnose is dikwels moeilik omdat dit met ander geestesteurings gepaardgaan.

Dit is een van die mees omstrede geestestoestande omdat daar geen duidelike konsensus bestaan oor die diagnose of behandeling nie. Daar is ook geen sistematiese definisie nie. Dit lyk of simptome mettertyd verskil. Dit kom drie tot nege keer meer dikwels voor by vroue as by mans. Die voorkoms van DIS het in die laaste helfte van die 20ste eeu aansienlik toegeneem, so ook die getal "persoonlikhede" waarop pasiënte aanspraak maak (van ’n gemiddelde van twee of drie tot sestien).

Dissosiatiewe steurings soos DIS word toegeskryf aan onderbrekings in die geheue wat veroorsaak word deur psigologiese trauma en ander vorme van stres, maar navorsing oor hierdie hipotese word gekenmerk deur swak metodologie. Tot dusver was wetenskaplike studies, wat gewoonlik op geheue fokus, min en die resultate onbepalend.

DIS het in die 1970's, '80's en '90's ’n gewilde diagnose geword, maar dit is onduidelik of die voorkoms van die steuring toegeneem het, of sielkundiges dit makliker herken en of sosiokulturele faktore vir die toename verantwoordelik was. Die toename in die getal diagnoses ná 1980, wat deur ’n klein getal sielkundiges gemaak is, en die beïnvloedbaarheid wat kenmerkend van mense met DIS is, ondersteun die hipotese dat pasiënte deur terapeute wysgemaak word dat hulle DIS het.



</doc>
<doc id="87913" url="https://af.wikipedia.org/wiki?curid=87913" title="Raceview">
Raceview

Raceview is 'n voorstad in Alberton, Gauteng. Volgens die 2011-sensus het Raceview 'n bevolking van 2 492 gehad, waarvan 78,1% Blankes was. Afrikaans (45,9%) en Engels (44,2%) is die grootste huistale.



</doc>
<doc id="87914" url="https://af.wikipedia.org/wiki?curid=87914" title="Federale Distrik (Brasilië)">
Federale Distrik (Brasilië)

Die Federale Distrik (Portugees: "Distrito Federal"; uitgespreek [dʒiʃˈtɾitu fedeˈɾaw]) is een van die 27 state en distrikte van Brasilië. Die distrik sluit die land se hoofstad, Brasília in. In 2012 het die Federale Distrik sowat 2,6 miljoen inwoners gehad.




</doc>
<doc id="87916" url="https://af.wikipedia.org/wiki?curid=87916" title="George Claassen (atleet)">
George Claassen (atleet)

George Claassen (26 Februarie 1917 - 17 Junie 2014) was ’n Suid-Afrikaanse atleet en onderwyser. Hy het in 1961 die Comrades-maraton gewen. Hy was die vader van Wynand Claassen, voormalige Springbokkaptein. Claassen was ’n skoolhoof in Middelburg, Tvl toe hy die afwedloop op 44 jarige ouderdom in ’n tyd van 06:07:07 gewen het. Claassen het in 1977 op 60 sy laaste Comrades-maraton in ’n tyd van 10:14:00 voltooi. 

Claassen word oorleef deur ’n dogter, Maryna Metelerkamp en drie seuns, Danie, George (jr.) en Wynand, asook 13 kleinkinders en tien agterkleinkinders.


</doc>
<doc id="87917" url="https://af.wikipedia.org/wiki?curid=87917" title="Waterloo">
Waterloo

Waterloo kan na een van die volgende verwys:




</doc>
<doc id="87918" url="https://af.wikipedia.org/wiki?curid=87918" title="Waterloo, België">
Waterloo, België

Waterloo (uitgespreek [watəʀˈloː], Waals: "Waterlô") is 'n dorp en munisipaliteit in België. Dit is in die gewes Wallonië in die provinsie Waals-Brabant geleë. Die munisipaliteit het 'n bevolking van 29 731 (2011-sensus) en beslaan 'n oppervlak van 21,03 km².

Die Slag by Waterloo het op Sondag, 18 Junie 1815 naby Waterloo plaasgevind. Tydens die slag is die Franse Ryk onder Napoleon Bonaparte deur die Pruisiese en die Anglo-geallieerde leërs verslaan. Die nederlaag bring 'n einde aan Napoleon se heerskappy as die Franse keiser. Na die slag het Napoleon aan die Britte oorgegee en is hy na die eiland Sint Helena verban, waar hy in 1821 oorlede is.

Die slagveld is vandag in België, sowat agt myl (12 km) suidoos van Brussel, en sowat 'n kilometer (1,6 km) van die munisipaliteit van Waterloo.




</doc>
<doc id="87919" url="https://af.wikipedia.org/wiki?curid=87919" title="Vroueregte">
Vroueregte

Vroueregte is die regte en aansprake wat aan vroue en meisies in 'n bepaalde gemeenskappe toegestaan of deur hulle opgeëis word. Hierdie regte kan is wetgewing verskans wees, maar kan ook in mense se gedrag en gebruike waargeneem word. Mense wat vir vroueregte veg word vroueregte-aktiviste genoem.

Tipiese vroueregte wat nie altyd universeel aanvaar word nie, sluit in:

Die VN-vroueverdrag (verdrag insake die uitwissing van alle vorme van diskriminasie teen vroue) is gebaseer op die Universele Verklaring van Menseregte. Die verdrag is op 18 Desember 1979 deur die Algemene Vergadering van die Verenigde Nasies aangeneem en is op 3 September 1981 deur twintig lidlande bekragtig. Meeste ander lande het die verdrag sedertdien onderteken.

Diskriminasie teen vroue word as volg in die verdrag gedefinieer:

Lande wat die verdrag onderteken het, is verplig om "toepaslike maatreëls" te neem om seker te maak dat vroueregte geïmplementeer en beskerm word.


</doc>
<doc id="87920" url="https://af.wikipedia.org/wiki?curid=87920" title="De Hoopdam, Limpopo">
De Hoopdam, Limpopo

Die De Hoopdam is 'n dam in die Steelpoortrivier, naby Burgersfort, Limpopo, wat in 2014 in gebruik geneem is. Die doelwitte, wat aan die dam gestel is, is die verskaffing van water vir die ontginning van ryk mineraalbronne in die oostelike Limpopoprovinsie, benewens waterverskaffing aan dorpe, nywerhede en gemeenskappe in die Sekhukhune-distrik, waar dienslewering voorheen van swak standaard was.

Die voltooiing van die dam is met vier jaar vertraag (2010 tot 2014) weens probleme in die voorsieningsketting, tegniese en toerustingprobleme, onvoldoende omgewingsimpakstudies, verskuiwings van gesinne uit die area, en loonstakings.

Die vlagskipdam in die Olifantsrivier-stelsel en Suid-Afrika se grootste nuwe dam sedert die laat 1970's, was 'n projek van die Departement van Waterwese. Die projek van R3,4 miljard het innoverende oplossings vir energie-dissipasie en die gebruik van roller-gekompakteerde beton ingesluit, waarvoor die departement 'n Fulton-toekenning ontvang het. 

Dit was die tweede fase van die Olifantsrivier-waterhulpbronprojek (ORWRDP), die enigste lewensvatbare oplossing vir waterlewering aan die Nebo-plato, waar 800 000 mense woonagtig is. Die eerste fase wat in 2006 voltooi is, het kapasiteitsverbeteringe aan die Flag Boshielodam behels.




</doc>
<doc id="87921" url="https://af.wikipedia.org/wiki?curid=87921" title="Susan B. Anthony">
Susan B. Anthony

Susan Brownell Anthony (15 Februarie 1820 – 13 Maart 1906) was 'n Amerikaanse vroueregte-aktivis.
In weerwil van die wet, gaan stem sy op 5 November 1872 tydens die land se presidensiële verkiesing en word daarvoor gearresteer.
Sy is op 18 Junie 1873 met $100 vir haar optrede beboet.
Anthony begin op 19-jarige ouderdom as 'n onderwyseres te werk, maar het gou in aktivisme teen slawerny en alkoholisme betrokke geraak. In die 1850's het sy nou saam met Elizabeth Cady Stanton om die regte van vroue, onder andere die reg om te stem, geveg. Sy was vir verskeie jare die redakteur van die koerant, "The Revolution". Sy was ook vir etlike jare die leier van die "National Women's Suffrage Association", wat hulle vir die stemreg van vroue beywer het. 

Veertien jaar na haar dood word die Amerikaanse grondwet gewysig om stemreg aan vrouens te verleen.
Sy word later die eerste vrou om op 'n Amerikaanse muntstuk (die een-dollar munt) te pryk.


</doc>
<doc id="87924" url="https://af.wikipedia.org/wiki?curid=87924" title="Nicolas Frochot">
Nicolas Frochot

Nicolas Thérèse Benoît Frochot (* 20 Maart 1761 in Dijon, † 29 Julie 1828 in Rouvres-sur-Aube) was 'n hoë Franse funksionaris, staatsraadlid en die eerste prefek van die département Seine. Hy is in afdeling 37 van die bekende Paryse Père-Lachaise-begraafplaas ter ruste gelê.


</doc>
<doc id="87925" url="https://af.wikipedia.org/wiki?curid=87925" title="Metronoom">
Metronoom

'n Metronoom is 'n musiekinstrument wat gebruik word om tempo aan te gee deur die aangegewe maat van musiek hoorbaar af te tik. Dit kan gestel kan word om teen verskillende snelhede te tik. Die tradisionele metronoom is 'n horlosieagtige toestel, terwyl elektroniese variante ook beskikbaar is. Musiekonderwysers gebruik gewoonlik 'n metronoom om leerlinge te help om nie van die voorgeskrewe maat af te wyk nie.

Die woord "metronoom" is van af Grieks: "metron" = maat, en "nomos" = wet.



</doc>
<doc id="87926" url="https://af.wikipedia.org/wiki?curid=87926" title="Juan Carlos I">
Juan Carlos I

Juan Carlos I was van 1975 tot 2014 die koning van Spanje. Hy kry sy name van sy vader (Juan de Borbón), sy oupa (Alfonso XIII) en sy moeder se vader (Prins Carlo van die Twee Sisiliës).

Hy word veral onthou vir sy rol in Spanje se oorgang van 'n diktatorskap na 'n demokrasie nadat Francisco Franco in 1975 oorlede is. Hy het ook sterk opgetree om 'n militêre staatsgreep in 1981 te voorkom. In 2008 is hy aangewys as die gewildste leier in hele Ibero-Amerika. Voor sy abdikasie het sy gewildheid egter ná 'n reeks koninklike flaters begin afneem. Hy het onder andere in 2012 olifante in Botswana tydens Spanje se finansiële krisis gaan jag.

Hy abdikeer op 76-jarige ouderdom, na bykans 40 jaar op die troon ten gunste van sy seun Felipe de Borbon.


</doc>
<doc id="87927" url="https://af.wikipedia.org/wiki?curid=87927" title="Relê">
Relê

'n Relê of relais (Engels: ""Relay"") is 'n toestel wat 'n stroomkring sluit waardeur 'n ander toestel in werking gesit word. Dit is in effek 'n skakelaar wat 'n groot stroom oop of toemaak deur 'n ander kleiner stroompie. Die klein stroompie vloei deur 'n spoel met 'n ysterkern wat 'n magneetveld veroorsaak. Die magneetveld veroorsaak dat 'n skakelaar dan beweeg en dan 'n ander toestel aan- of afskakel of 'n sein uitstuur.



</doc>
<doc id="87928" url="https://af.wikipedia.org/wiki?curid=87928" title="Hewel">
Hewel

'n Hewel of sifon (Engels = "Siphon") is 'n sisteem waar vloeistof van 'n hoër na 'n laer vlak vloei deur 'n pyp wat 'n buig maak wat hoër is as die vlak van die hoogste vlak water.

'n Tipiese toepassing van 'n hewel is wanneer petrol uit 'n petroltenk gesuig word. Indien die pyp bloot in die petroltenk gesteek word en die ander punt in 'n drom, laer as die vlak in die petroltenk, sal daar nie 'n vloei wees nie. As 'n mens egter eers aan die pyp suig totdat die petrol uitkom of eers die pyp heeltemal met vloeistof vul, dan vorm 'n hewel en dan kan vloeistof d.m.v. gravitasie vloei van die hoër punt na die laer punt.

In 'n termiese hewel is daar 'n natuurlike vloei van vloeistof a.g.v. temperatuurdigtheidsverskille: koue vloeistof vloei van bo na onder en warm vloeistof van onder na bo. Voorbeelde van termiese hewels is:


</doc>
<doc id="87929" url="https://af.wikipedia.org/wiki?curid=87929" title="Vaalkopdam">
Vaalkopdam

Die Vaalkopdam is 'n gekombineerde swaartekrag- en grondvuldam geleë in Noordwes Provinsie, Suid-Afrika. Die dam is geleë by die samevloeiing van die Elandsrivier en die Hexrivier, wat deel uitmaak van die Krokodilrivier bekken. Die dam is oorspronklik in 1972 gebou om water te voorsien vir die platinum- en verwante metale mynbedrywighede in die gebied, en is in 2008 opgeknap. Die dam dien hoofsaaklik vir besproeiingsdoeleindes, munisipale watervoorsiening en industriële gebruike. Die gevaarpotensiaal van die dam is hoog.

Die Vaalkopdam is naby Pilanesberg, 23 km suidwes van die buiterand van die ou krater.




</doc>
<doc id="87931" url="https://af.wikipedia.org/wiki?curid=87931" title="South African Express">
South African Express

South African Express is 'n lugredery gevestig in Suid-Afrika. Hoewel die lugredery operasioneel onafhanklik is van die Suid-Afrikaanse Lugdiens, word sy vlugte binne die strategiese alliansie met Airlink en die Suid-Afrikaanse Lugdiens bedryf. South African Express het op 24 April 1994 begin. Die lugredery se hoofkantoor is op die vierde verdieping van die westelike vleuel van die Pier-ontwikkeling op die perseel van die O.R. Tambo Internasionale Lughawe in Kempton Park, Ekurhuleni, Gauteng. 


Teen Desember 2013 bestaan die vloot van South African Express uit:


</doc>
<doc id="87932" url="https://af.wikipedia.org/wiki?curid=87932" title="Gilbert Bécaud">
Gilbert Bécaud

François Gilbert Léopold Silly, bekend as Gilbert Bécaud (* 24 Oktober 1927 in Toulon; † 18 Desember 2001 in Parys), was 'n Franse sanger, komponis, pianis en akteur.

Bécaud het gedurende sy loopbaan 33 keer in die Paryse musiekteater "Olympia" opgetree waar hy in 1954 sy eerste groot sukses behaal en weens sy swing-styl, die energieke aard van sy vertonings en die groot geesdrif waarmee sy sangkuns deur gehore ontvang is (dikwels het sy aanhangers so opgewonde geraak dat hulle hul sitplekke stukkend geslaan het) die bynaam "Monsieur 100 000 Volt" gekry het. Bécaud het die indruk geskep dat hy steeds in beweging was, asof hy elektries gelaai was. Ander tipiese kenmerke van sy optredes was die donkerblou pak, wit hemp en sy blou das met wit kolletjies wat hy steeds gedra het.

Gilbert Bécaud is ná 'n loopbaan van meer as vyftig jaar op 18 Desember 2001 in die ouderdom van 74 aan boord van sy Paryse huisboot "Aran" aan longkanker oorlede. Hy is langs die aktrise Marie Trintignant in afdeling 41 van die bekende Paryse Père-Lachaise-begraafplaas ter ruste gelê.


</doc>
<doc id="87937" url="https://af.wikipedia.org/wiki?curid=87937" title="Teenpous Callixtus III">
Teenpous Callixtus III

Callixtus III gebore Johannes van Struma was 'n teenpous in die Rooms Katolieke Kerk van 20 November 1168 tot 29 Augustus 1178.

Aan die begin van die pontifikaat van Teenpous Paschalis III was Johannes van Struma ab van die klooster by Strumi langs die Arno rivier. Paschalis stel hom aan as kardinaal-biskop nadat Teenpous Victor IV hom as biskop van Albano aangestel het. Toe Paschalis in 1168 sterwe kies sy aanhangers, gesteun deur keiser Frederik I Barbarossa hom tot pous. Hy kies die naam Callixtus III.

Op 1 Augustus 1177 versoen keiser Frederik hom met die wettige pous, Pous Alexander III met die Verdrag van Venesië en versaak sy steun aan Callixtus. Uit Albano hou Callixtus nog 'n tydjie uit teen Alexander, maar op 29 Augustus 1178 onderwerp hy hom aan Alexander. Alexander neem Callixtus weer op in die kerk en stel hom aan as rektor van Benevento. Callixtus sterwe 'n kort tydjie later in Benevento.

Na die aftrede van Callixtus was daar nog steeds kardinale wat hulle nie wou onderwerp aan Alexander nie. Hulle kies toe Lando van Sezze as Teenpous Innocentius III.

Omdat Callixtus nie 'n wettige pous was nie, word die kardinale wat deur hom aangestel is, nie deur die Rooms Katolieke Kerk as sulks erken nie. Hulle word gewoonlik aangedui as pseudo-kardinale.





</doc>
<doc id="87939" url="https://af.wikipedia.org/wiki?curid=87939" title="Asuur (kleur)">
Asuur (kleur)

Asuur is 'n helderblou kleur wat die kleur van suiwer hemellug of skoon seewater verteenwoordig. Dit is 'n suiwer chroma op die RGB-kleurwiel, halfpad tussen blou en siaan. Die komplementêre kleur van asuur is oranje.

Dit is ook die hoofkleur van die Suid-Afrikaanse luukse Bloutrein.

Volgens verskeie kleurskemas word asuur as volg voorgestel:



</doc>
<doc id="87940" url="https://af.wikipedia.org/wiki?curid=87940" title="Teenpous Innocentius III">
Teenpous Innocentius III

Innocentius III gebore Lando van Sezze was die vierde en laaste teenpous teen Pous Alexander III.

Lando van Sezze was vermoedelik afkomstig uit Duitse adel. Teenpous Victor IV stel hom in 1178 aan as kardinaal-diaken van S. Angelo in Pescheria. In 1178 onderwerp Teenpous Callixtus III hom aan pous Alexander III. Alexander se teenstanders was nie daarmee tevrede nie en kies Lando as pous. Hy neem die naam Innocentius III aan en neem sy residensie in Palumbara. Hy het egter weinig politieke steun. Vorige teenpouse teen Alexander III het die steun van keiser Frederik I Barbarossa gehad, maar na die verdrag van Venesië in 1177 het die keiser hom met Alexander versoen en sy steun aan die teenpouse onttrek.

In 1180 het Alexander daarin geslaag om 'n paar ondersteuners van Innocentius om te koop en hulle het hom verraai. Alexander het Innocentius gevange geneem en hom lewenslank in die klooster La Cava in Tirrenne gevange gehou. Uiteindelik het die teenstanders van pous Alexander III genoeg gehad en hulle het geen verdere teenpouse benoem nie.

Tydens die periode van die Westerse Skisma het egter weer 'n hele paar teenpouse opgeduik.


</doc>
<doc id="87943" url="https://af.wikipedia.org/wiki?curid=87943" title="Psigopatie">
Psigopatie

Psigopatie (of sosiopatie) word tradisioneel gedefinieer as ’n persoonlikheidsteuring wat gekenmerk word deur langdurige antisosiale gedrag, min empatie en berou, asook ongeïnhibeerde of vreeslose optrede. Dit kan ook gedefinieer word as ’n persoonlikheidsaspek wat in ’n groot verskeidenheid kombinasies in mense in die algemeen voorkom. Die definisie van psigopatie het deur die geskiedenis aansienlik verander; verskillende definisies word steeds gebruik wat net gedeeltelik oorvleuel en mekaar soms weerspreek.

Die Amerikaanse psigiater Hervey M. Cleckley se navorsing oor psigopatie het waarskynlik die aanvanklike kriteria vir antisosiale persoonlikheidsteuring in die "Diagnostiese en Statistiese Handleiding van Geestesteurings" (DSM) beïnvloed, so ook dié van die Amerikaanse sielkundige George E. Partridge oor sosiopatie. Die DSM en "Internasionale Klassifikasie van Siektes" (ICD) het die diagnose "antisosiale persoonlikheidsteuring" en "dissosiale persoonliheidsteuring" opgeneem; volgens hulle is voorheen daarna verwys as psigopatie of sosiopatie. Die Kanadese sielkundige Robert D. Hare het later die begrip psigopatie in kriminologie weer gewild gemaak met sy "Psychopathy Checklist".

Hoewel geen psigiatrie- of sielkunde-organisasie ’n diagnose soos psigopatie goedkeur nie, word die beoordeling van psigopatiese karaktertrekke algemeen gebruik in die regstelsel van verskeie lande, en dit kan aansienlike gevolge inhou vir individue wat beoordeel word. Die term word ook algemeen deur die publiek gebruik, asook in media en fiksie.

Navorsers het gevind daar is skynbaar minstens twee verskillende opvattings oor psigopatie. Jennifer L. Skeem et al. onderskei tussen "Cleckley-psigopatie" (genoem na Hervey Cleckley se vroeëre opvatting van psigopatie as ongeïnhibeerde, vreeslose gedrag met min angstigheid en "effense geringskatting") en "kriminele psigopatie" (’n "meer gemene en aggressiewe" gebrek aan inhibisie wat duidelike en volhardende kriminele gedrag omvat". Vanweë die groot implikasies wat die etiket "psigopaat" kan hê – onder meer oor die graad van straf, behandeling ens. – is ’n poging aangewend om die betekenis van die term duideliker te maak deur skynbaar uiteenlopende opvattings soos hier bo in ooreenstemming te bring.

Volgens die drieledige model wat deur Christopher J. Patrick et al. geformuleer is, lê die verskillende opvattings van psigopatie in afwisselende mate klem op drie waarneembare karaktertrekke:

’n Belangrike vraag wat die opvatting van psigopatie betref, is of dit ’n spesifieke toestand is wat van ander toestande en "normale" persoonliheidstipes onderskei kan word, en of dit doodgewoon ’n kombinasie van verskeie persoonlikheidstrekke is wat in die algemeen by mense voorkom.

Sommige studies verbind psigopatie aan ander dimensies, soos antagonisme (hoog), pligsgetrouheid (laag) en angstigheid (laag, of soms hoog). Dit is ook al verbind met psigotisisme, ’n teoretiese dimensie wat verwys na harde, aggressiewe of vyandige neigings. Dit gaan saam met ’n gebrek aan sosialisering en ’n verantwoordelikheidsin, impulsiwiteit, aggressie en in sommige gevalle ’n soeke na sensasie.

Die psigoanalis Otto Kernberg glo psigopatie moet beskou word as deel van ’n spektrum van patologiese narsisme, wat sal wissel van ’n narsistiese persoonlik op ’n lae vlak tot kwaadaardige narsisme op ’n middelmatige vlak en psigopatie op ’n hoë vlak.



</doc>
<doc id="87946" url="https://af.wikipedia.org/wiki?curid=87946" title="Felipe VI">
Felipe VI

Felipe VI (* 30 Januarie 1968 in Madrid as "Felipe Juan Pablo y Alfonso de Todos los Santos de Borbón y Grecia"), prins van Asturië en Gerona, is ná die abdikasie van sy vader, Juan Carlos I, op 19 Junie 2014 tot koning van Spanje uitgeroep.

Felipe VI is op 30 Januarie 1968 in die Madridse hospitaal "Clínica de Nuestra Señora de Loreto" as derde kind en enigste seun van koning Juan Carlos I en sy gade, koningin Sofia, gebore. Sy volle geboortenaam is Felipe Juan Pablo Alfonso de Todos los Santos de Borbón y de Grecia. Met dié naam, wat hy op 8 Februarie 1968 in die Zarzuela-paleis tydens sy doop deur die destydse aartsbiskop van Madrid, Monseñor Casimiro Morcillo González, ontvang het, is die prins volgens 'n tradisie in die Huis van Borbón na die eerste Spaanse koning uit die Huis Borbón (Filips of Felipe V), sy grootvaders (Juan, graaf van Barcelona en koning Paul van Griekeland), sy oergrootvader koning Alfonso XII van Spanje en alle heiliges vernoem. Sy peetouers was sy grootvader aan vaderskant, Infante Juan de Borbón y Battenberg, graaf van Barcelona, en sy oergrootmoeder aan vaderskant, koningin-weduwee Victoria Eugénie van Battenberg.

Kort ná sy geboorte het hy die titel en adellike rang van "Infante" ontvang wat in die Spaanse koninkryk tradisioneel aan die seun van die heersende monarg gegee word, alhoewel sy vader indertyd nog nie as koning ingehuldig was nie en Felipe sodoende ook nog nie die amptelike troonvolger was nie. Enkele maande voor Felipe se agtste verjaardag is die heersende diktator, generaal Francisco Franco, oorlede, en twee dae later is Juan Carlos I as koning van Spanje uitgeroep. 

Op 30 Januarie 1986 het Felipe in die ouderdom van 18 in die Spaanse parlement die eed van getrouheid aan die Spaanse grondwet en die koning afgelê en sodoende sy grondwetlike rol as troonopvolger aanvaar.

Die staatsgreep van 23 Februarie 1981 was 'n mislukte poging van lede van die Guardia Civil en die Spaanse leër om die demokratiese bestel omver te werp en 'n nuwe diktatuur te vestig. Felipe VI se vader het politieke weestand teen die reaksionêre militariste gebied. In die nag van 23 Februarie het hy in sy werkkamer ure lank met offisiere oor die staatsgreep beraadslaag. Van die dertienjarige prins is verwag om die vergadering by te woon.

Snags het die koning, wat in die uniform van opperbevelhebber van Spanje se gewapende magte geklee was, in 'n regstreekse televisiestoespraak sy steun vir die demokratiese bedeling bevestig. Eers nadat die staatsgrepers hul wapens neergelê het, is die jong prins deur sy pa bed toe gestuur. Ná 'n kort nag het Felipe op die volgende dag soos gewoon skoolgegaan. In 'n latere onderhoud het Juan Carlos I sy opvoedkundige maatreël verduidelik. Volgens hom was dit vir Felipe belangrik om met eie oë te aanskou hoe sy vader as koning 'n moeilike situasie moes handhaaf.

Prins Felipe het sy skoolloopbaan in die "Colegio Santa María de los Rosales" in Madrid begin en dit in 1985 by die Kanadese "Lakefield College School" in Toronto, Ontario voltooi. Tussen 1985 en 1988 het hy diensplig by verskillende afdelings van die Spaanse leër, vloot en lugmag gedoen.

Sy akademiese opleiding het Felipe aan die Universiteit "Complutense Madrid", waar hy tussen 1988 en 1993 in die regte gestudeer en ook kursusse in ekonomie gevolg het, en aan die "Georgetown University", 'n Amerikaanse elite-universiteit wat deur die Jesuïete-orde bestuur word, ontvang. Aan die laasgenoemde instelling het in 1995 'n meestersgraad in Internasionale Betrekkinge behaal. As student in Georgetown het Felipe 'n koshuiskamer met sy neef, Pavlos van Griekeland, gedeel. Hy is die eerste Spaanse koning met 'n akademiese agtergrond.

Op 22 Mei 2004 het prins Felipe in Madrid met Letizia Ortiz Rocasolano, die dogter van 'n Spaanse joernalis en 'n verpleegster, getrou. Letizia was vroeër reeds getroud. Uit die huwelik is twee dogters gebore, Leonor (* 31 Oktober 2005, tans as Leonor van Spanje die wettige troonopvolger) en Sofia (* 29 April 2007). Sofia, die tweede wettige troonopvolger, is na haar grootmoeder, koningin Sofia, vernoem.

Twee ander vriendinne van prins Felipe uit die tyd voor sy huwelik het hulle as huwelikskandidate gediskwalifiseer, waaronder die Noorse onderklere-model Eva Sannum.


</doc>
<doc id="87950" url="https://af.wikipedia.org/wiki?curid=87950" title="Narsisme">
Narsisme

Narsisme of narsissisme is die soeke na bevrediging deur ydelheid, of die egotistiese bewondering van ’n mens se eie fisieke of geestelike eienskappe wat ontstaan uit ’n arrogante trots. Die term het ontstaan uit die mite van Narsissus in die Griekse mitologie wat verlief geraak het op sy eie spieëlbeeld in ’n waterpoel.

As narsisme te ver gedryf word, kan dit as ’n geestesteuring, narsistiese persoonlikheidsteuring, geklassifiseer word. Die steuring kom voor in die Diagnostiese en Statistiese Handleiding van Geestesteurings (DSM).

Vier dimensies van narsisme as ’n persoonlikheidstrek is al geskets: leierskap/outoriteit, superioriteit/arrogansie, selfbeheptheid/selfbewondering en uitbuiting/geregtigheid. Hierdie kriteria is al gekritiseer omdat hulle ’n kennis van bedoeling veronderstel (byvoorbeeld die frase "voorgee om te wees"). Gedrag is egter waarneembaar, maar bedoeling nie. Klassifikasie vereis dus aannames wat getoets moet word voordat hulle as feite aangeneem kan word, veral as in ag geneem word dat verskeie verduidelikings gemaak kan word oor hoekom ’n persoon hierdie gedrag openbaar.

Die Amerikaanse psigiaters Hotchkiss en Masterson het ’n paar goed geïdentifiseer wat hulle noem die sewe dodelike sondes van narsisme:



</doc>
<doc id="87953" url="https://af.wikipedia.org/wiki?curid=87953" title="Narsistiese persoonlikheidsteuring">
Narsistiese persoonlikheidsteuring

Narsistiese persoonlikheidsteuring (NPS) is ’n persoonlikheidsteuring waar ’n persoon ’n obsessie het oor sy toereikendheid, mag, aansien en ydelheid, en nie in staat is om die vernietigende uitwerking daarvan op hulself en ander te sien nie. Na raming ly sowat 1% van mense aan die geestesteuring. Die term is 1968 geskep; dit is voorheen megalomanie genoem.

Sommige mense wat met NPS gediagnoseer word, word gekenmerk deur oordrewe gevoelens van eiebelangrikheid. Hulle eien hulle dinge toe en toon ’n grootheidswaan in hul menings en gedrag. Hulle het ’n sterk behoefte aan bewondering, maar het ’n gebrek aan empatie.

Simptome wat in die DSM-IV genoem word, is:

Ander simtome wat nie in die DSM-IV genoem word nie, sluit in ’n uitbuiting van ander om hul doele te bereik, probleme om ’n gesonde verhouding met ander te hê, oordrywing van persoonlike prestasies, die stel van onrealistiese doele vir hulself, en hulle voel maklik seergemaak of verwerp en kom emosieloos voor.

Die simptome van die steuring kan ooreenstem met die karaktertrekke van iemand wat ’n hoë gevoel van eiewaarde en groot selfvertroue het; die verskil tree in wanneer die onderliggende psigologiese strukture van dié eienskappe as patologies beskou word. Narsiste het so ’n groot mate van selfwaarde dat hulle dink hulle is beter as ander mense, terwyl hulle eintlik ’n kwesbare selfbeeld het, nie kritiek kan hanteer nie en dikwels probeer opmaak vir hul innerlike kwesbaarheid deur ander te kleineer en af te kraak. Kommentaar en kritiek op ander mense kan venynig wees in ’n poging om hul eiewaarde te bevestig.

Die Wêreldgesondheidsorganisasie lys NPS in hul ICD-10 onder "() Ander spesifieke persoonlikheidsteurings".




</doc>
<doc id="87956" url="https://af.wikipedia.org/wiki?curid=87956" title="Watersport">
Watersport

Daar bestaan 'n groot aantal sportsoorte wat almal water benut. Die volgende is 'n lys van watersport, verdeel per kategorie. Hierdie kategorieë is gebaseer op die verhouding van die sport tot die water.






</doc>
<doc id="87957" url="https://af.wikipedia.org/wiki?curid=87957" title="Santander, Spanje">
Santander, Spanje

Santander (uitgespreek [santanˈder]) is 'n stad in noordelike Spanje wat langs die Golf van Biskaje geleë is. Tydens die Romeinse Ryk is Santander bekend as "Portus Victoriae Iuliobrigensium". Vandag is die stad die hoofstad van die "Outonome Gemeenskap" Cantabrië. Dit is wes van Bilbao geleë en het 'n bevolking van 178 465 in 2013 gehad.




</doc>
<doc id="87958" url="https://af.wikipedia.org/wiki?curid=87958" title="Santander">
Santander

Santander kan na een van die volgende verwys:




</doc>
<doc id="87960" url="https://af.wikipedia.org/wiki?curid=87960" title="26 v.C.">
26 v.C.




</doc>
<doc id="87961" url="https://af.wikipedia.org/wiki?curid=87961" title="21 v.C.">
21 v.C.



</doc>
<doc id="87962" url="https://af.wikipedia.org/wiki?curid=87962" title="Verenigde Koninkryk Onafhanklikheidsparty">
Verenigde Koninkryk Onafhanklikheidsparty

Die Verenigde Koninkryk se Onafhanklikheidsparty (Engels: UK Independence Party, ook bekend as UKIP /ˈjuːkɪp/) is 'n regse politieke party in die Verenigde Koninkryk, gestig in 1993. Die huidige leier van die party is Paul Nuttall.



</doc>
<doc id="87965" url="https://af.wikipedia.org/wiki?curid=87965" title="Somatisasiesteuring">
Somatisasiesteuring

Somatisasiesteuring (ook bekend as Briquet-sindroom) is ’n geestesteuring wat tot uiting kom in herhaalde en veelvoudige klagtes oor somatiese (liggaamlike) simptome. Klagtes sluit dikwels pyn, maagdermongemak, seksuele probleme, pseudoneurologiese probleme soos geheueverlies of asemhalingsprobleme in. Die steuring kan ook voorkom tydens, of verbind word met, ’n mediese toestand. Pasiënte met somatisasiesteuring toon ook hoë vlakke van kommer en angstigheid en oormatige klagtes van liggaamsimptome. Mense met die steuring raadpleeg gewoonlik verskeie dokters in hul soeke na doeltreffende behandeling.

Die DSM-IV se diagnostiese kriteria is:
Die simptome kom nie noodwendig gelyktydig voor nie, maar kan in die loop van die steuring tot uiting kom. ’n Deeglike mediese ondersoek is belangrik voordat somatisasiesteuring gediagnoseer kan word.

In die DSM-5 is die steuring hernoem tot "somatiesesimptoomsteuring" (SSS), en sit sluit SSS met hoofsaaklik somatiese klagtes in (voorheen genoem "somatisasiesteuring"), en SSS met pynsimptome (voorheen bekend as "pynsteuring").

Die diagnosering van die steuring is moeilik omdat vasgestel moet word in watter mate psigologiese faktore die pyn of ongemak veroorsaak.

Somatiese simptome word gedefinieer as kwellende fisieke simtome, insluitende pyn. Pasiënte met SSS se reaksie op somatiese simptome is oormatig en in sommige gevalle intense vrees, kommer en die belemmering van optimale funksionering. ’n Aantal simptome kom gewoonlik voor:

SSS kom meer algemeen in vroue voor as in mans. Die tipe met hoofsaaklik liggaamsimptome raak tot 2% van vroue, en 0,2% van mans.

Daar is kulturele verskille in die voorkoms van die steuring. Daar is gevind dit kom meer algemeen in Puerto Rico voor, asook ander swart Amerikaners en dié met ’n laer opvoedingsvlak as hoërskool of dié met ’n lae sosiaal-ekonomiese status.

Die steuring gaan soms gepaard met ander geestesteurings, veral gemoed- of angssteurings, maar soms ook met persoonlikheidsteurings.

Hoewel SSS al langer as ’n eeu bestudeer en gedaignoseer word, is daar steeds nie ’n groot begrip van wat dit veroorsaak nie. Die meeste huidige verklarings fokus op die idee dat daar ’n konneksieprobleem tussen die gees en liggaam is.

Een van die oudste verklarings is dat SSS ’n poging van die liggaam is om emosionele, psigologiese en sosiale stres te hanteer. Volgens dié teorie het die liggaam ’n beperkte vermoë om dié soort stres te verwerk, en ná ’n sekere punt word simptome ervaar as fisiek; veral die spysvertering-, senu- en voortplantingstelsel word geraak. Daar is baie ander liggaamlike simptome wat deur die gees veroorsaak word; hoofpyn word byvoorbeeld verbind met psigologiese faktore, en stres en die hormoon kortisol het ’n negatiewe uitwerking op immuniteitsfunksies. Dit verduidelik hoekom SSS meer algemeen voorkom by mense met prikkelbaredermsteuring, en hoekom mense met SSS dikwels ook ’n gemoed- of angssteuring het. Dit kom ook meer dikwels voor by vroue met ’n geskiedenis van fisieke, emosionele of seksuele misbruik.


</doc>
<doc id="87967" url="https://af.wikipedia.org/wiki?curid=87967" title="Psigiater">
Psigiater

’n Psigiater is ’n dokter wat in psigiatrie spesialiseer. Hulle diagnoseer en behandel geestesteurings. Hulle is dokters wat pasiënte moet evalueer om vas te stel of hul simptome die resultaat is van ’n fisieke of psigologiese toestand, of ’n kombinasie van die twee.

As deel van sy kliniese evaluasie kan ’n psigiater verskeie toetse en ondersoeke laat doen: ’n geestestoestandtoets, ’n fisieke ondersoek, breinskandering, bloedtoets en nog meer. Hulle skryf medikasie voor en kan ook psigoterapie gebruik, maar die meeste spits hulle toe op die mediese bestuur van die toestand en verwys die pasiënt na ’n sielkundige of ander spesialisterapeut vir weeklikse of tweeweeklikse terapiesessies.



</doc>
<doc id="87968" url="https://af.wikipedia.org/wiki?curid=87968" title="Geestesgesondheid">
Geestesgesondheid

Geestesgesondheid (of gedragsgesondheid) is ’n vlak van psigologiese welsyn, of ’n afwesigheid van geestesteurings; dit is die "sielkundige toestand van iemand wat op ’n bevredigende vlak van emosionele en gedragsaanpassing funksioneer".

Volgens die Wêreldgesondheidsorganisasie (WGO) sluit geestesgesondheid onder meer in subjektiewe welsyn, outonomie, bekwaamheid en die bereiking van ’n persoon se intellektuele en emosionele potensiaal. Dit sluit ook in die hantering van die normale stres van die lewe, produktiewe werk en ’n bydrae tot die gemeenskap. Kulturele verskille, subjektiewe evaluerings en mededingende professionele teorieë kan egter beïnvloed hoe geestesgesondeheid gedefinieer word. Die term "gedragsgesondheid" word verkies bo "geestesgesondheid".

Iemand wat probleme met sy gedragsgesondheid ondervind, kan stres, depressie, angs, verhoudingsprobleme, hartseer, verslawing, AGHS of leerprobleme, gemoedsteurings of ander psigologiese probleme ondervind. Terapeute, sielkundiges en dokters kan gedragsgesondheid help bevorder met behandelings soos terapie, berading of medikasie. ’n Nuwe terrein, wêreldwye geestesgesondheid, is die bestudering, navorsing en toepassing van metodes om geestesgesondheid vir alle mense wêreldwyd te bevorder.

In die middel 15de eeu was William Sweetzer die eerste persoon wat die term "geesteshigiëne" gebruik het, en dit kan beskou word as die voorloper van huidige benaderings om positiewe geestesgesondheid te bevorder. Isaac Ray, een van die 13 stigters van die Amerikaanse Psigiatriese Vereniging, het die term verder gedefinieer as die kuns om die gees te beskerm teen voorvalle en invloede wat die energie, gehalte en ontwikkeling daarvan kan strem of vernietig.

Die Amerikaanse aktivis Dorothea Dix (1802–1887) was ’n belangrike figuur in die ontwikkeling van die "geesteshigiëne"-beweging. Sy was ’n onderwyseres wat regdeur haar lewe probeer het om mense te help wat aan geestesteurings ly, en om die haglike toestande te ontbloot waarin hulle geplaas is. Voor dié beweging was dit nie ongewoon in die 19de eeu dat mense met ’n geestesiekte in ’n groot mate verwaarloos is nie; hulle is dikwels in haglike toestande gelaat, sonder selfs genoeg klere. Dix se pogings het daartoe gelei dat meer mense in inrigtings opgeneem is, maar ongelukkig het hulle minder aandag en sorg gekry omdat die inrigtings nie genoeg personeel gehad het nie.

Aan die begin van die 20ste eeu het Clifford Beers die Nasionale Komitee vir Geesteshigiëne in Amerika gestig en die eerste kliniek vir buitepasiënte in dié land geopen.

Ná 1945 is die term "geesteshigiëne" mettertyd vervang deur "geestesgesondheid".

Voor 1997 was geestesgesondheidsorg in Suid-Afrika hoofsaak geïnstitusionaliseer en min klem is geplaas op die ontwikkeling van helende terapie. Weens min hulpbronne was dit meer kostedoeltreffend om geestesonstabiele individue te isoleer as om in doeltreffende maar duur sorg te belê. Ná 1997 is die grootste deel van die verantwoordelikheid vir geestesgesondheid na die vlak van primêre gesondheidsorg verskuif. Algemene psigofarmakologiese middels, wat voorheen net in psigiatriese hospitale beskikbaar was, is nou verkrygbaar by 96% van klinieke vir primêre gesondheidsorg.

In ’n studie deur die Wêreldgesondheidsorganisasie (WGO) is egter bevind sowat 56% van geestesgesondheidsorg vind steeds plaas in ’n geïnstitusionaliseerde opset. Daar is net 290 geregistreerde psigiaters in die land, en die verhouding van psigiater tot pasiënt is dus 1:183 000. Geriewe vir gesondheidsorg het so min personeel dat ’n dokter dikwels nie die tyd het om meer te doen as om ’n pasiënt met geestesprobleme na ’n distrikshospitaal te verwys nie. Daarby word minder ernstige gevalle soos depressie dikwels misgekyk en nie gediagnoseer nie.

Daar is ook nie voldende opvolgbehandelings nie omdat die kommunikasie tussen gesondheidsorggeriewe en distrikshospitale nie na wense is nie. Dit voorkom ook dat dokters kennis neem van hierdie geestesteurings en die regte behandeling vir verskillende stelle simptome.



</doc>
<doc id="87969" url="https://af.wikipedia.org/wiki?curid=87969" title="Victoria Eugénie van Battenberg">
Victoria Eugénie van Battenberg

Prinses Victoria Eugénie Julia Ena van Battenberg, genoem Ena (* 24 Oktober 1887 in die Balmoral-kasteel, Skotland; † 15 April 1969 in Lausanne, Switserland), was 'n Duits-Britse prinses wat deur haar huwelik met Alfonso XIII (1886-1941) koningin van Spanje geword het (1906-1931). Sy is die oergrootmoeder van die huidige Spaanse monarg, koning Felipe VI.


</doc>
<doc id="87970" url="https://af.wikipedia.org/wiki?curid=87970" title="Handelinge">
Handelinge

Die Handelinge van die Apostels is die 5de boek in die Nuwe Testament van die Bybel.

Die boek vertel hoe die verhoogde Here deur die uitstorting van die Heilige Gees sy volgelinge toegerus het om gehoorsaam te wees aan sy laaste opdrag. Die apostels het toe onbevrees in Jerusalem getuig van die opstanding van Jesus. Vervolgings deur die Joodse Raad loop daarop uit dat die evangelie verkondig word in die hele Judea en Samaria en verder noord tot in Antiogië. Hierin het Petrus, Jakobus, Johannes en Jakobus die broer van Jesus, maar veral ook Paulus 'n belangrike rol gespeel. Paulus se bydrae blyk veral uit sy sendingreise waardeur hy die kerk gevestig het in Klein-Asië, Griekeland en verder weswaarts.

Die verhaal sluit af met die vertelling van Paulus wat in Rome as gevangene gebind is, maar laat blyk dat die Woord en die Gees nie gebind kan word nie.



</doc>
<doc id="87971" url="https://af.wikipedia.org/wiki?curid=87971" title="Maatskaplike werk">
Maatskaplike werk

Maatskaplike werk is ’n professionele en akademiese dissipline waarvan die doel is om die lewensgehalte en subjektiewe welsyn van individue, groepe en gemeenskappe te bevorder deur middel van navorsing, beleidvorming, gemeenskapsorganisering en krisisingryping. Dit vind hoofsaaklik plaas onder mense wat geraak word deur sosiale ongeregtighede soos armoede, fisieke en geestestoestande en sosiale onreg, insluitende die skending van hul burger- en menseregte. 


</doc>
<doc id="87972" url="https://af.wikipedia.org/wiki?curid=87972" title="Safair">
Safair

Safair is 'n lugvaartmaatskappy gebaseer op die O.R. Tambo Internasionale Lughawe in Kempton Park, Suid-Afrika Dit bedryf een van die wêreld se grootste vlote van die burgerlike Lockheed L-100 Hercules vragvliegtuig, dit onderneem ook huurvlugte; doen vliegtuigverhuring en verkope; kontrakbedrywighede en verhuringsdienste; huur van vlugbemanning en opleiding; die instandhouding en modifikasie van vliegtuie; lugvaartveiligheid en mediese opleiding; en kan bedrywighede ondersteun. 

Teen Julie 2014 bestaan die vloot van Safair uit:

In 2013 het Safair 'n lae-koste filiaal genaamd "FlySafair" begin, wat tans plaaslike passasiersdienste in Suid-Afrika bedryf.

Safair is aanvanklik deur Safmarine in Maart 1969 as 'n lugredery gestig en het begin bedryf op 18 Maart 1970. Sy primêre kliënt in die 1980's was die Suid-Afrikaanse Weermag. Tot die 1990's bedien dit hoofsaaklik die streeks- en plaaslike lugvragmark. In 1991 word dit gediversifiseer tot instandhouding van vliegtuie en oornagkoerierdienste, maar gaan ook voort met verhurings. In 1998 koop dit 'n 49%-belang in "Air Contractors", gebaseer in Ierland, en is self deur "Imperial Holdings" vir VS$ 40 miljoen gekoop in Desember 1998. In Julie 1999 verkry Safair beheer oor "National Airways Corporation" en "Streamline Aviation" ('n huurvlug- en vliegtuigverkoopmaatskappy). Dit is 'n volfiliaal van "ASL Aviation Group Ltd" gebaseer in Dublin, Ierland, 'n filiaal van die Belgiese groep Compagnie Maritieme Belge 


</doc>
<doc id="87973" url="https://af.wikipedia.org/wiki?curid=87973" title="Francisco Franco">
Francisco Franco

Francisco Franco (Francisco Paulino Hermenegildo Teódulo Franco y Bahamonde Salgado Pardo de Andrade; 20 Desember 1892 – 20 November 1975) was 'n Spaanse militêre leier wat Spanje van 1939 tot sy dood in 1975 as 'n diktator regeer het.

Franco was die leier van 'n staatsgreep teen die Tweede Spaanse Republiek in 1936. Na hierdie opstand breek die Spaanse Burgeroorlog uit. Franco is deur fasciste, groot besighede, die kerk, konserwatiewes en die Spaanse nasionaliste ondersteun. Dit volg nadat die Spaanse Republiek 'n sosialistiese regering gehad het wat die mag van besighede en die kerk wou inperk. Die republiek het ook plaaslike parlemente in Spanje se streke ingestel. Spaanse nasionaliste was nie daarmee ingenome nie en het gedink dat dit Spanje swak sou laat.

Franco het neutraal gebly tydens die Tweede Wêreldoorlog omdat Hitler nie sy voorwaardes vir Spaanse deelname wou aanvaar nie. Tussen 1941 en 1943 lei hy 'n groep vrywilliger soldate wat saam met die Duitse weermag teen die Russe veg. Die groep het as die "División Azul" (Blou Afdeling) bekend gestaan.

Hy is op 20 November 1975, net na middernag in Madrid oorlede. Sy familie het dokters versoek om die masjiene wat hom aan die lewe gehou het af te skakel. Na sy dood het Juan Carlos I die koning van Spanje geword.


</doc>
<doc id="87975" url="https://af.wikipedia.org/wiki?curid=87975" title="Konkordaat">
Konkordaat

'n Konkordaat is 'n bilaterale ooreenkoms tussen 'n soewereine staat en die sogenaamde "Heilige Stoel". Die Heilige Stoel is die sentrale bestuur van die Rooms-Katolieke Kerk, nl. die pous en die Roomse Kurie (die pous se bestuursapparaat). Verskeie lande het konkordate met die Heilige Stoel in plek, onder andere: Frankryk, Italië, Spanje, Pole en Oostenryk.

'n Konkordaat verleen tipies erkenning en voorregte aan die Rooms-Katolieke Kerk in 'n spesifieke land met betrekking tot sekulêre aangeleenthede wat 'n impak op die kerk se belange het. Onder andere oor belastings en die reg van 'n staat om die keuse van biskoppe binne sy gebied te beïnvloed.

Van die belangrike konkordate was:


</doc>
<doc id="87977" url="https://af.wikipedia.org/wiki?curid=87977" title="Umlazi">
Umlazi

Umlazi (ook gespel "uMlazi") is 'n township in KwaZulu-Natal, suidwes van Durban. Die township het 404 811 inwoners in 2011 gehad, waarvan 99,4% swartmense was. Zoeloe (91%) en Xhosa (3%) is die grootste huistale. Umlazi is in 1967 gestig en is vandag die grootste township in die provinsie.



</doc>
<doc id="87978" url="https://af.wikipedia.org/wiki?curid=87978" title="GeoSpy">
GeoSpy

GeoSpy is 'n buitemuurse aktiwiteit, wat geografiese plekke en kaarte met fotografie in ‘n ligging-gebaseerde speletjie kombineer. 'n Kamera en 'n mobiele GPS-toestel word benodig om die spel te speel.
Daar is verskeie doelwitte in die spel, maar die primêre een is om voorwerpe te vind en te skep deur fotos van die voorwerpe te neem en dit op die spel se webtuiste te laai.

Om ‘n voorwerp te skep vereis dat die deelnemer ‘n volledige kennis oor die plek of die voorwerp het, asook die GPS koördinate en fotos van die voorwerp wat deur die deelnemer geneem is. Net so kan deelneemers bestaande voorwerpe verkry deur dit te besoek en ‘n foto daarvan te neem wat dan op die spel se webblad opgelaai word as bewys dat die deelnemer dit besoek het. Die voorwerpe word in verskillende kategorieë verdeel naamlik Siviele, Histories & Godsdienstige, Natuurlike, Tegniese en Militêre voorwerpe wat verdere sub-kategorieë het soos hospitale, museums, fabrieke, gedenktekens, ens.

Deelnemers in die spel word spioene genoem.




</doc>
<doc id="87979" url="https://af.wikipedia.org/wiki?curid=87979" title="Kameelkop">
Kameelkop

Kameelkop is 'n nedersetting in die Limpopoprovinsie van Suid-Afrika. Die dorp lê direk suidwes van Dendron. In 2011 het Kameelkop 'n bevolking van 1 174 gehad, waarvan 1 157 (98,6%) Noord-Sotho (Sepedi) as hulle huistaal praat.



</doc>
<doc id="87980" url="https://af.wikipedia.org/wiki?curid=87980" title="Pietermaritzburg-lughawe">
Pietermaritzburg-lughawe

Pietermaritzburg-lughawe (IATA-kode: PZB, ICAO: FAPM), voorheen bekend as Oribi Lughawe, is 'n lughawe in Pietermaritzburg, in KwaZulu-Natal, Suid-Afrika. Die lughawe bedien die stad van Pietermaritzburg en omgewing sowel as die westelike voorstede van Durban. Die lughawegebou en aanlêkaai is in 2013 opgegradeer.


Kommunikasiefrekwensie 122.0 MHz



</doc>
<doc id="87981" url="https://af.wikipedia.org/wiki?curid=87981" title="Richardsbaai-lughawe">
Richardsbaai-lughawe

Richardsbaai-lughawe (IATA-kode: RCB, ICAO: FARB) is 'n lughawe in Richardsbaai, Suid-Afrika. Dit word onafhanklik bestuur en is nie deel van die netwerk van groter lughawens wat deur die Airports Company South Africa (ACSA) bestuur word nie.

Die lughawe word bestuur deur Indiza Airport Management, en is tans onder leiding van bestuurder Heila Trollip. Die lughawe is ook die tuiste van die enigste lugvaartonderhoudsmaatskappy in die Noord-Natal, Alton Aero Engineering. South African Express vlieg tans die enigste geskeduleerde vlugte van en na Richardsbaai, met 'n vloot Bombardier Q Series-vliegtuie.

Teen laat 2011, na baie spekulasie, is bevestig dat die lughawe 'n groot opgradering sou ondergaan wat die lughawe se status tot internasionaal sou verhoog het. Die uitbreidingsprojek is egter uitgestel hangende 'n antwoord van die plaaslike dorp Mandlanzini, oor die kwessie van informele inwoners wat hulle in die pad van die beoogde aanloopbaanuitbreiding gevestig het. Die opgradering kom op 'n kritieke tyd, met South African Express se uitfasering van die Bombardier Q300-vliegtuie. Die vloot sal vervang word met die nuwe Q400-reeks vliegtuie, wat nie huidig in staat is om uit Richardsbaai-lughawe te bedryf nie, as gevolg van die beperkinge van die aanloopbaan en portaalinfrastruktuur. Daar word verwag dat South African Express voorlopig sal voortgaan om 'n handjievol Q300 vliegtuie te bedryf tot die uitbreiding by Richardsbaai-lughawe voltooi is.



</doc>
<doc id="87984" url="https://af.wikipedia.org/wiki?curid=87984" title="Sir Seretse Khama Internasionale Lughawe">
Sir Seretse Khama Internasionale Lughawe

Sir Seretse Khama Internasionale Lughawe (IATA-kode: GBE, ICAO: FBSK), geleë 15 kilometer (9 myl) noord van Gaborone, is die internasionale lughawe van die hoofstad van Botswana. Die lughawe is vernoem na Sir Seretse Khama, die eerste president van Botswana. Dit is in 1984 geopen en bied goeie kapasiteit om streeks- en internasionale lugverkeer te hanteer en het die grootste passasiersbeweging in die land.


Die Botswana Weermag se "VIP Flight Wing" is by die lughawe gestasioneer.


</doc>
<doc id="87986" url="https://af.wikipedia.org/wiki?curid=87986" title="Hosea Kutako Internasionale Lughawe">
Hosea Kutako Internasionale Lughawe

Hosea Kutako Internasionale Lughawe (IATA-kode: WDH, ICAO: FYWH) is die internasionale lughawe wat die Namibiese hoofstad Windhoek bedien. Dit is 45 km (28 myl) oos van die stad geleë en is Namibië se primêre lughawe met internasionale status. In 2007 het die lughawe 672 582 passasiers hanteer en in 2009 meer as 681 000 passasiers. Die lughawe is vernoem na die Namibiese held Hosea Kutako.

Tydens die Suid-Afrikaanse regering se bewind het die lughawe bekend gestaan as JG Strijdomlughawe, na die oud-Eerste Minister van Suid-Afrika. Die hoofaanloopbaan is 08/26 wat 4 532 meter (14 869 voet) lank is.

Min binnelandse vlugte word deur Hosea Kutako-lughawe bedien, omrede dié oorwegend by die kleiner Windhoek Eros-lughawe aandoen.

Windhoek-Hosea Kutako Internasionale Lughawe het in 2009 modernisering ondergaan. Dit beskik oor 'n terminaal met een vertrek- en een aankomssaal.

Hoewel Hosea Kutako Internasionale Lughawe die belangrikste internasionale lughawe van Namibië is, is die enigste direkte internasionale vlugte na Angola, Botswana, Duitsland, Ghana, Suid-Afrika, Zambië en Zimbabwe. Dus reis die meeste internasionale passasiers na / van Namibië via O.R. Tambo Internasionale Lughawe in Johannesburg. Daar is ongeveer 18 direkte geskeduleerde vlugte daagliks tussen Hosea Kutako Internasionale Lughawe en die O.R. Tambo Internasionale Lughawe.



</doc>
<doc id="87987" url="https://af.wikipedia.org/wiki?curid=87987" title="Slag van Renosterkop">
Slag van Renosterkop

Die Slag van Renosterkop het op 29 November 1900 plaasgevind tydens die Tweede Wêreldoorlog. 'n Boeremag onder bevel van Genl. Ben Viljoen behaal 'n oorwinning oor 'n Britsemag onder bevel van Majoor-Generaal Genl. Arthur Paget. Die slag het plaasgevind op 'n koppie genaamd Renosterkop (ook Rhenosterkop) sowat 30 km noord van Bronkhorstspruit.

Die Britte was vasberade om 'n Boerekommando, onder bevel van Viljoen, uit te wis wat noord-oos van Pretoria bedrywig was. Vir dae was daar toevallige skermuselinge tussen die twee magte. Viljoen het toe besluit om homself in te grawe op die reeks heuwels om en op die groot heuwel Renosterkop.

Op 27 November verneem hy dat hy 'n Britse mag van 5000 man hom nader. Hy stuur 'n verkenningsmag uit terwyl die res van sy manskappe hulle ingrawe oor 'n front van 5 km. Hy het slegs 500 man tot sy beskikking gehad. Hy ook twee kanonne gehad, 'n Maxim Nordenfeldt 15-ponder en 'n Kruppkanon. Die 15-ponder was nie in 'n goeie toestand nie en het hy het slegs 14 rondtes ammunisie vir die Krupp gehad.

Op die 27ste het die verkenningmag met die Britsemag kontak gemaak en hulle val terug na die Boerestellings. Op 28 November het die Britte met 'n artellerie aanslag begin wat die hele dag geduur het.

Op 29 November het Paget 'n front aanval geloods. Dit het begin met 'n infanterie aanval op Viljoen se linkerflank maar dit was afgeslaan deur die Boere met akkurate geweer en vuur vanaf die Maxim Nordenfeldt. Die tweede aanval was teen die middel van die front en was ook afgeslaan deur die Boeremagte. Die derde aanval was ook teen die middel van die front, hierdie keer meer aan die regterkant waar Viljoen self gewag het. Weereens word die aanval afgeslaan met groot verliese aan die Britsekant. Die Britsemagte het teruggeval om voort te gaan die volgende dag. Die Boeremagte het egter in die nag onttrek omrede hulle ammunisie en voorrade laag was.

Die Britte het 106 ongevalle gehad waarvan 15 gesneuweldes was terwyl die Boere 24 ongevalle gehad het waarvan slegs 2 gesneuweldes was.




</doc>
<doc id="87988" url="https://af.wikipedia.org/wiki?curid=87988" title="Menlyn Park">
Menlyn Park

Menlyn Park is 'n winkelsentrum in die ooste van Pretoria. Dit is geleë naby die Atterbury-wisselaar van die N1-hoofweg en ongeveer 5km vanaf die N4. Die sentrum bevat ongeveer 300 winkels en 37 restaurante, onder andere Edgars, Hyperama, Woolworths, Truworths, Stuttafords, Foschini, Game en Nu Metro.

Die winkelsentrum is in 1979 gebou en het in November daardie jaar geopen. Menlyn Park is in 1998 opgeknap teen ‘n koste van ongeveer R800 miljoen. Hierdie opknapping het die bruto verhuurbare area van 60 000m² tot 118 253 m² verhoog. 'n Verdere opgradering van R2.5 miljard, tussen 2014 en 2016, het die bruto verhuurbare area na 177 000m² verhoog. 


</doc>
<doc id="87991" url="https://af.wikipedia.org/wiki?curid=87991" title="Ditsong Nasionale Natuurhistoriese Museum">
Ditsong Nasionale Natuurhistoriese Museum

Die Ditsong Nasionale Natuurhistoriese Museum, in Paul Krugerstraat, Pretoria, was voorheen bekend as die Transvaal Museum.

Die museum is gestig as die Staatsmuseum van die ZAR op 1 Desember 1892 en is sedertdien die bewaarder en dokumentasiesentrum van Suid-Afrika se natuurlike erfenis. Die museum is die enigste natuurhistoriese museum in Gauteng en een van die grootste in Suid-Afrika. 

Die museum se versamelings en uitstallings bestaan uit hominiemfossiele van die Wieg van die Mensdom Wêrelderfenisgebied en verwante fauna, insluitend Mev. Ples (die bynaam van 'n fossiel skedel wat beskou word as 'n verre verwant van die mensdom), fossiele, geraamtes, velle en gemonteerde monsters van amfibieë, visse, ongewerweldes, reptiele en soogdiere. Die museum se opvoedkundige programme is op hierdie versamelings gebaseer en inligting wat deur navorsing ontdek word, word met die mense van Suid-Afrika en met die internasionale gemeenskap gedeel.

Die Ditsong Nasionale Natuurhistoriese Museum is uniek in die sin dat dit die enigste instituut in Suid-Afrika is wat die plaaslike, nasionale en internasionale gemeenskap die geleentheid bied om sy versamelings van fossielmateriaal te besigtig, aangesien hierdie soort materiaal nie gewoonlik aan die publiek tentoongestel word nie.

Die museum is op 4 Oktober 1996 as 'n provinsiale erfenisterrein aangewys ingevolge die Wet op Nasionale Erfenishulpbronne (25/1999). 



</doc>
<doc id="87998" url="https://af.wikipedia.org/wiki?curid=87998" title="Ku Klux Klan">
Ku Klux Klan

Die Ku Klux Klan (ook soms "Klu Klux Klan", "Klan" of "KKK" genoem) was die benaming van 'n aantal geheime blanke organisasies in die Verenigde State van Amerika. Hierdie organisasies het 'n homogene Amerikaanse bevolking voorgestaan en het bekend geraak vir hulle rassistiese geweld teen anderskleuriges.

Die eerste KKK-beweging van die 1860's het 'n gewelddadige rol teen Afro-Amerikaners in die Suide van Amerika tydens die land se Rekonstruksie Era gespeel. Dit is gestig in reaksie op die afskaffing van slawerny aan die einde van die Amerikaanse Burgeroorlog. Lede het hulle eie wit kostuums, mantels, maskers, en keëlvormige hoede gemaak om vrees in te boesem en hulle eie identiteit te verdoesel. Die beweging het egter teen die laat 1860's doodgeloop.

Die tweede beweging was 'n omstrede landswye organisasie in die 1920's. Hulle het die meeste van die gebruike en tradisies van die eerste beweging behou. Enige wit man van protestantse oortuigings kon daarby aansluit. Hulle het standaard wit kostuums gebruik wat hulle ontvang het as hulle by die organisasie aansluit. Hierdie beweging was bekend vir hulle massa parades en die brand van kruise.

Die derde beweging ontstaan na afloop van die Tweede Wêreldoorlog in verset teen die Amerikaanse Beweging vir Burgerregte. In 1954 besluit die Amerikaanse Hooggeregshof dat dit ongrondwetlik is om kinders op grond van ras toegang tot sekere skole te weier. Na die uitspraak het verskeie onafhanklike KKK-groepe aanvalle op Afro-Amerikaners uitgevoer.

In die somer van 1964 het Edgar Killen drie Afro-Amerikaners wat aan die Amerikaanse Beweging vir Burgerregte deelgeneem het vermoor. Hy word egter in 1967 deur 'n blanke jurie vrygespreek. In 1988 word 'n rolprent genaamd "Mississippi Burning" oor die gebeure vrygestel. Hy is in 2005 herverhoor (teen die tyd was hy reeds 80 jaar oud) en vir 160 jaar gevangenisstraf gevonnis.

Tans bestaan die KKK uit klein onbeduidende groepies wat nog die naam gebruik, maar geen werklike invloed uitoefen nie. Na raming het die KKK in 2012 tussen 5 000 en 8 000 lede gehad.


</doc>
<doc id="88003" url="https://af.wikipedia.org/wiki?curid=88003" title="Austin Roberts-voëlreservaat">
Austin Roberts-voëlreservaat

Die Austin Roberts-voëlreservaat in Pretoria is vernoem na Austin Roberts, 'n bekende Suid-Afrikaanse dierkundige en ornitoloog. Roberts is in 1883 in Pretoria gebore en het in Potchefstroom grootgeword as die seun van 'n predikant.

Hierdie 11.8 ha voëlreservaat is deur die destydse burgemeester van Pretoria, mnr. W.J. Seymore op 27 Oktober 1956 geopen, en amptelik as 'n natuuuureservaat geproklameer op 26 Februarie 1958.
Toegang tot die voëlskuiling is gratis en kan in die somer van 6:00 tot 18:00 besoek word. Dit is aan die noordelike grens van die reservaat by 'n klein uitstalruimte geleë. Begeleide staptogte kan teen 'n fooi van R55 per persoon vir groepe van tot 12 mense gereël word. Die reservaat is vanweë sy ontspannings- en opvoedkundige waarde as 'n provinsiale erfenisterrein verklaar.

Die dam het ontstaan nadat 'n voormalige kleigroef by die samevloeiing van Walker- en Argospruite met water gevul is. Eksotiese bome is om die dam geplant. Nege klein standhoudende damme met vleiland is geskep, sommige met kunsmatige eilande, om watervoëls en -diere te akkommodeer. Die natuurlike veldtipe in die reservaat is gemengde bosveld.
Meer as 170 inheemse voëlspesies is al hier opgemerk, maar sommige het as gevolg van verstedeliking en ander faktore reeds die gebied verlaat.
Van die inwonende of besoekende sangvoëls sluit in: dikbekwewer, rooivink, kleinrietsanger, Kaapse vleisanger en Kaapse rietsanger. Van die reiers wat hier voorkom is: gewone nagreier, kleinrietreier, groenrugreier, rooireier, swartreier en kleinwitreier. Van die ander algemene watervoëls wat hier voorkom is: bleshoender, fluiteend, kolgans, nonnetjie-eend, teeleend en bruineend.
Bloukraanvoëls en mahems is in die reservaat losgelaat en 'n paar eksotiese eendspesies is ook teenwoordig.


</doc>
<doc id="88005" url="https://af.wikipedia.org/wiki?curid=88005" title="Diorama">
Diorama

'n Diorama of kykkas is 'n deels driedimensionele uitstalling waar voorwerpe sodanig opgestel is dat dit die indruk van 'n moontlike werklike toneel skep. Diorama's word algemeen in museums en ander uitstalruimtes gebruik. Die uitstalling kan volgrootte voorwerpe of miniatuurweergawes daarvan bevat. Dit word gewoonlik belig en vir beskerming in klaskasse geplaas.

Die word "diorama" ontstaan ​​in 1823 as 'n toestel om foto's mee te kyk. Die woord beteken letterlik ""deur dit wat gesien word"", van Grieks "di-" = "deur" + "orama" = "wat gesien word, 'n gesig". Die diorama is deur die Franse Daguerre en Charles Marie Bouton ontwerp. Dit is vir die eerste keer op 29 September 1823 in Londen tentoongestel.

Die oorspronklike diorama het ​​uit 'n stuk materiaal bestaan wat aan beide kante geverf was. Wanneer dit van die voorkant verlig was, sou dit een fase van die toneel wys, en deur dit van agter te verlig, sou 'n ander fase of aspek sigbaar wees. So kon 'n toneel in sonlig na maanlig verander, 'n bewegende trein op 'n spoor kon bots, of 'n toneel voor en na 'n aardbewing kon vertoon word.

Een van die eerste moderne gebruike van diorama's was in Stockholm, Swede, met die opening van die Biologiese Museum in 1893. Die museum het oor verskeie diorama's wat oor drie vloere gestrek het beskik.


</doc>
<doc id="88006" url="https://af.wikipedia.org/wiki?curid=88006" title="Fonteinedal">
Fonteinedal

Die Fonteinedal is 'n ontspanningsoord in die suide van Pretoria wat deur President Paul Kruger as 'n natuurreservaat geproklameer is op 1 Februarie 1895 - dit is die oudste natuurreservaat op die Afrika-kontinent.

Die Apiesrivier vloei deur die oord, en daar is twee natuurlike waterbronne in die gebied. Die oord beskik oor verskeie ontspanningsgeriewe, soos 'n karavaanpark, swembad, lapas, speelpark en braaigeriewe. 

Die geskiedkundige ruïnes van Lucas Cornelius Bronkhorst (1795-1875) se huis is op die oord geleë. Die Bronkhorst-familie was deel van Hendrik Potgieter se trekgeselskap gedurende die Groot Trek, en was die eerste eienaars van die plase in die distrik waar Pretoria later gestig is.

Die fonteine by Fonteinedal was oorspronklik die enigste bron van water vir die inwoners van Pretoria. Die eerste waterskema is in 1890 voltooi en het bestaan uit 'n waterleiding met 'n deursnee van 12 duim (300 mm), wat vanaf Fonteinedal na die dorp aangelê is, en 'n gietysterpypnetwerk wat Pretoria Sentraal en Trevenna bedien het.


</doc>
<doc id="88011" url="https://af.wikipedia.org/wiki?curid=88011" title="Toevoegings tot die boek van Ester">
Toevoegings tot die boek van Ester

Toevoegings tot die boek van Ester is toevoegings tot die bybelboek Ester wat slegs in die Septuagint voorkom en word dus geklassifeer as apokriewe toevoegings. Die oorspronklike Hebreeuse verhaal van Ester bevat egter nie die gedeeltes nie. Dit is onseker wie die toevoegings geskryf het maar dit is duidelik dat die toevoegings nie deur dieselfde persoon geskryf is nie. Daar is ses toevoegings tot die boek Ester.

"Mordegai se droom" is die eerste toevoeging tot die boek Ester. Dit kom heel voor in die boek en wil die leser sommer heel aan die begin gerusstel dat God in beheer is en dat Hy vir Mordegai en die ander Israeliete sal beskerm. Hierdie stuk is apokalipties, soos die boek Openbaring in die Nuwe Testament.

In die toevoeging word die inhoud van Haman se brief aan Ahasveros vertel terwyl in die oorspronklke weergawe van Ester net gemeld word dat Haman namens koning Ahasveros 'n brief laat skryf het sonder dat die inhoud bespreek word.

Hierdie toevoeging bevat Mordegai en Ester se gebede.

Hierdie toevoeging gee 'n baie meer dramatiese weergawe van wat gebeur het met Ester se besoek aan die koning. In die oorspronklike weergawe van Ester word die besoek in net twee verse weer gegee. 

Hierdie toevoeging lig die proklamasie uit wat uitgevaardig is om die Israeliete te help, die uitklaring kom nie in die oorspronklke boek van Ester voor nie.

Hierdie toevoeging, aan die einde van die boek Ester, lig die droom van Mordegai uit wat in die begin geplaas is. Hier word die betekenis van die droom verduidelik.



</doc>
<doc id="88012" url="https://af.wikipedia.org/wiki?curid=88012" title="Eetsteuring">
Eetsteuring

’n Eetsteuring is ’n geestesteuring wat lei tot ’n afwyking van die normale eetgedrag wat pas by ’n sekere ouderdom, geslag of ander kriterium. Dit kan in uiting kom in die hoeveelheid voedsel wat iemand inneem (te veel of te min), die opbring van kos om beheer oor ’n persoon se gewig uit te oefen, die weiering van kos ens.

In die Diagnostiese en Statistiese Handleiding van Geestesteurings word drie eetsteurings beskryf:

Nog ’n steuring wat nie vermeld word nie, maar ondersoek word, is orthorexia nervosa: ’n obsessie met die gesondheidswaarde van kos.

Hoewel eens geglo is dit is ’n toestand onder vroue (van wie sowat 5–10 miljoen net in Brittanje geraak word), kom dit ook by mans voor. Sowat 10-15% van mense met ’n eetsteuring is mans (sowat 1 miljoen mans in Brittanje).

Die presiese oorsaak van eetsteurings is nie bekend nie, maar daar is getuienis dat dit verbind kan word met ander mediese toestande en situasies. Kulture waar ’n skraal liggaam en jeugdigheid geïdealiseer word, het bygedra tot die voorkoms van die steurings. ’n Studie het getoon meisies met aandaggebrek-hiperaktiwiteitsteuring het ’n groter kans om ’n eetsteuring te hê as ander meisies. In ’n ander studie is bevind vroue met posttraumatiese stressteuring is meer geneig om anoreksie te hê, veral wanneer die trauma met seks verband hou. Baie mense glo groepsdruk en die geïdealiseerde liggaamstipes wat in die media uitgebeeld word, speel ’n beduidende rol. Sommige studies het ook bevind daar kan genetiese redes wees vir eetsteurings, of dat dit dikwels verbind kan word met angs- en persoonlikheidsteurings.

Eetsteurings kan tragiese gevolge hê, onder meer die dood.

Verskeie behandelings word toegepas na gelang van die soort en graad van die eetsteuring, en meer as een behandeling word gewoonlik saam gebruik. Daar is egter geen goeie getuienis dat behandeling en bestuur ’n positiewe uitwerking het nie. Gesinsdokters speel ’n belangrike rol in vroeë behandeling, omdat mense met ’n eetsteuring traag is om ’n psigiater te spreek en baie sal afhang in die vestiging van ’n goeie verhouding met die pasiënt en familie.



</doc>
<doc id="88013" url="https://af.wikipedia.org/wiki?curid=88013" title="NG gemeente Greytown">
NG gemeente Greytown

Die NG gemeente Greytown is 'n gemeente van die Nederduitse Gereformeerde Kerk in die provinsie KwaZulu-Natal. Dit is in 1859 gestig as die derde gemeente in die gelyknamige sinode naas Pietermaritzburg (1839) en Ladysmith (1854). Omdat die Afrikaanse bevolking in dié sinodale gebied klein was en baie stadig toegeneem het, is Greytown een van net ses gemeentes wat tydens die 19de eeu daar gestig is.

Greytown het in 1859 van die moedergemeente Pietermaritzburg afgestig. Die eerste leraar was ds. L.F.G. Biccard, wat in 1863 hier bevestig is. Ds. James Turnbull het in 1867 die jong gemeente se tweede leraar geword en 22 jaar in dié werkkring gedien tot hy sy emeritaat in 1890 aanvaar het. Dié Skotse predikant was deel van die laaste groep van nege uit 'n totaal van 25 Presbiteriaanse leraars wat in die loop van die 19de eeu na Suid-Afrika gebring is om die tekort aan predikante in die Kerk aan te vul. Van dié laaste nege wat tussen 1862 en 1867 na Suid-Afrika gekom het, was di. Turnbull en Richard Craig (van die Weenen, ook gestig in 1859) die heel laaste. Die ander sewe was di. Andrew McGregor (Robertson), Dugald McMillan (Harrismith), John McCarter (Weenen van 1862 tot '67), Thomas McCarter (Calvinia), Thomas Gray (Aberdeen), William Cormack (Burgersdorp) en David Ross (Lady Grey).

Ds. Turnbull se dienstyd was verreweg die langste tydens die eerste eeu van die gemeente se bestaan, want ná hom diens agtereenvolgens di. David Rossouw (bevestig in 1891), G.S. Malan (1897), H.C. de Wet (1903), M.W. Odendaal (1911), G.W.S. Hofmeyr (1925), George Thom (1930), D.P. Laurie (1936), J.J.M. Calitz (1944), F.P.P. Myburgh (1947) en dr. H.C. de Wet (1951). Ds. Rudolph Scharneck van die NG gemeente Blinkpan se bevestiging het op Saterdag 26 Julie 2014 plaasgevind en sy intreepreek op 27 Julie.

Die eerste kerkgeboutjie is in 1866 voltooi en het £1 200 gekos. 'n Sterk wind het dié geboutjie egter in 1878 verwoes. 'n Nuwe gebou moes toe opgerig word wat in 1883 ingewy is. Dit het byna £7 000 gekos. Die hoeksteenlegging van die derde kerkgebou was op 4 Februarie 1928 waarna die gebou op 17 Augustus 1929 ingewy is.

Die kerkvaders het vroeg reeds aandag aan die onderwys gegee. 'n Skoolgebou, wat opgerig is deur 'n aandelestelsel, is in 1856 onder die hoofskap van H. van der Linde, geopen. Die regering het dit later oorgeneem. In die tyd van ds. Rossouw was daar 'n sterk beweging ten gunste van 'n afsonderlike Christelike skool vir meisies. Die gevolg was die ontstaan van die Hugenote-Seminarie, geskoei op die lees van die bekende skool op Wellington en deels ook van daar af bestuur, wat in Julie 1892 onder die hoofskap van ene mej. Gates geopen is. Binne skaars 'n jaar was die gebou te klein en moes dit uitgebrei word. Vanaf 1902 het mnr. J. van der Merwe 'n begin gemaak met privaat klasse deur medium van Hollands. Vanaf 1903 het die kerkraad die Goede Hoop-saal beskikbaar gestel vir die doel van 'n Hollandse skool waarin taal, godsdiens en geskiedenis van Suid-Afrika "tot haar recht kunnen komen". Die eerste hoofonderwyser van die skool was mnr. A. Louw. In 1910 het die regering die Hugenote-Seminarie oorgeneem. In 1916 is op versoek van dr. G. Besselaar van Pietermaritzburg 'n waaksaamheidskomitee benoem wat moes toesien dat die Hollandse taal tot sy reg kom. Die hele kerkraad is as dié komitee benoem. 

Tot in 1895 is die aanddiens op 'n Sondag in Engels gehou, maar op 2 November 1895 is besluit dat geen dienste meer in Engels gehou sou word nie. Op 3 Mei 1919 is die kerkraadsnotule die eerste keer in Afrikaans aangeteken, ses jaar voor die taal amptelike status in die Unie gekry het. 

Die Greytown-kinderhuis is in 1919 opgerig ná 'n besluit van die Natalse Sinode. In 2014 het dit huisvesting gebied aan 150 kinders.

Mej. Turnbull, 'n dogter van die eerste leraar, het 'n aanvang gemaak met sendingwerk onder die swart bewoners van die gebied toe sy met Sondagskoolklasse vir hulle begin het. In 1877 het die kerkraad besluit om 'n klein skooltjie vir hul gebruik op die pastoriegrond op te rig. In 1886 het die kerkraad besluit om 'n sendinggemeente te stig. In 1894 is ds. Andrew Hofmeyr as sendeling in die Umvoti-distrik aangestel. Hy was die derde oudste seun van ds. J.H. Hofmeyr van die NG gemeente Somerset-Oos en 'n ouer broer van ds. G.W.S. Hofmeyr, Greytown se NG leraar van 1925 tot 1929. Ds. A.M. Hofmeyr moes ook Zoeloe-evangeliste oplei en is in 1908 aangestel as dosent aan die Stofbergse Gedenkskool. Eerw. W.J. Esterhuizen het hom toe as Greytown se sendingleraar opgevolg. In 1922 het eerw. H.J. Howell sy plek ingeneem en hy is in 1944 opgevolg deur eerw. M.W. Theunissen.




</doc>
<doc id="88017" url="https://af.wikipedia.org/wiki?curid=88017" title="Cleopatra VII">
Cleopatra VII

Cleopatra VII Philopator (Grieks: Κλεοπάτρα Φιλοπάτωρ; 69 v.C. – 12 Augustus 30 v.C.), in die geskiedenis bekend as Cleopatra of Kleopatra, was die laaste aktiewe farao van Antieke Egipte en was bekend vir haar skoonheid. Sy was eers die minnares van Julius Caesar en later dié van Marcus Antonius. Nadat sy en Antonius deur Octavianus se weermag verslaan is, het sy volgens oorlewering met 'n Egiptiese kobra selfmoord gepleeg. Sy is net vir ’n kort rukkie deur haar seun en medeheerser Caesarion oorleef. Haar naam is afgelei van die Antieke Griekse naam Κλεοπατρα (Cleopatra), wat beteken "glorie van die vader".

Cleopatra het tot die Ptolemeïese Dinastie behoort, ’n familie van Griekse oorsprong wat ná Alexander die Grote se dood oor Egipte regeer het tydens die Hellenistiese tydperk. Sy het haar laat vereer as die Egiptiese godin Isis. Cleopatra het aanvanklik regeer saam met haar pa, Ptolemeus XII Auletes, en later saam met haar broers, Ptolemeus XIII en Ptolemeus XIV – met wie sy volgens Egiptiese tradisie getroud is. Sy het egter later die alleenheerser geword. As farao het sy ’n verhouding met Julius Caesar aangeknoop, wat haar houvas op die troon verstewig het. Sy het later haar seun by Caesar, Caesarion, as medeheerser in naam aangewys.

Sy het Caesar na Rome gevolg, maar ná sy moord in 44 v.C na Egipte teruggekeer, waar sy ’n verhouding met Marcus Antonius aangeknoop en saam met hom Caesar se wettige erfgenaam, Gaius Julius Caesar Octavianus (later bekend as Augustus), teengestaan het. By Antonius het sy drie kinders gehad: die tweeling Cleopatra Selene II en Alexander Helios, en nog ’n seun, Ptolemeus Philadelphus. Nadat hulle in die Slag van Actium deur Octavianus se magte verslaan is, het Antonius selfmoord gepleeg en Cleopatra het sy voorbeeld op 12 Augustus 30 v.C. gevolg.

Sy is vir ’n kort rukkie oorleef deur haar seun Caesarion, wat deur sy ondersteuners as farao aangewys is, maar hy is kort daarna op bevel van Octavianus vermoor. Egipte het toe die Romeinse provinsie Aegyptus geword.

Cleopatra is vandag steeds ’n gewilde figuur in die Westerse kultuur. Sy leef voort in verskeie kunswerke en baie dramatiserings van haar lewe, onder meer William Shakespeare se tragedie "Antonius en Cleopatra" ("Antony and Cleopatra") en die 1963-rolprent "Cleopatra". In die meeste gevalle word sy as ’n groot skoonheid uitgebeeld en haar opeenvolgende verhoudings met van die wêreld se magtigste mans word beskou as ’n teken van haar estetiese en seksuele aantrekkingskrag.




</doc>
<doc id="88020" url="https://af.wikipedia.org/wiki?curid=88020" title="Wonderboom-natuurreservaat">
Wonderboom-natuurreservaat

Wonderboom-natuurreservaat is geleë in die noordelike deel van Pretoria, weerskante van die Magaliesberg. Hierdie reservaat van 200 ha is bekend vir sy reuse "Ficus salicifolia", 'n wonderboomvy bekend as die "Wonderboom". Op 28 Desember 1949 het die stadsraad van Pretoria ‘n terrein rondom die boom en op beide oewers van die Apiesrivier tot natuurreservaat verklaar. Ook die bouval van Fort Wonderboom, ‘n oorblyfsel uit die Tweede Vryheidsoorlog, lê in die park. Argeoloë het oorblyfsels uit die Yster- en Steentydperke rondom die boom opgegrawe.

Die Wonderboom in die Wonderboom-natuurreservaat is ‘n nasionale gedenkwaardigheid. Hierdie beroemde wildevyeboom, "Ficus salicifolia", is minstens 700 jaar oud en groei op die noordelike helling van die Wonderboomrif, ‘n uitloper van die Magaliesberge. Waar die takke die vrugbare grond geraak het, het nuwe dogterstamme ontwikkel. Hierdie proses is voortgesit sodat daar nou 13 duidelike stamme oor 1,5 ha staan. Die takke sprei uit oor ‘n gebied met ‘n deursnee van 50 m. Die moederstam is 4 m in omtrek en meer as 20 m hoog. Afgesien van sy besondere hoogte vir ‘n wildevyeboom, sorg die manier waarop die boom hom voortplant vir ‘n unieke natuurverskynsel.

Omdat die boom so merkwaardig is, het die oorspronklike bewoners van die Magaliesberge dit as heilig beskou, veral nadat ‘n kaptein daar begrawe is. In 1836 het Hendrik Potgieter en sy trekgeselskap daar uitgespan en die naam aan die boom gegee. Later het ander trekgeselskappe ook daar kamp opgeslaan. Daarom is die boom en omgewing belangrik vir die inwoners van Suid-Afrika wat hulle met die geskiedenis van die Voortrekkers identifiseer. Jare lank is Geloftedag in die skadu van die boom gedenk.

Totdat ‘n brand in 1870 skade aan die uitgebreide boom aangerig het, kon ‘n duisend mense in sy skadu sit. Volgens rekords was die boom ook eenmaal groot genoeg om skaduwee te maak vir 22 ossewaens met 20 osse aan die voorkant van elke wa.

Die boom is 1985 in kwarantyn geplaas nadat dit deur 'n swamsiekte getref is. Dit is toe omhein om te keer dat die swam versprei. Die swam is uitgeroei en in 2003 is die kwarantyn opgehef.

Wonderboomlughawe en die woonbuurt Wonderboom-Suid is na die boom genoem.

Wonderboom-natuurreservaat het 'n groot aantal klipdassies wat hulle in grotte teen die Apiesrivier tuis gemaak het. Hulle is 'n bron van kos vir 'n broeipaar witkruisarende wat nes gemaak het op 'n rotslys en wat dikwels gesien word wanneer hulle oor die reservaat sirkel. Die reservaat is ook die tuiste van 'n paar klein boksoorte, ape, en 'n groot verskeidenheid voëls.

Die ruïnes van Fort Wonderboompoort is geleë op die Wonderboomkoppie. Die fort was een van vier forte wat gebou is deur die voormalige Zuid-Afrikaansche Republiek om Pretoria te verdedig teen die Britse magte aan die einde van die 19de eeu. Die fort was nooit gebruik nie, en is later opgeblaas, waarskynlik in opdrag van die Eerste Minister Jan Smuts, in die begin van die Tweede Wêreldoorlog, sodat dit nie deur die opposisie gebruik kon word nie.

Aan die voet van die koppie, naby die Wonderboom, is daar 'n belangrike ystertydperkterrein. Aan die oostekant van die Wonderboomnek in die Magaliesberg is een van ons land se belangwekkendste steentydperkterreine. Die grootste enkele versameling van klip-artefakte in Afrika is hier blootgelê, met bewyse van vroeë, middel en laat steentydperkse nedersettings. Handbyle, skrapers, kloofbyle en pylpunte uit elke tydperk is hier gevind.

Die reservaat het piekniekgeriewe en kan besoek word tussen 07:00 en 18:00 (ingang slegs tot 16:00).




</doc>
<doc id="88021" url="https://af.wikipedia.org/wiki?curid=88021" title="Wonderboom (dubbelsinnig)">
Wonderboom (dubbelsinnig)

Wonderboom kan na een na die volgende verwys:



</doc>
<doc id="88022" url="https://af.wikipedia.org/wiki?curid=88022" title="Suid-Afrikaanse Geografiese Nameraad">
Suid-Afrikaanse Geografiese Nameraad

Die Suid-Afrikaanse Geografiese Nameraad (SAGNR) is die amptelike regeringsliggaam in Suid-Afrika wat die uitvoerende tak van die sentrale regering (deur die Minister van Kuns en Kultuur) adviseer op nuwe geografiese name sowel as die verandering van bestaande geografiese name.

Die raad is gestig ingevolge die Suid-Afrikaanse Geografiese Nameraad, Wet 118 van 1998. Die doel van die wet, volgens sy aanhef, is: "Om 'n permanente raadgewende liggaam bekend as die Suid-Afrikaanse Geografiese Nameraad te stig, wat die Minister van Kuns en Kultuur adviseer oor die verandering en standaardisering van geografiese name in Suid-Afrika vir amptelike doeleindes; om sy doelwitte, werksaamhede en werksmetodes te bepaal; en om voorsiening te maak vir aangeleenthede wat daarmee verband hou".

'n "Geografiese naam" word gedefinieer as die naam van enige landelike plek binne die gebiedsgrense van die Republiek van Suid-Afrika, insluitende enige regsgebied van die Republiek verkry deur 'n verdrag, hetsy:

Die Raad bepaal beide die naam van elke geografiese plek asook die geskrewe vorm van die naam.

Die Raad moet bestaan uit nie minder as 15 en nie meer as 25 lede wat deur die minister aangestel word, van wie:

Die ander lede van die raad moet aangestel moet word volgens hul spesiale bevoegdheid, ervaring en belangstelling in die betrokke velde en met inagneming van die taalkundige, kulturele en demografiese kenmerke van die bevolking van Suid-Afrika.

'n Lid van die raad word aangestel vir 'n tydperk van drie jaar en kan dan heraangestel word vir 'n verdere tydperk van drie jaar.

Die raad kan so dikwels as wat nodig is vergader, maar ten minste drie keer per jaar.

Die Minister van Kuns en Kultuur van Suid-Afrika het die finale mag om 'n geografiese naam, wat deur die raad aanbeveel is, goed te keur of af te keur. Enige goedkeuring of afkeuring moet aangekondig word in die Suid-Afrikaanse Staatskoerant voordat dit in werking tree. Enige persoon of liggaam wat ontevrede is met 'n geografiese naam wat deur die minister goedgekeur is, mag 'n appèl maak daarteen.




</doc>
<doc id="88023" url="https://af.wikipedia.org/wiki?curid=88023" title="James W. Christy">
James W. Christy

James Walter Christy (gebore 1938) is 'n Amerikaanse sterrekundige.

Op 22 Junie 1978 ontdek hy dat die dwergplaneet Pluto 'n natuurlike satelliet het. Hy maak die ontdekking terwyl hy by die Amerikaanse Vloot se sterrewag werk en noem die maan 'n rukkie daarna Charon. Die naam bly nie-amptelik, totdat dit in 1986 deur die IAU ("Union astronomique internationale") aanvaar is.

Christy merk dat Pluto 'n effense bult aan die een kant het terwyl hy 'n vergroting van 'n fotografiese plaat van die dwergplaneet bestudeer. Hierdie plaat is as "swak" gemerk, omdat die verlengde (uitgetrekte) beeld van Pluto aan 'n gebrek aan onbehoorlike belyning toegeskryf is. Christy het egter opgemerk dat slegs Pluto verleng is, maar die sterre in die agtergrond was nie.

Christy het vroeër dubbele sterre by die sterrewag gefotografeer, wat hom laat dink het dat die foto op die plaat dalk 'n metgesel van Pluto kon wees. Nadat hy beelde uit die sterrewag se argief van sover terug as 1965 bestudeer het, kom hy tot die gevolgtrekking dat die bult inderdaad 'n maan was.

Die fotografiese bewyse is as oortuigend, maar nie beslissend beskou (dit was moontlik dat die bult 'n reuse berg op Pluto kon wees). Sy ontdekking word egter bevestig nadat Charon se wentelbaan bereken is, en 'n reeks voorspelde verduisterings van Pluto en Charon waargeneem kon word.

Die 1965-plaat het 'n nota op wat aandui "Pluto beeld verleng", maar die sterrewag se sterrekundiges, insluitend Christy, het tot 1978 aangeneem dat die plaat foutief was.

Op meer moderne teleskope, soos die Hubble-ruimteteleskoop en grond-gebaseerde teleskope wat adaptiewe optika gebruik, kan aparte beelde van Pluto en Charon ingestel word.

Teen die einde van 2008 is asteroïde "129564 Christy" na hom vernoem.



</doc>
<doc id="88026" url="https://af.wikipedia.org/wiki?curid=88026" title="4 Vesta">
4 Vesta

Vesta (amptelik 4 Vesta) is een van die grootste asteroïdes in die Sonnestelsel; dit het ’n gemiddelde deursnee van 525 km. Dit is op 29 Maart 1807 deur Heinrich Wilhelm Olbers ontdek en is genoem na Vesta, die maagdegodin van die hart, huis en familie in die Romeinse mitologie.

Vesta is die asteroïde met die tweede grootste massa naas die dwergplaneet Ceres, en maak ’n geraamde 9% van die massa van die Asteroïdegordel uit. Die asteroïde Pallas is effens groter, en dus is Vesta die derde grootste wat volume betref.

Vesta is die laaste oorblywende aardagtige protoplaneet (waarvan die binnekant uit verskillende lae bestaan), van die soort wat die aardplanete gevorm het. Verskeie stukke is 1 miljard en 2 miljard jaar gelede deur botsings uit Vesta geruk; dit het twee enorme kraters agtergelaat wat ’n groot deel van die asteroïde se suidelike halfrond uitmaak. Afval van dié botsings het op die Aarde geval en dié meteoriete is ’n ryk bron van inligting oor die asteroïde.

Vesta is die helderste asteroïde wat van die Aarde af sigbaar is. Sy maksimum afstand van die Son af is effens verder as die minimum afstand van Ceres van die Son af, hoewel sy wentelbaan binne dié van Ceres lê.

Nasa se Dawn-ruimtetuig het op 16 Julie 2011 in ’n wentelbaan om Vesta inbeweeg vir ’n jaar lange ondersoek van die asteroïde. Dit het op 5 September 2012 die wentelbaan verlaat om verder na Ceres te reis. Dit het dié dwergplaneet in Februarie 2015 bereik.



</doc>
<doc id="88027" url="https://af.wikipedia.org/wiki?curid=88027" title="Vesta (dubbelsinnig)">
Vesta (dubbelsinnig)

Die naam Vesta kan verwys na:


</doc>
<doc id="88029" url="https://af.wikipedia.org/wiki?curid=88029" title="Haumea se natuurlike satelliete">
Haumea se natuurlike satelliete

Die dwergplaneet Haumea het twee bekende natuurlike satelliete, Hiiaka en Namaka, wat genoem is na godinne in die Hawaise mitologie. Die klein mane is in 2005 ontdek danksy waarnemings van Haumea deur die groot teleskope van die W.M. Keck-sterrewag in Hawaii.

Haumea se mane is op ’n paar maniere besonders. Daar word geglo hulle is miljarde jare gelede uit ysagtige afval gevorm nadat ’n groot botsing Haumea se ysmantel versteur het. Hiiaka, die grootste, verste maan, het groot hoeveelhede suiwer waterys op sy oppervlak, iets wat skaars is onder voorwerpe in die Kuipergordel. Namaka, waarvan die massa omtrent ’n tiende van die ander maan s’n is, het ’n ongewone vreemde wentelbaan: dit is baie eksentriek en lyk of dit deur die groter maan beïnvloed word.


</doc>
<doc id="88032" url="https://af.wikipedia.org/wiki?curid=88032" title="Wysheid van Ben Sirag">
Wysheid van Ben Sirag

Die Wysheid van Ben Sirag is 'n Ou Testamentiese apokriewe boek en gee die wysheid van Ben Sirag weer, 'n wysheidsleraar. Die boek is in 190 v.C. deur "Jesus ben Eleasar ben Sirag" in Hebreeus geskryf. Sy kleinseun het dit omtrent 60 jaar later na Grieks vertaal. Die boek is ook later in Latyn en Siries vertaal. Die boek is saamgestel uit 'n klomp los spreuke.



</doc>
<doc id="88033" url="https://af.wikipedia.org/wiki?curid=88033" title="Werner Bergengruen">
Werner Bergengruen

Werner Max Oskar Paul Bergengruen (* 16 September 1892 in Riga, Lyfland; † 4 September 1964 in Baden-Baden, Duitsland) was 'n Duits-Baltiese skrywer. Bergengruen het met sy liriek, maar veral ook met sy historiese romans en verhale bekendheid verwerf. 


</doc>
<doc id="88034" url="https://af.wikipedia.org/wiki?curid=88034" title="Windhoek Eros-lughawe">
Windhoek Eros-lughawe

Eros Lughawe of Windhoek Eros-lughawe (IATA-kode: ERS, ICAO: FYWE) is 'n lughawe wat Windhoek, die hoofstad en grootste stad van die Republiek van Namibië, bedien. Dit is in die Khomasstreek geleë, sowat 5 km (3 myl) suid van Windhoek se sentrale sakegebied.

Eros is 'n besige middelpunt vir lugvaart en een van die besigste lughawens in die SAOG-streek. Dit verwelkom kommersiële, private, en geskeduleerde verkeer wat wissel van hoëverrigting straalvliegtuie tot Cessna 152-opleidingstuie. Die meeste van die verkeer kom van die algemene huurvlugmark, wat hoofsaaklik die Cessna 210 vliegtuig behels, die mees algemeen gebruikte vliegtuig vir huur- en invliegsafari's in Namibië. Die lughawe hanteer ongeveer 150 tot 200 bewegings per dag (sowat 50 000 per jaar). In 2004 het die lughawe 141 605 passasiers hanteer.

Eros dien as 'n alternatiewe landingsplek vir Windhoek se Hosea Kutako Internasionale Lughawe tydens gure weer. Die grootste vliegtuig wat op Eros kan land is die Boeing 737 op 'n herleiding vanaf Hosea Kutako Internasionaal weens sterk dwarswinde en windsleur.

In Januarie 2008 het 'n Cessna 210 neergestort nadat dit opstyg het en die vlieënier en al ses toeriste aanboord sterf. Die ongeluk was alleenlik die vlieënier se fout, volgens 'n amptelike ondersoek na die ongeluk.

Air Namibia - Katima Mulilo, Ondangwa, Rundu



</doc>
<doc id="88035" url="https://af.wikipedia.org/wiki?curid=88035" title="NG gemeente Ladysmith">
NG gemeente Ladysmith

Die NG gemeente Ladysmith is die tweede oudste gemeente van die Nederduitse Gereformeerde Kerk in die provinsie KwaZulu-Natal asook in die NG Kerk se Sinode van KwaZulu-Natal. Dit is ook een van die 60 oudste gemeentes in die hele Kerk.

Tydens en ná die Groot Trek het 'n aantal lede van die NG Kerk hulle in die distrik Kliprivier gevestig. In daardie stadium was daar nog net een NG gemeente in die kolonie Natal, naamlik Pietermaritzburg, wat in 1839 gestig is. Die Afrikaanse bevolking in Natal het tot in die 20ste eeu baie stadig toegeneem sodat die gemeente Durban met sy stigting in 1913 slegs die sewende in die Tuinprovinsie was. Ná die Tweede Vryheidsoorlog (1899 tot 1902) en veral ná die totstandkoming van die Unie van Suid-Afrika het baie Afrikaners na Natal en veral Durban verhuis, ook die rede waarom die ou gemeente Port Natal in 1913 as Durban herstig is, die eerste nuwe gemeente in dié provinsie in die 20ste eeu. Die gemeentes Utrecht (1854) en Vryheid (1886) is ook reeds in die 19de eeu gestig, maar dié twee gemeentes het geval in die Nieuwe Republiek, wat op 16 Augustus 1884 uitgeroep is en weens toenemende geldelike probleme op 14 September 1887 'n verdrag van vereniging met die Zuid-Afrikaansche Republiek onderteken het. Met die inlywing van die Nieuwe Republiek by Transvaal op 20 Julie 1888 as die distrik Vryheid het die gemeentes Utrecht en Vryheid deel van die Transvaalse Kerk geword en dit tot ná die middel van die 20ste eeu gebly. Ook Paulpietersburg (1911), Babanango (1918, in 1987 ingelyf by Melmoth) en Louwsburg (1929) is van die Transvaalse aan die Natalse Kerk oorgedra. Pongola (1953) was van sy stigting tot 2004 agtereenvolgens deel van die Transvaalse Kerk, die Sinode van Noord-Transvaal en toe die Sinode van Oos-Transvaal.

Die trekkers wat hulle in die omgewing van Ladysmith kom vestig het, het in 1852 besluit om 'n eie gemeente te stig. Die Transgariepse Ring, waartoe al die NG gemeentes in die latere provinsies van Transvaal, die Oranje-Vrystaat en Natal behoort het, het die stigting van die nuwe gemeente in 1853 goedgekeur en op 29 April 1854 het die eerste wettig gekonstitueerde kerkraadsvergadering plaasgevind. Tydens die wordingsjare het die magistraat mnr. Struben baie gedoen en dienste is eers in sy huis gehou, maar spoedig is 'n kerkgebou met 'n grasdak gebou en omstreeks die begin van 1854 in gebruik geneem.

Die gemeente Ladysmith het in daardie dae feitlik die hele noordelike Natal omvat, naamlik die distrikte Newcastle (waar die NG gemeente Newcastle in 1882 gestig is), Dundee (die plaaslike NG gemeente is eers in 1917 gestig), Umsinga, Ladysmith en 'n deel van Weenen (die NG gemeente Weenen, gestig in 1859, het die orige deel van die distrik beslaan).

Die eerste predikant wat die gemeente bedien het, was die konsulent, dr. H.E. Faure, wat van 1852 tot 1859 leraar van die moedergemeente Pietermaritzburg was. Eers 'n jaar voor dr. Faure se verhuising na Kaapstad is ds. D.P.M. Huet aangestel as Ladysmith se eerste eie leraar. In sy kort dienstyd van 1858 tot 1860 is Weenen van Ladysmith afgestig sodat Pietermaritzburg binne 20 jaar ná die gemeente se ontstaan 'n kleindogter gekry het en Ladysmith 'n dogtergemeente binne vyf jaar ná sy stigting.

Ds. Frans Lion Cachet was van 1861 tot 1865 Ladysmith se tweede predikant. Hy het baie belanggestel in die sending en die aanvoorwerk in Natal verrig. In 1863 meld die Herderlike Brief van die Natalse Ringsvergadering byvoorbeeld: "Wat de Zendingzaak betreft, sedert meer dan een jaar mag onze kerk hier te lande zich ook verblijden in het begin van werkzaamheden ter uitbreiding van Gods Koninkrijk onder de Heidenen. Het belangrijke en stichtelijke verslag van het zendingswerk te Ladysmith, opgesteld door Ds. Cachet, sal gewisselijk door allen, die den Heer liefhebben, met dankbaarheid worden gelezen, en doet zien op welke opmerkelijke wijze de Heer in dezen eene deur deur heeft willen openen."

Ds. John McCarter, een van die laaste Skotse predikante wat na Suid-Afrika gebring is om die tekort aan NG leraars aan te vul, het in 1866 van Weenen af hierheen gekom waar hy, in sy eerste gemeente, dié oudste dogtergemeente van Ladysmith se eerste leraar was. Ds. H.T. Kriel het ds. McCarter (wat in 1875 teruggekeer het na Skotland en daar oorlede is in 1908) eers ná 'n vierjarige vakature in 1878 opgevolg. Tydens die laaste jaar van ds. Kriel se bediening, 1882, is die NG gemeente Newcastle van Ladysmith afgesny.

Ná sy vertrek, is ds. H.F. Schoon, die "Vader van die Natalse Kerk", bevestig. Met sy liefde vir Natal het hy in 1883 geredelik 'n beroep aangeneem na sy tweede en laaste standplaas, waar hy op 14 September 1883 bevestig is. Ná Newcastle se afstigting, het Dundee deel van die gemeente Ladysmith gebly tot in die jaar van ds. Schoon se aftrede (1917). Volgens "Ons gemeentelike feesalbum" het "Vader Schoon" sy stempel meer as enigiemand anders op die gemeente afgedruk. Gedurende sy dienstyd het dit van 'n plattelandse tot 'n dorpsgemeente ontwikkel. Die trek van die plaas na die dorp het steeds toegeneem en ook die instroming van lidmate uit die ander drie provinsies. So is 'n aantal probleme geskep en het die karakter en struktuur van die gemeente stadig maar seker verander. Al het die drie afstigtings tussen 1859 en 1917 die gemeente se grense steeds nouer gemaak, het die lede en die sieletal nie verminder nie.

Ds. Schoon het meer as drie dekades in die gemeente gearbei tot hy op 25 April 1917 weens afnemende liggaamskragte sy emeritaat en pensioen aanvaar het tydens 'n volle Sinodesitting in Durban. Die toe 78 jaar oue leraar is einde Januarie 1930 op die plaas Keerweder in die distrik Ladysmith oorlede.

Gedurende die bediening van ds. Schoon se opvolgers – ds. J.C. Röscher (1918, oorlede op 19 Oktober 1918, waarskynlik tydens die Groot Griepepidemie), dr. Albert Rowan Albertyn, (1919 tot 1923), di. H.J. de Vos (1924 tot 1926), P.A.M. Brink (die ouere, 1927 tot 1932), L.N. Botha (1932 tot 1945) en H.A. Roux (1938 tot 1947, die eerste medeleraar). In sy en ds. Botha se dienstyd het die verandering in die gemeenskap voortgeduur sodat die gemeente hom omstreeks sy honderdjarige bestaansviering in 'n oorgangstadium bevind het van 'n dorps- na 'n stadsgemeente, met al die uitdagings wat daaraan verbonde is. In 1943 het nog 'n afstigting gevolg toe Bergville selfstandig geword het. Di. A.H. Malan (bevestig in 1948) en A.G. de Witt (bevestig in 1950) het die gemeente ná di. Botha en Roux gelei.

In 2014 het Ladysmith 569 belydende en 159 dooplidmate gehad. Die leraars was di. G.M. de Lange, L.G. Schoeman (met opdrag sending) en G.S. Botha (direkteur van die Môrester- en Malvern-kinderhuis).

Die dogtergemeente Danskraal-Monument het op 29 Julie 1969 afgestig. Dié gemeente het 'n groot rol gespeel by geleentheid van die Geloftefeesvierings en ook die inwyding van die herboude Bloedrivierslagveld in 1971. Bouwerk aan die gemeente se kerkkompleks het in 1974 begin. Omdat daar reeds in 1953 'n Danskraal-gemeente op Ladysmith gestig is, het Danskraal-Monument in 1981 sy naam verander na Gelofte. In 1990 het Ladysmith 906 belydende lidmate gehad, Danksraal 472 en Gelofte 785 vir 'n totaal van 2 163. In 2013, die jaar waarin Gelofte by die moedergemeente ingelyf is, was die getalle onderskeidelik 576, 422 en 153, dus altesaam 1 151. In 2015 het Danskraal 219 belydende lidmate gehad en die moedergemeente 703, vir 'n totaal van 922.




</doc>
<doc id="88036" url="https://af.wikipedia.org/wiki?curid=88036" title="Walvisbaai-lughawe">
Walvisbaai-lughawe

Walvisbaai-lughawe (IATA-kode: WVB, ICAO: FYWB) is 'n lughawe wat Walvisbaai, 'n kusdorp in die Erongostreek van Namibië, bedien. Die lughawe lê ongeveer 15 km oos van die dorp.




</doc>
<doc id="88041" url="https://af.wikipedia.org/wiki?curid=88041" title="Liverpool John Lennon-lughawe">
Liverpool John Lennon-lughawe

Liverpool John Lennon-lughawe (IATA-kode: LPL, ICAO: EGGP) is 'n lughawe wat noordwestelike Engeland, veral Liverpool, bedien. Die lughawe lê ongeveer 12 km suidoos van die stadsentrum. Die lughawe is in 2002 na John Lennon herdoop.




</doc>
<doc id="88044" url="https://af.wikipedia.org/wiki?curid=88044" title="Teenpous Nicolaas V">
Teenpous Nicolaas V

Nicolaas V gebore Pietro Rainalducci was 'n teenpous in die Rooms Katolieke Kerk van 12 Mei 1328 tot 25 Augustus 1330. Hy was 'n teenpous teen Pous Johannes XXII wat vanuit Avignon, Frankryk geheers het. Nicolaas het in Rome regeer. Hy was die laaste teenpous wat deur 'n heilige Romeinse keiser geïnstalleer is.

Pietro is gebore in Corvaro, 'n ou burg naby Riete in Lazio. In 1310 skei hy van sy vrou en word monnik by die Franciskane. Deur die invloed van die geëkskommunikeerde keiser Lodewyk IV die Beier word hy op 12 Mei 1328 tot pous verkies en in die Sint Pieterskerk in Rome gekroon deur die biskop van Venesië.

Na vier maande in Rome trek hy saam met keiser Lodewyk na Viterbo en later na Pisa. Op 19 Februarie 1329 veroordeel Nicolaas offisieel vir pous Johannes XXII op die Campo di Miracoli plein in Pisa.

In 1329 word Nicolaas geëkskommunikeer deur pous Johannes en Nicolaas soek beskerming by graaf Bonifatus van Donoratico by Piombino. Nadat hy 'n vrywaring verkry het bieg hy sy sondes aan die aartsbiskop van Pisa en later aan pous Johannes in Avignon. Die pous hou Nocolaas gevange in die paleis in Avignon tot aan sy dood op 16 Oktober 1333.

Omdat Nicolaas nie 'n wettige pous was nie, is die kardinale wat hy aangestel het nie deur die Rooms-Katolieke Kerk as sulks erken nie. Hulle staan bekend as pseudo-kardinale.





</doc>
<doc id="88048" url="https://af.wikipedia.org/wiki?curid=88048" title="Opkoker">
Opkoker

'n Opkoker (Engels: "reboiler") is 'n hitteruiler wat die onderkant van 'n distillasiekolom verhit/opkook. Die sirkulasie van die vloeistof deur die opkoker word bewerkstellig deur 'n termiese hewel.

Aan die onderkant van die onderste daler van die onderste plaat, is daar twee dammetjies. Die boonste dammetjie is daar om 'n vloeistofvlak in die daler te bewerkstellig sodat damp nie die plaat omloop nie. Die onderste dammetjie is as veiligheidsmaatreel indien die boonste dammetjie deurlek.

Optimum vlak in kolom

Indien 'n opkoker gestadig sou bedryf sou die optimum vlak in die kolom so hoog as moontlik wees sodat die maksimum hewelvloei bereik sou word. 'n Opkoker bedryf egter nooit gestadig nie, maar is dinamies. Daarom moet die optimum vlak van die kolom deur toetsing bepaal word. Die optimum vlak in die kolom is waar die opkoker se hittelas die laagste is (laagste stoomvloei).


</doc>
<doc id="88053" url="https://af.wikipedia.org/wiki?curid=88053" title="Rahima Moosa">
Rahima Moosa

Rahima Moosa (* 14 Oktober 1922, † 29 Mei 1993) was ′n lid van die Transvaalse Indiërkongres en later die African National Congress (ANC). Sy is wel-bekend vir haar rol in die nasionale optog van vroue op 9 Augustus 1956. Moosa was ook ′n vakbondverteenwoordiger vir die "Cape Town Food and Canning Workers Union".

Rahima Moosa is op 14 Oktober 1922 by die Strand, Kaapstad in die Unie van Suid-Afrika gebore. Sy het na Hoërskool Trafalgar toe gegaan. Nadat Rahima en haar tweelingsuster Fatima oor die apartheidsregering geleer het, het hulle in politiek aktief geword. In 1943 word sy ′n vakbondverteenwoordiger vir die "Cape Town Food and Canning Workers Union".

In 1951 trou Rahima met haar Kameraad Vryheidsvegter Dr. Hassen “Ike” Mohamed Moosa. Hulle het dieselfde jaar by Johannesburg gekom. In Johannesburg word Moosa lid van die Transvaal Indiërkongres en later die ANC. In 1955 het Moosa 'n belangrike rol in die Congress of the People gespeel. Terwyl Moosa in Augustus 1956 met haar dogter Natasha swanger was, het sy die nasionale optog van vroue gelei.

As gevolg van suikersiekte het Moosa in 1970 ′n hartaanval gehad, na hierdie voorval het haar gesondheid versleg tot haar dood op 29 Mei 1993, slegs ′n jaar voor ′n volledig-vrye en demokratiese Suid-Afrika.


</doc>
<doc id="88055" url="https://af.wikipedia.org/wiki?curid=88055" title="Akasia">
Akasia

Akasia is 'n groep woonbuurte aan die noordekant van Pretoria in Suid-Afrika. Dit is in die noorde van die Gauteng-provinsie geleë en is onder beheer van die Stad Tshwane Metropolitaanse Munisipaliteit val. Akasia het ongeveer 59 455 inwoners in 2011 gehad en sluit buurte soos Orchards, Karenpark, Amandasig, Theresapark, Ninapark, Clarina, Hesteapark, Flourana en Chantelle in.



</doc>
<doc id="88057" url="https://af.wikipedia.org/wiki?curid=88057" title="Temba">
Temba

Temba is 'n nedersetting in Suid-Afrika. Dit is in die noorde van die Gauteng-provinsie geleë en is onder beheer van die Tshwane-metroraad. Temba het ongeveer 58 431 inwoners.



</doc>
<doc id="88058" url="https://af.wikipedia.org/wiki?curid=88058" title="Chantelle">
Chantelle

Chantelle is 'n voorstad in Suid-Afrika, in die suidwestelike hoek van die hoofplek Akasia. Dit is noordwes van Pretoria in die Gauteng-provinsie geleë en is onder beheer van die Tshwane-metroraad. Chantelle het ongeveer 4 461 inwoners.



</doc>
<doc id="88059" url="https://af.wikipedia.org/wiki?curid=88059" title="Brief van Jeremia">
Brief van Jeremia

Die Brief van Jeremia is 'n Ou Testamentiese apokriewe boek. Die titel van die boek is misleidend want die boek is nie deur die profeet Jeremia geskryf nie en is ook nie waarlik 'n brief nie. Dit is eintlik net 'n satire op die afgode en afgodediens. Die skrywer, asook die datum wat die boek geskryf is, is onbekend. Die boek is oorspronklik in Hebreeus geskryf.



</doc>
<doc id="88061" url="https://af.wikipedia.org/wiki?curid=88061" title="Orchards, Pretoria">
Orchards, Pretoria

Orchards is 'n voorstad in Suid-Afrika, in die noordwestelike hoek van die hoofplek Akasia. Dit is noordwes van Pretoria se middestad in die Gauteng-provinsie geleë en is onder beheer van die Tshwane-metroraad. Orchards het ongeveer 7 778 inwoners.



</doc>
<doc id="88062" url="https://af.wikipedia.org/wiki?curid=88062" title="Pretoria-Noord">
Pretoria-Noord

Pretoria-Noord is 'n voorstad van die stad Pretoria in Gauteng, Suid-Afrika, met 'n bevolking van 12 972 mense volgens die 2011-sensus. Soos die naam aandui, is dit geleë noord van die sentrum van die stad. Dit lê 8 km (5 myl) van Kerkplein, net noord van die Magaliesberg en aangrensend aan Paul Krugerstraat (die M1) en die spoorlyn van Pretoria na Polokwane.

Die Onderstepoortkampus van die Universiteit van Pretoria se Fakulteit Veeartsenykunde, en die Wonderboomlughawe is naby die buurt.


</doc>
<doc id="88063" url="https://af.wikipedia.org/wiki?curid=88063" title="Zeppelin">
Zeppelin

'n Zeppelin is 'n stywe langwerpige en sigaarvormige lugskip bestaande uit 'n ligte raamwerk van aluminium wat met sakke gevul is wat 'n ligte gas bevat. Dit is vernoem na die groot lugskippionier, graaf Ferdinand von Zeppelin.

'n Zeppelin is 'n spesifieke tipe lugskip, en nie alle lugskepe is zeppelins nie. Kenmerkend aan die zeppelin is dat sy omhulsel styf is. Hy is dus nie van interne lugdruk afhanklik om sy vorm te behou nie. Dit staan in kontras tot sagte lugskepe wat op interne lugdruk staatmaak om opgeblaas te bly, en sodoende nie inmekaar stort nie. In zeppelins word hierdie rigiditeit gewoonlik deur 'n interne raamwerk verskaf, waaroor 'n dun bekleding getrek word om hom vaartbelyn te maak, en teen verwering te beskerm. 

Die interne gas-gevulde sakke, oftewel draselle, is in die meeste zeppelins met waterstofgas gevul. Aan die onderkant van die raamwerk hang daar 'n kajuit en 'n aantal enjins met lugskroewe (propellers). Hierdie enjins verskaf aandrywing aan die zeppelin, wat beteken dat hy veel minder van die wind afhanklik is as 'n gewone lugballon, wat slegs saam met die wind mee kan dryf. Aan die stert van die zeppelin is daar 'n hoogte-en rigtingroer waarmee die vaartuig gestuur kan word. Die passasierskajuit hang gewoonlik in die middel van die romp, of hy word met die beheerkajuit gekombineer. In later zeppelins is die passasierskajuit in die inwendige romp se raamwerk ingebou, wat die vaartbelyning verbeter.

Graaf Ferdinand von Zeppelin het blykbaar belangstelling in die ontwerp van 'n "bestuurbare ballon" begin toon na die Frans-Duitse Oorlog van 1870-1871, waar hy tydens die beleg van Parys eerstehands gesien het hoe die Franse die stad met ballonne verlaat. Hy het ook die militêre gebruik van ballonne tydens die Amerikaanse Burgeroorlog aanskou, toe hy as militêre waarnemer aan die kant van die Noordelike State deelgeneem het. Na sy vervroegde aftrede uit die leer in 1890 het hy aan die projek begin werk. Op 31 Augustus 1895 verkry hy 'n patent waarin die meeste van dieeienskappe van die zeppelin alreeds uiteengeset word. Een van sy idees, wat ook in die patent beskryf word, was om verskillende ballonne agtermekaar aan te koppel, soos met 'n trein, maar hierdie plan is blykbaar nooit uitgevoer nie. In die patent word daar gepraat van 'n "Lenkbarer Luftfahrzug" (bestuurbare lugtrein).

Die komitee waaraan hy sy planne in 1894 voorlê toon egter nie veel belangstelling nie, waarna die Graaf die projek op sy eie inisiatief aanpak. In 1898 rig hy die " Gesellschaft zur Förderung der Luftschiffahrt" (Maatskappy vir die Bevordering van Lugskeepsvaart) op. Self dra hy meer as die helfte van die kapitaal van 800 000 mark by. Die tegniese uitvoering word aan die ingenieurs Theodor Kober en Ludwig Dürr toevertrou.

In 1899 begin die konstruksie van die eerste zeppelin op 'n drywende fabrieksplatform op die Telt naby Friedrichshafen. Hierdie plek is gekies om die opstyg te vereenvoudig deurdat die platform maklik windop gedraai kon word.

Die prototipe LZ1 ("Luftschiff Zeppelin") het 'n lengte van 128 m gehad, is aangedryf deur twee Daimler-enjins van 14,2 pK (10,6 kW) elk, en hy het sy ewewig behou deur 'n gewig tussen neus en sy stert met rond te skuif. Die eerste lugreis van 'n zeppelin het op 2 Julie 1900 plaasgevind, maar het slegs 18 minute geduur. Die LZ1 moes land omdat die meganisme, waarmee die gewig rondgeskuif is, gebreek het. Dit het dit onmoontlik gemaak om die balans van die lugskip te handhaaf. Die probleem is egter opgelos, en na die herstelwerk het die lugskip verskeie suksesvolle vlugte uitgevoer. Tydens die vlugte het die LZ1 die wêreldspoedrekord van 6 m/s, wat destyds deur die Franse lugskip 'La France' gehou, is met 'n volle 3m/s oortref. Hierdie prestasie kon egter nie daarin slaag om ander beleggers aan te lok nie, en die Graaf het oor onvoldoende hulpbronne beskik om die ontwikkeling alleen voort te sit. Die prototipe is gesloop en die fabriek is gesluit.

Hoofsaaklik danksy die steun van lugvaart entoesiaste het die planne van Von Zeppelin 'n tweede (en derde) kans gekry en is daar uiteindelik redelik betroubare tegnologie ontwikkel. Dit is eers hierna wat die lugskepe vir burgerlike en militêre doeleindes gebruik kon word. 

Danksy skenkings, die opbrengs van 'n spesiale lotery, beleggings deur die owerheid en nog 100 000 mark van Graaf von Zeppelin self, het die LZ2 in 1906 die lig gesien. Hy het op 17 Januarie 1906 vir sy eerste en enigste vlug opgestyg. Aanvanklik was die vlug suksesvol, maar nadat albei enjins onklaar geraak het moes die lugskip in die berge van Allgäu land. Terwyl hy hier tydelik aangemeer was, is hy onherstelbaar deur 'n storm beskadig.

Sy opvolger, die LZ3, waarin die herstelbare dele van die LZ2 hergebruik is, was die eerste werklik suksesvolle zeppelin. In 1908 het hy gedurende 45 vlugte 'n afsand van altesaam 4398 km afgelê. De Duitse weermag het nou belangstelling in hierdie tegtnologie begin toon. De LZ3 is deur die leer aangekoop wat hom herdoop het na die Z I. Tot 1913 is hierdie zeppelin gebruik vir opleidingsdoeleindes. Weens die vinnige ontwikkeling van zeppelins het die Z I teen 1913 al tegnies verouderd geraak.

Die leer wou ook die LZ4 aanskaf, maar het op 'n demonstrasievlug aangedring om vas te stel dat die lugskip in staat was om ten minste vir 24 uur lank in die lug te kan bly. Tydens hierdie vlug is daar 'n toetslanding in Echterdingen naby Stuttgart gemaak, waar daar op die middag van 5 Augustus 1908 'n storm uitgebars het wat die lugskip van sy ankers losgeruk en in 'n boom ingewaai het. 'n Brand het ontstaan wat die LZ4 vernietig het. Niemand is ernstig beseer nie, ten spyte daarvan dat twee werktuigkundiges wat aan die enjins gewerk het na die grond toe moes spring.

Die voorval kon die einde van die zeppelinprojek beteken het. 'n Toeskouer van die ongeluk het egter spontaan 'n insameling begin wat 'n opbrengs van 6 096 555 mark opgelewer het. Met hierdie geld kon die "Luftschiffbau Zeppelin GmbH" en 'n zeppelinstigting gestig word. Op die wyse het die zeppelinprojek nie net uit die as verrys nie, maar ook 'n stewige finansiële basis gekry.

Tydens die Eerste Wêreldoorlog het die Duitse leer zeppelins gebruik om Engeland (Londen en die omliggende gebied) te bombardeer. Daar was honderde vlugte gewees waartydens Duitse zeppelins tienduisende kilogram bomme op Engeland en ander vyandelijke gebiede afgewerp het. 

Weens die lugskepe se kwesbaarheid en brandbaarheid het die Britse lugafweereenhede groot sukses teen hulle behaal, en was die lugaanvalle nie besonder doeltreffend nie. Nietemin het die aanvalle groot vrees onder die bevolking gesaai, wat ook een van hulle hoofdoele was. 
Tussen 1932 en 1937 was daar 'n gereelde zeppelinlugdiens met vaarte oor die Atlantiese Oseaan deur die LZ-127" Graf Zeppelin" en die LZ-129 "Hindenburg". 

Die Duitsers wou die brandbare waterstof om veiligheidsredes vervang deur helium. Die grootste probleem was egter dat helium slegs deur die Verenigde State verskaf kon word, en dat die Amerikaners geweier het om die gas aan Duitsland te verkoop. Hulle het gevrees dat Nazi-Duitsland die gas vir militêre doeleindes sou aanwend.

Die einde van die groot zeppelin-era het op 6 Mei 1937 op skrikwekkende wyse aangebreek, toe die waterstof gevulde zeppelin Hindenburg (LZ-129) tydens sy landing by Lakehurst (naby New York, Verenigde State) in 'n geweldige brand vernietig is. Die ramp het die lewe van 36 mense geëis, en beelde van die brandende lugskip is deur koerante die wêreld ingestuur. Die publieke reaksie teen die gevaarlike zeppelins was oorweldigend, en die oorblywende skepe LZ-127, LZ-130 en die onvoltooide LZ-131 is gesloop. 

'n Interessant detail van hierdie brand, is dat die vlamme op die foto's geel is, terwyl waterstof self kleurloos brand. 'n Populêre moderne teorie wat hierdie teenstrydigheid verklaar is dat die brand oorspronklik in die oortreksel van die ballon ontstaan het, wat onder meer katoen en aluminium bevat het, en dus die geel kleur aan die vlamme gegee het. Volgens hierdie teorie sou 'n staties elektriese vonk tussen die oortreksel van die lugskip en die nat ankertoue die brand begin het. Dit sou dan vinnig 'n gat gevorm het waardeur die interne waterstof kon ontsnap en die brand aangehelp het. Daar word algemeen geag dat 'n moderne lugskip weens die gebruik van veiliger materiale nie op dieselfde wyse aan die brand sou slaan nie.

Hierdie artikel is gedeeltelik die Nederlandse Wikipedia vertaal 


</doc>
<doc id="88064" url="https://af.wikipedia.org/wiki?curid=88064" title="Rosslyn">
Rosslyn

Rosslyn is 'n voorstad van Pretoria, deel van die Stad Tshwane-munisipaliteit in die Gauteng-provinsie van Suid-Afrika. Die industriële gebied is veral bekend vir sy BMW-fabriek, wat in 1968 as die eerste BMW-aanleg buite Europa geopen het, sowel as die Nissan Suid-Afrika-fabriek, wat 'n wye verskeidenheid van sedanmotors, vragmotors, bakkies (LDV's, ligte afleweringsvoertuie) en viertrekvoertuie vervaardig.

Motorvervaardigingsaanlegte in Suid-Afrika dra oor die 6,2% tot die land se bruto binnelandse produk by.



</doc>
<doc id="88065" url="https://af.wikipedia.org/wiki?curid=88065" title="Wysheid van Salomo">
Wysheid van Salomo

Die Wysheid van Salomo is 'n Ou Testamentiese apokriewe boek. Die titel van die boek is misleidend want die boek is nie deur Salomo geskryf nie. Die boek was waarskynlik geskryf deur 'n Hellenistiese Jood wat in die Egiptiese stad Aleksandrië geskryf was. Die boek was oorspronklik in Grieks geskryf



</doc>
<doc id="88066" url="https://af.wikipedia.org/wiki?curid=88066" title="Moreletaspruit">
Moreletaspruit

Die Moreletaspruit is 'n rivier in Gauteng, Suid-Afrika. Dit is 'n sytak van die Hartbeesspruit. Die naam is afgelei Sotho naam "Moretla" vir die rosyntjiebos ("Grewia flava"). 

Die spruit ontspring in Moreletapark, Garsfontein en gedeeltes van die plaas Tweefontein in die ooste van Pretoria en vloei noordwaarts deur, Faerie Glen, Lynnwood Glen, Lynnwoodrif, Lynnwood Manor en Murrayfield waar dit onder deur die N4 nasionale pad vloei. Noord van die N4, vloei dit deur Val de Grace, Silverton, Waltloo en verby Eersterust waar dit onder deur die R513 vloei en by die Hartbeesspruit aansluit. Saam vloei hul daarna in 'n noord-oostelike rigting tot in die Roodeplaatdam in. 

Die Moreletaspruit is 'n standhoudende stroom wat deur verskeie sytakke gevoed word. Die bron van die stroom is uit die malmani-dolomiet wat in die suide van Pretoria gevind word. Die dolomiet is gespleet en stoor aansienlike hoeveelhede water, wat 'n fontein laat ontstaan.


</doc>
<doc id="88067" url="https://af.wikipedia.org/wiki?curid=88067" title="Gjoemri">
Gjoemri

Gjoemri (Armeens: Գյումրի) is 'n stad in noordwestelike Armenië, sowat 126 km noord van die land se hoofstad, Jerewan. Die stad het meer as 150 duisend inwoners en is dus die tweede grootste nedersetting (naas Jerewan) in Armenië. Die stad is tussen 1837 en 1924 bekend as Aleksandropol en daarna as Leninakan. In 1990 is die stad weer na Gjoemri hernoem.



</doc>
<doc id="88070" url="https://af.wikipedia.org/wiki?curid=88070" title="1 Makkabeërs">
1 Makkabeërs

1 Makkabeërs is 'n Ou Testamentiese apokriewe boek. Die boek begin met die verhaal van Aleksander die Grote en sy vroeë dood en sy ryk wat verdeel word. Die gebied van Egipte tot bo Klein-Asië is toegeken aan twee Masedonies-Griekse generaals. Hulle het toe probeer om die hele area te vergrieks. Die boek vertel die verset van een Israelitiese familie, die Makkabeërs, teen die Griekse leiers wat die Hellenistiese godsdiens en kultuur op Israel wou afdwing.

Hierdie boek is die hoofbron vir die Israelitiese geskiedenis tussen die Ou en die Nuwe Testament. Dit is omrede die Ou Testament eindig met die terugkeer van Esra en Nehemia uit die ballingskap, 400 v.C.



</doc>
<doc id="88071" url="https://af.wikipedia.org/wiki?curid=88071" title="NG gemeente Utrecht">
NG gemeente Utrecht

Die NG gemeente Utrecht is 'n gemeente van die Nederduitse Gereformeerde Kerk in die provinsie en Sinode van KwaZulu-Natal. Met sy stigting op 19 November 1854 was Utrecht die 61ste gemeente van die Kerk en net die derde gemeente in die kolonie Natal. Ten tyde van sy honderdjarige bestaansviering in 1954, twee jaar nadat Utrecht en die ander gemeentes in die gelyknamige ring van die Transvaalse aan die Natalse Kerk oorgedra is, het Utrecht 'n ledetal van sowat 850 en 'n sieletal van 1 350 gehad. Sestig jaar later was die ledetal sowat 320 en die sieletal nagenoeg 450.

Die huidige Sinode van KwaZulu-Natal is aan die begin van sy wordingsjare die "reisende gemeente van die Gereformeerde Kerk na Port Natal" genoem. Die derde trek van die Voortrekkers, of emigrante-boere soos hulle toe genoem is, wat in September 1836 van Graaff-Reinet op reis gegaan het onder leiding van Gerrit Maritz, was die indirekte grondleggers van die Natalse Kerk. Dié trekkers wou 'n eie Christelike staat stig en so ontkom aan die koloniale bewind in die Kaapkolonie se verengelsings- en gelykstellingsbeleid.

Die Kaapse Kerk kon dié trekkers nie van die gereelde bediening van die Woord en sakramente voorsien nie, veral omdat daar in die Kaapse kerk se wydverspreide gemeentes 'n skreiende tekort aan predikante was wat net deels verlig is deur die koms van 16 Skotse predikante van 1818 tot 1836. Die Kaapse Kerk het wel herhaalde pogings aangewend om van tyd tot tyd predikante na die Voortrekkers te stuur. 'n Sendeling van die Londense Sendinggenootskap, Erasmus Smit, getroud met 'n suster van Gerrit Maritz, het die trek vergesel. Smit was toe reeds 58 jaar oud en sy gesondheid was geknak, maar hy was die trekkers en hul kinders se geestelike leier. Al wou baie van die trekkers, veral die volgelinge van Andries Potgieter, hom nie as hul predikant erken nie omdat hy nie "georden" was nie, en gevolglik so lank die laer naby Thaba Nchu was, liewer die dienste van die Wesleyaanse sendeling en drukker James Archbell (1798–1866) bygewoon het, was Smit nogtans getrou in die uitvoering van sy pligte. Hy het twee maal op Sondag, gewoonlik onder 'n bokseil, gepreek, katkisasie gehou en huwelike bevestig. Wanneer 'n kommando uitgestuur is om die vyand te ontmoet, is daar gereeld Woensdagaand 'n biduur gehou, terwyl die eerste Maandag in die maand afgesonder is om te bid vir die uitbreiding van die Christendom oor die hele aarde.

Op Thaba Nchu is op 8 Februarie 1837 die eerste voorlopige poging aangewend om 'n kerklike organisasie te bewerkstellig en is die eerste manne op 'n burgerlike vergadering daartoe benoem, naamlik J.S. Maritz tot ouderling en C. Viljoen en Sarel Cilliers tot diakens. Maar in April 1837 voeg Piet Retief hom by die trek en word hy spoedig ná sy aankoms verkies tot "Goewerneur en Hoofkommandant". Die reëling van kerklike sake was een van die eerste punte waaraan hy aandag gegee het, en die eerste stap daartoe was die benoeming van die eerw. Smit tot "leraar van die reisende gemeente". Op Sondag 23 April 1837 het die pas benoemde leraar sy "inwydingspredikasie" gehou, maar daar was beswaar dat hy sy bevestigingsformulier self sou lees. Die goewerneur het dit die beste geag om die bevestiging uit te stel en op Sondag 21 Mei 1837 is Smit deur 'n aanspraak van die goewerneur aan die gemeente voorgestel en daarna versoek om sy bevestigingsformulier self te lees en daarop te antwoord. Geen besware is geopeer nie, maar baie Voortrekkers het hulle van hom gedistansieer. Eerw. Erasmus het dadelik sy amptelike status gebruik om sy Kerk en belydenis te handhaaf. So het hy, toe hy bemerk dat daar in die Ampseedformule wat Piet Retief op 6 Junie 1837 as goewerneur afgelê het geen melding gemaak is van die beskerming van die belydenis van die Kerk nie, het hy gevra dat die goewerneur op die volgende Sondag, 11 Junie 1837, ná die preek 'n verdere eed voor die gemeente aflê terwyl die goewerneur voor die preekstoel kniel, die linkerhand op die geopende Bybel hou en die vingers van die regterhand opgehef gedurende die aflê van die eed.

Op 14 November 1837 is die trek oor die Drakensberge in Natal. Daar was tot dusver eintlik nog geen werklike kerklike organisasie nie, want eerw. Erasmus het eers op 3 Desember daardie jaar die eerste keer die woord "kerkraad" in sy dagboek genoem. Op daardie dag is die nuutverkose kerkraad deur hom plegtig voorgestel na die formulier van "Ons Nederduitse Gereformeerde Kerk". Die ouderlinge was Francois Retief en Carel van der Merwe; die diakens Christiaan Liebenberg en Roelof Dreyer. 'n Dubbeltal name is aan die regering voorgelê waarna die broeders wat sou dien, deur die lot aangewys is. Die eintlike stigting van die NG Kerk in Natal deur die Voortrekkers het dus op 3 Desember 1837 plaasgevind. Die eerste kerkraadsvergadering is op die volgende Sondag gehou wat op versoek van die kerkraad deur die goewerneur as kommissaris politiek bygewoon is. Die Natalse Kerk was dus 'n staatskerk tydens die aanlê van die kolonie deur die Voortrekkers.

In Februarie 1838 het die bloedige moorde deur Dingaan se manskappe op die een ná die ander laer van die Voortrekkers in Natal plaasgevind: eers op 6 Februarie op Piet Retief en sy manskappe, daarna die laer van Bloukransrivier en Moordspruit op 16, 17 Februarie. Ná 'n latere aanval op Veglaer aan Boesmansrivier het is die laers verskuif na Klein Tugela (waar Maritz s'n gestaan het), waar op 28 Oktober 1838 die eerste Nagmaalsviering gedurende die trek gehou is.

Kommandant Piet Greyling het voor die aanval op Veglaer aan Boesmansrivier Natal dieper binnegetrek en waar hy hom aan die voet van die Stinkhoutbergrand (Boesmansrand) gaan vestig het, het hy 'n kolonieplaas aangelê wat volgens besluit van die raad op 23 Oktober 1838 as eerste dorpsplaas die naam Pietermaritzburg ontvang het.

Ná die oorwinning oor Dingaan in Desember daardie jaar het die laers in die loop van Januarie 1839 afgetrek na Pietermaritzburg en kon die emigrante-boere blykbaar onbelemmerd en rustig voortlewe. Die laer waarby Erasmus Smit was, het op 31 Januarie 1839 daar aangekom. Nog in dieselfde jaar het die Voortrekkers Port Natal ná regmatige verowering in besit geneem en die Republiek van Natal met Pietermaritzburg as hoofstad verklaar. Die vooruitsigte van gereelde bearbeiding van die swerwende en wydverspreide trekkers het feitlik nie bestaan tot die jaar 1839 nie toe die gemeente Pietermaritzburg op die eerste vaste woonplek van die Voortrekkers gestig is as die eerste gevestigde gemeente in Natal. Die georganiseerde reisende gemeente het hier gevestig geraak en eerw. Smit het sy amptelike werk voortgesit.

Aan eerw. Smit is kort hierna 'n pensioen van £45 toegeken en hy het nog af en toe gehelp, maar aan die begin van 1840 is hy opgevolg deur ds. Daniel Lindley, predikant van die Presbiteriaanse Kerk in Noord-Amerika. Hy het sendingwerk in Suid-Afrika gedoen toe die Volksraad hom op 6 Januarie 1840 beroep as die eerste predikant van die gemeente in Natal. Hy het die kerkboeke daar aangelê en ook dié van die gemeentes wat kort ná 1841 in die Voortrekkerland tot stand gekom het.

Die Volksraad het sonder versuim die hele uitgestrekte gebied waaroor die Voortrekkers versprei was, in vyf gemeentes verdeel: Port Natal (wat later doodgeloop het en eers in 1913 herstig is as die gemeente Durban, Pietermaritzburg en Weenen aan die oostekant, en Winburg en Potchefstroom aan die westekant van die Drakensberge. Hierdie eerste Voortrekkerpredikant was die enigste vir die vyf gemeentes, elk met sy eie kerkraad. Dat sy werk ontsaglik groot was, word byvoorbeeld bewys deur die 248 kinders wat hy in 1841 op Pietermaritzburg gedoop het en die 244 in 1842. Op Winburg het hy 362 gedoop en op Potchefstroom, wat meer as 700 00 km van Port Natal af geleë is, 202 kinders. Ds. Lindley word tereg beskou as die stigter van die Nederduitse Gereformeerde Kerk in Natal (tans KwaZulu-Natal). Aanvanklik het die Volksraad hom besoldig met 'n traktement van £100 per jaar, met vrye inwoning. Ná die Engelse besetting moes die gemeente hom self onderhou en was sy salaris baie ongereeld. Van 1840 tot 1847 het ds. Lindley hom met hart en siel aan die Voortrekkers op Pietermaritzburg gewy, waar hy ook gewoon en van waar hy die ander gemeentes besoek het.

Die eerste kerkgebou in die Voortrekkergebied is op Pietermaritzburg opgerig as uitvloeisel van die plegtige gelofte van Sarel Cilliers op Danskraal op 9 Desember 1838 wat ná Dingaan se Zoeloemag op 16 Desember 1838 verslaan is, na vervulling geroep het. Dit was, volgens die kerkraad van die moedergemeente Pietermaritzburg in 1949 en ds. C.W.I. Pistorius, die leraar van 1946 tot 1948, nie die eintlike Geloftekerk nie omdat hulle dit as 'n tydelike geboutjie bedoel het wat later, sodra die nodige geld voorhande sou wees om die werklike Geloftekerk op te rig, in 'n pastorie omskep moes word. Weens die Engelse anneksasie en die gevolglike vertrek van die meerderheid van die Voortrekkers uit Natal, het hierdie plan egter nooit werklikheid geword nie. Die kerkraad wou 'n sekere stuk grond in Pietermaritzburg, naamlik Langmarkstraat 33, wat die Volksraad oorspronklik vir die ware Geloftekerk opsy gesit het, ten einde dié gebou toe daarop te bou.

Voor die gemeente met die bou van 'n kerk kon begin, moes hulle eers heelwat voorbereidingswerk doen en veral die geld en materiaal ingesamel word. Vir 'n plek van aanbidding moes hulle dus eers tydelike reëlings tref. Pietermaritzburg het toe nog uit 'n klompie hartbeeshuisies bestaan en die Voortrekkers moes voorlopig in een van hulle bymekaarkom. Vroeg in 1839 was die lidmate reeds hard besig met hul insameling. Op 13 Mei het Jacobus Burger, Johannes Stephanus Maritz en Andries Pretorius in 'n gesamentlike brief aan vier predikante in die Kaapkolonie (di. Abraham Faure, T.J. Herold, G.W.A. van der Lingen en P.E. Faure) geskryf dat hulle geen oomblik laat verbygaan het nie, maar dadelik besig was "om lysten te vormeeren tot inteekening voor den God aller Goden voor wiens wonderlike bescherming een yder moet verstommen".

Sommige van die Voortrekkers het taamlik goeie bydraes gelewer, maar ander, wat weens beproewings en veral die rowery van Zoeloes verarm is, kon maar baie min bydra. Enkele Engelssprekende inwoners van Pietermaritzburg het 'n pond elk bygedra, maar die insameling was nie beperk tot die Voortrekkerhoofdorp nie, want Burger, Maritz en Pretorius het in dieselfde brief van 13 Mei gevra of die geld wat die Comitee voor de Emigranten (die komitee wat in die Kaapkolonie gestig is om hulp aan die geteisterde Voortrekkers te verleen, geskenk kon word vir die oprigting van die kerkgebou. In Kaapstad is ook geld ingesamel. Hierin het C.J. Brand, redakteur van "De Zuid-Afrikaan", die voortou geneem. En op 29 Oktober 1839 het die "opsienders van den gemynte van P.M. Burg" 'n beroep gedoen op mense wat ver verwyderd van die daarvandaan woon om 'n aalmoes aan die kerk te skenk.

Die bouery het aan die gebou op erf no. 34 Langmarkstraat het einde April 1840 begin en in die loop van die jaar met rukke en stote gevorder. Die mense was arm en het swaargekry en sekere benodigdhede was skaars en moeilik bekombaar. Die geld was skaars en op 29 September 1840 het die boukommissie die Volksraad gevra om 'n lening uit die kerkfonds. Die Volksraad het dié versoek toegestaan en enkele maande later is die gebou voltooi. In 1841 is dit ingewy. In die begin moes kerkgangers hulle eie banke en stoele aandra tot die gemeente kon bekostig om banke en stoele vir die kerk te koop. Die Geloftekerkie, wat veronderstel was om net tydelik as kerkgebou te dien, was in gebruik tot die tweede Voortrekkerkerk in April 1861 ingewy is. Dit het eers 'n skool geword en in 1874 het die gemeente dit verkoop. Adv. E.G. Jansen, die latere goewerneur-generaal van die Unie van Suid-Afrika, het dit gesien as 'n aptekerswinkel en as deel van 'n smidswinkel toe hy vroeg in die 20ste eeu in die stad as advokaat gepraktiseer het en elke Sondag op pad kerk toe het dit hom onaangenaam getref hoe hierdie geskiedkundige gebou aan verwaarlosing prysgegee is. Die plaaslike NG leraar, ds. George Murray Pellissier (mev. Martha Mabel Jansen, vrou van die advokaat, se broer), en adv. Jansen het hulle vir die terugkoop en herstel daarvan beywer, bygestaan deur 'n komitee waarvan Jansen die sekretaris was en wat op Pellissier se aandrang in 1908 gestig is. Die komitee moes kyk hoe die kerk van algehele verval gered kon word en teruggekoop word vir die volk van Suid-Afrika en as blywende gedenkwaardigheid ingerig kon word. Op 16 Desember 1912 is die kerkie toe op indrukwekkende wyse as Voortrekkermuseum in gebruik geneem.

Ná ds. Lindley se vertrek het die Berlynse sendeling J.L. Döhne in Maart 1847 sy opvolger geword en 'n tyd lank onder die gemeente Pietermaritzburg bearbei. Lindley het sy arbeid onder trekkers as tydelik beskou en hulle gedurig aangemoedig om leraars uit Holland te kry. Al hul pogings het misluk. In Mei 1843 het prop. Pieter N. Ham in Port Natal aangekom, maar die Engelse owerheid, wat toe juis met anneksasieplanne behep was, het landing geweier. Einde 1846 is ds. A.C. Stucki uit Holland beroep, maar hy het gesterf op die seereis tussen Kaapstad en Durban. So het drie sendelinge die Voortrekkers bedien tot die aankoms van hul eerste vaste predikant.

Die eerste vaste leraar het in Desember 1852 in Natal aangekom en die herderstaf opgeneem, naamlik dr. Hendrik Emmanuel Faure. Hy was 'n seun van dr. Abraham Faure van die NG gemeente Kaapstad wat deur die goewerneur gestuur is om die Britse regering te verteenwoordig en sake deur te kyk. Dr. Faure het op 10 September 1843 by Port Natal geland en sy berugte preek oor Jes. 3:10-11 op 17 September in die Wesleyaanse kerk in Durban gelewer. Hy het later op Pietermaritzburg in die Geloftekerkie aanstoot gegee deur in die openbaar vir koningin Victoria te bid. Daarna het hy dit nie gewaag om verder as die hoofstad te gaan nie, veral toe die kerkraad van Weenen hom laat weet het hy nie daar welkom is nie. Hy het dit gerade geag om Natal te verlaat en terug te keer na Kaapstad. Tog was sy predikant vir baie 'n seën en hy het ook van die staat 'n toesegging van £100 per jaar tot die salaris van ds. Lindley verkry. Volgens oorlewering het hy aan die lidmate in Natal gesê: Julle wil my nie ontvang nie, maar as my seun uit Holland as predikant klaar studeer het, stuur ek hom vir julle. Nege jaar later het dr. H.E. Faure na Natal gekom en is op 9 Mei 1853 op Pietermaritzburg bevestig as die eerste predikant van die NG Kerk.

In 1850 het die Kaapse Kerk besluit om al die gemeentes oorkant die Grootrivier as een van sy Ringe te organiseer onder die naam van die Ring van die Transgariep. In 1857 het die Kaapse Sinode besluit dat sodra Natal drie predikante het, dit 'n afsonderlike Ring sal vorm. Dr. H.E. Faure was toe nog die enige predikant, ondanks die stigting in 1854 van Ladysmith en Utrecht. Nog in dieselfde jaar is ds. D.P.M. Huet as predikant van Ladysmith bevestig en was dit nie dat dr. H.E. Faure om gesondheidsredes moes aftree nie, dan kon in 1861, toe ds. L.G.F. Biccard bevestig is as predikant van Greytown, aan die besluit uitvoering gegee gewees het. Die NG gemeente Lydenburg, wat tot die te stigte Natalse Ring sou behoort, het reeds in 1858 ds. P.A.C. van Heyningen as predikant gekry, maar in dieselfde jaar is die onafhanklike Republieke Lydenburg en Utrecht kerklik en staatkundig met mekaar verenig en in 1859 by die Transvaal ingelyf; daarom het van die voorgestelde Ring van Natal verder niks tereggekom nie.

Ná die uitspraak van die Hooggeregshof in Kaapstad op 26 November 1862 vergader die lede van die Ring van die Transgariep vir die laaste keer en wel in Kaapstad. Tydens dié sitting het die Ring besluit dat die drie gemeentes in Natal saam met Lydenburg en Utrecht 'n afsonderlike Ring sou vorm. Die Ring van die Transgariep is toe ontbind en het opgegaan in twee Ringe, naamlik die Vrystaatse en Natal-Transvaalse Ring.

Op die eerste vergadering van die nuwe Ring (1863) is die vraag bespreek of hulle sou probeer om te verenig met die Kaapse Kerk of met die Vrystaat en die Zuid-Afrikaansche Republiek, en of hulle 'n afsonderlike Sinode sou vorm. Op die volgende Ringsvergadering, gehou op Utrecht in Maart 1864 – daar was daar geen verteenwoordiger, nóg ouderling nóg predikant, van Lydenburg nie – is besluit om 'n afsonderlike Sinode te stig. Deur hierdie besluit is Utrecht en Lydenburg amptelik losgemaak van die Natalse gemeentes. Aanvanklik was daar net een Natalse gemeente in die Transgariepse Ring, naamlik Pietermaritzburg, nadat die gemeentes Port Natal en Weenen by ontstentenis van 'n eie leraar weens die grootskaalse verhuising ná die anneksasie van Natal ophou bestaan het. Die oorblywende lidmate is by Pietermaritzburg ingelyf.

Dr. H.E. Faure van Pietermaritzburg het die NG gemeente Utrecht op 19 November 1854 gestig. Op 28 April 1857 is die eerste kerkgebou in die nuwe gemeente deur dié predikant ingewy, wat as uitgangspunt van sy wydingsrede gekies het die woorde uit Psalm 84:5 (Statebybel): "Welgelukzalig zijn zij, die in Uw huis wonen; zij prijzen U gestadiglijk." Volgens die verslag van die verrigtinge was daar geen plek in die Transgariep waar die emigrante so gou ná hul aankoms op 'n plek "so 'n net, sterk en aansienlike gebou" opgerig het as op Utrecht nie.

Die volgende jaar was vir Utrecht, wat toe as 'n onafhanklike staat bestaan het, uiters onrustig, ook op kerklike gebied. 'n Aantal van die burgers van Utrecht het hulle by die leërmag van Transvaal se pres. M.W. Pretorius geskaar en wou aan die Staat van Utrecht die bestuur van Utrecht opdring. Onder hulle was ook enige kerkraadslede en as gevolg hiervan het 'n memorie voor die kerkraad gedien van 50 lidmate waarin hulle versoek het dat drie van genoemde kerkraadslede ontslaan word omdat hulle hulle skuldig gemaak het aan oproerigheid in die staat. Die laer van die opposisie was op die plaas van ouderling P.W. Jordaan getrek, wat daardeur in 'n baie moeilike posisie geplaas is.

Gelukkig was sy tyd behorende tot die Kaapse Kerk of deur dié Kerk aanbeveel toe te laat om in die gemeente te preek nie. Nietemin het die kerkraad ruim 'n jaar later besluit om ds. Dirk van der Hoff (die eerste predikant in wat later die Transvaalse staatskerk, die Nederduitsch Hervormde Kerk, sou word) toe te laat om hier te preek en enige maande later was hy selfs voorsitter van 'n kerkraadsvergadering. Toe ds. D.P.M. Huet (die moedergemeente Pietermaritzburg se leraar van 1853 tot 1859) die volgende jaar weer hier kom, was hy ontevrede oor die aanneming deur ds. Van der Hoff van sekere persone wat glad nie of ternouernood kon lees. Weer het die kerkraad besluit om voortaan geen predikant wat nie aan die Sinode behoort toe te laat om aannemings te hou of kerkraadsvergaderings te lei. Die bediening van die Woord en die Bondseëls sou wel toegelaat word, maar net die volgende jaar het ds. A.J. Begemann alweer aangeneem.

In 1861 het Utrecht besluit om met die gemeente Wakkerstroom te onderhandel oor die beroep van 'n predikant vir albei gemeentes saam. Die Hervormde gemeente Wakkerstroom (wat later oorgekom en deel van die NG Kerk geword het) is net enkele weke vantevore gestig en is jare lank om die beurt deur di. Van der Hoff en Begemann bearbei tot ds. D.P. Ackermann in 1875 daar bevestig is. Hy sou die gemeente tot met sy dood op 1 Augustus 1916 bearbei.

Die gemeente Utrecht was goed in staat om sy eie sake te bestier en het sedert Augustus 1861 die leiding van ds. Frans Lion Cachet geniet, wat enige jare daar as konsulent opgetree het en in Mei 1865 as plaaslike leraar bevestig is. Ds. Cachet het die sogenaamde liberalisme van etlike predikante van die Nederduitsch Hervormde Kerk, die staatskerk in die ZAR, heftig bestry en die gemeente het, saam met Lydenburg, tot 1862 onder die NG Kerk in Suid-Afrika (die Kaapse Sinode) bly ressorteer. Van 1862 tot 1864 was Utrecht deel van die Ring van Natal en van 1864 tot 1952 van die Transvaalse Kerk, toe die Ring van Utrecht bestaan het uit die gemeentes Utrecht, Wakkerstroom, Vryheid, Amersfoort, Volksrust, Paulpietersburg, Babanango en Louwsburg.

In 1864 het die Ring van Natal, op versoek van die gemeente Utrecht, die gemeentes Lydenburg en Utrecht van hom losgemaak en dit aan hulle opgedra om hulle saam met die verstrooide lede van die NG Kerk oor die hele Transvaal selfstandig te organiseer. Ds. P.A.C. van Heyningen van Lydenburg was op die punt om na die Vrystaat te vertrek sodat ds. Cachet toe alleen gestaan het as verteenwoordiger van die NG Kerk in Transvaal. Oral was verwarring en onsekerheid deur die verdeeldheid van die vorige 12 jare. Op Utrecht self was daar gisting en onenigheid sodat Cachet met 'n swaar hart die Buffelsrivier oorgegaan het, veral ook omdat sy eggenote "meer dan half onwillig was om over te trekken". Toe Cachet vir die derde maal onder beroep staan na Utrecht, was pres. Pretorius en die Uitvoerende Raad juis op Utrecht, en is daar by die leraar nie net aangedring op aanname van die beroep nie, maar ook op die noodsaaklikheid van vereniging van Utrecht met die Algemene Vergadering van die ZAR en dat, in geval sodanige vereniging plaasvind, hy die middel kon wees om die kerklike sake in die Republiek reg te maak en tot groot seën te wees. Die Regering het ook sy invloed van die ander kant gebruik, en 'n uitnodiging is dus deur ds. G.W. Smits van Rustenburg aan Utrecht gestuur om 'n kommissievergadering van die Hervormde Kerk op Rustenburg by te woon op 26 Junie 1865 om vereniging te bespreek. Die kerkraad van Utrecht het ds. Cachet met ouderling I. de Jager en twee diakens daarheen afgevaardig, met volmag om na bevind van sake te handel.

By hierdie geleentheid is die vraag van die inlywing van Utrecht by die Hervormde Kerk breedvoerig bespreek. Ds. Cachet wou onder meer weet wanneer en deur wie die naam van die Kerk verander is, wat die belydenis van die NH Kerk is, in hoever die Kerk los is van die burgerlike regering en sy eie sake kan bestuur; of daar voorsiening is vir die sendingwese en of dit verpligtend is om Gesange te sing in genoemde Kerk. In enkele gevalle, soos byvoorbeeld dat daar in die kerkwet niks van die sending voorkom nie, is 'n antwoord gegee, maar vir die orige is die antwoord uitgestel, te meer toe ds. Cachet die wenk gee dat Utrecht voorlopig opgeneem word en voorts wou weet of hy die gemeente Wakkerstroom kan bedien as hy daartoe versoek word. Die vergadering het ds. Cachet die wenk gegee dat hy die kerkwet van die NH Kerk behoort te eerbiedig, en het daarna besluit om die Algemene Vergadering op te roep op Pretoria op 20 November en dan die hele posisie daar te bespreek.

Op die derde dag van hierdie samekoms het die saak van ds. Cachet aan die orde gekom. Weer is die naamsverandering bespreek. Tydens die bespreking het ds. Smits verklaar dat die regering en nie die Kerk nie die naam verander het, dat daar geen amptelike skrywe hieroor van die regering ontvang is nie, en eindelik is eenparig besluit om, aangesien die twee name een en dieselfde betekenis het, te bly by die naam Nederduitsch Hervormd. Vervolgens is oor die leer van die Kerk gepraat. Dit het geblyk dat die belydenis nie in die kerkwet opgeneem is nie, maar dat die vergadering genoeë neem met die verklaring van die voorsitter dat die belydenis in art. 7 van die Nederlandse Geloofsbelydenis uitgedruk staan. 'n Voorstel van ds. Cachet om te verklaar dat die Formuliere van Enigheid in alles met Gods Woord ooreenkom, is met algemene stemme verwerp. In die loop van die bespreking het ds. Van der Hoff verklaar dat hy hom hou aan die standpunt dat die belydenisskrifte aanvaar word, in sover hulle ooreenkom met Gods Woord. Op 'n vraag van hom aan die aanwesige Kerkraadslede of hulle met die Dordtse Leerreëls bekend is, was die antwoord nee, en toe hy hulle oor die predestinasieleer uitvra, het dit geblyk dat "die leer bij allen aan zwarigheid lijdt". Veral op hierdie twee punte – die Naam en die Leer – het die paaie uitmekaargegaan, en het ds. Cachet verklaar dat daar nie verder aan vereniging te dink was nie en dat hy voortaan die land sou deurreis "om zuivere Gereformeerde gemeenten op te richten". Die voorsitter het hom alle sukses hiermee toegewens. Dit was die tweede begin.

In die volgende maand het die kerkraad van Utrecht 'n manifes uitgestuur "aan de leden der N.G. Kerk in de Z.A.R.", waarin 'n oorsig gegee word van die pogings om tot 'n vergelyk te kom met die Hervormde Kerk, en waarin veral gewys is op die algehele onafhanklikheid van Utrecht. Voorts is die redes aangegee waarom die pogings misluk het en eindelik 'n historiese skets van die kerklike toestande gedurende die vorige 30 jaar gegee. Die manifes het geëindig met 'n beroep op die lede van die NG Kerk in die Republiek "om het Liberalisme uit ons midden te weren en de leer en praktyk onzer Geref. Kerk alhier te handhaven. De gemeenten van Utrecht, Schoonspruit (Hartebeestfontein), Wakkerstroom (gedeeltelik) en Lijdenburg hebben de goede keuze gedaan om te blijven bij de oude beproefde waarheid der Geref. Kerk. Komt dan, allen die de waarheid liefhebt".

As bylaag by hierdie manifes het 'n beskrywing verskyn van seker gebeurtenisse op Wakkerstroom op 5 tot 7 Januarie 1866. Ds. Van der Hoff is afgevaardig om sake daar in orde te bring, aangesien 'n deel van die gemeente ds. Cachet aangehang het. 'n Poging is aangewend om die twee leraars tot 'n ontmoeting te beweeg, maar ds. Van der Hoff het daarin geen heil gesien nie, en het sy rede gegee waarom hy geweier het om die formuliere te onderteken met die verklaring dat hulle met Gods Woord ooreenkom. Artikels 15 en 23 bevat volgens hom verkeerde stellings, eersgenoemde 'n "geheel Roomse stelling", asof die erfsonde byna heeltemal deur die doop uitgeroei word. As gevolg van hierdie antwoord van ds. Van der Hoff het ouderling H.N. Vermaak, en diakens G.J.J. Visagle, G.J. Viljoen en C.J. Labuschagne op 6 Januarie 'n skrywe gerig aan die Algemene Vergadering van die Hervormde Kerk, waarin hulle verklaar dat hulle die gemeente as Kerkraadslede gedien het "vermenende dat de Kerk genoemd Ned. Herv. Kerk onze oude Geref. Kerk was onder een ander naam". Aangesien dit nou vir hulle duidelik blyk dat daar in naam en belydenis en praktyk 'n verskil is, tree hulle uit die gemeenskap van die Hervormde Kerk en verklaar hulself te wees die Kerkraad van die NG gemeente van Marthinus Wesselstroom (Wakkerstroom).

Op 3 Desember 1866 het die stigtingsvergadering van die Nederduits Gereformeerde Kerk in die Suid-Afrikaanse Republiek op Utrecht plaasgevind. Die oproeping daartoe het uitgegaan van die kerkrade van Lydenburg en Utrecht, en die doel van die samekoms was om alle gemeentes en groepe van die NG Kerk in Transvaal onder een kerkbestuur te verenig, soos in die Vrystaat en Natal reeds die vorige jaar in Mei en Junie gebeur het. Behalwe ds. Cachet, wat as voorsitter opgetree het, en ds. Huet van Pietermaritzburg, wat met adviserende stem as skriba gedien het, was daar afgevaardigde ouderlinge en diakens uit Lydenburg, Nazareth (Middelburg), Utrecht, Hartebeestfontein, Pienaarsrivier ('n wyk van Pretoria), Potchefstroom, Suikerbosrand (Heidelberg) en Vaalrivier ('n wyk van Wakkerstroom). Met algemene stemme is besluit dat die grondslag van die vereniging van die verstrooide gemeentes en groepe sal wees die erkenning van die Bybel as Gods Woord en die strenge handhawing van die Formuliere van Enigheld. Met algemene stemme is besluit om 4 Desember as 'n kerklike feesdag waar te neem, ter gedagtenis aan die vereniging van die NG gemeentes en groepe in die Republiek. Op die vraag: Wat is die verhouding van die NG Kerk tot die Gereformeerde Kerk? was die antwoord: "Een vriendschappelijke". Wat die verhouding tot die Hervormde Kerk betref, is besluit: "Dat de deur onzer Kerk zo wijd als mogelijk geopend is voor leden der N.H. Kerk die getrouw willen blijven aan hun moederkerk".

Van al die agt gemeentes of groepe is met alle nougesetheid verslae geëis en daarop besluite geneem: Utrecht sal deur die ander gemeentes gehelp word om die predikant se salaris te vind. Dit blyk dat Lydenburg so gegroei het dat hy Nazareth — deur Cachet as 'n wortel uit 'n dorre aarde so genoem — moes afstig, en dat laasgenoemde van plan was om spoedig met kerkbou te begin. Hartebeestfontein, wat hom dadelik tydens die weiering van ds. Van der Hoff om hom deur ds. Andrew Murray te laat voorstel, van Potchefstroom onttrek het, is deur die Vrystaatse predikante, ds. A. Murray en ds. A.A. Louw, en sedert 1862 deur ds. Van Broekhuizen as sy konsulent bedien, en wou toe met krag die NG gemeente opbou. Pienaarsrivier is van Lydenburg weggeneem na Pretoria se Hervormde gemeente, maar was toe weer hartlik Gereformeerd. Potchefstroom maak aanspraak op 'n eie ortodokse Gereformeerde leraar. Verder het die vergadering besluit om ds. Cachet te voorsien van 'n behoorlike wa vir sy reise deur die Republiek, en eindelik is besluit om 'n eksemplaar van die notule of handelinge van die eerste vergadering, sowel as van die vasgestelde wette en bepalings na die susterkerke in die Kaapland, Vrystaat en Natal te stuur. Laasgenoemde sou deur 'n deputasie uit Transvaal persoonlik oorhandig word.

Soos gedurende die maande voor die stigtingsvergadering, het ds. F. L. Cachet ook nou daarna weer rusteloos rondgereis om die nodige herderlike werk te doen en die verstrooide lidmate te organiseer. In Februarie, Maart en April het hy Wakkerstroom, Amersfoort, Lydenburg, Middelburg, Pienaarsrivier, Hartebeestfontein, Potchefstroom en Heidelberg besoek. In Junie was hy op Greytown om die Natalse Algemene Vergadering by te woon, en van Augustus af het hy feitlik die bogenoemde reisplan deur Transvaal herhaal, om daarna in Oktober op Middelburg die tweede Algemene Vergadering by te woon. Die tweede begin is so gemaak, grootliks deur die geesdrif en inspanning van Utrecht se predikant.

Ds. Cachet het in 1873 sy ontslag gevra om vir 'n jaar na Holland te gaan waarna ds. H.L. Neethling as sy plaasvervanger die gemeente vir dié jaar sou bearbei. Hy het die eerste maal op 11 Augustus as voorsitter van die kerkraadsvergadering opgetree. 'n Ruk later is aan ds. Cachet, op sy versoek uit Holland, emeritaat toegestaan en gevolglik het die kerkraad, onder voorsitterskap van ds. J.G. Kriel, konsulent en leraar van Lydenburg (1871–1879), op 8 Augustus 1874 'n beroep uitgebring op ds. Neethling. Hy het Utrecht op bekwame wyse en met veel getrouheid bedien tot sy dood op 17 Augustus 1893. Deur sy sterk persoonlikheid en grote beslistheid het hy algemene agting verwerf en veel invloed ten behoewe van die kerk, skool en sending uitgeoefen. Hy het die algemene vergadering jare lank as voorsitter gelei en het baie gedoen vir die vereniging van die NG en NG Kerk in 1885, maar wat later aanleiding gegee het tot hofsake oor kerkeiendomme toe die Hervormde Kerk weer afgeskei het. Daarby het hy vele konsulentskappe waargeneem, selfs van die verafgeleë Bloemhof. In sy eie gemeente is onder sy sorg nie alleen die pastorie, 'n stewige en sierlike gebou, opgerig nie, maar ook die nuwe kerk wat sowat £12 000 gekos het en kort voor sy dood deur ds. Andrew Murray ingewy is.

Tydens gebeurtenisse soos die Zoeloe-oorlog, die anneksasie van die ZAR deur Brittanje en die Eerste Vryheidsoorlog was Utrecht as grensgemeente in hierdie jare van storm en drang op politieke sowel as kerklike gebied ten nouste gemoeid en mede-verantwoordelik vir die gang van die geskiedenis.

Ds. A.J.B. Albertyn is op 23 Junie 1894 as ds. Neethling se opvolger bevestig. Gedurende sy dienstyd het die Tweede Vryheidsoorlog (1899–1902) weereens die gemeente in beproewing beroering gebring en vir hom as man van vrede en liefde, wat dit beproewende jare. Ds. L.M. Kriel het ds. Albertyn, wat oorlede is kort nadat hy sy emeritaat in 1921 aanvaar het, nog in dieselfde jaar opgevolg. Hy het die gemeente 18 jaar lank bearbei tot ook hy sy emeritaat aanvaar het, en wel in 1929. Hy het daarna na Engeland verhuis waar sy vrou oorlede is en waar hy blykbaar tot aan sy dood gewoon het. Dr. Paul Nel jr., derde seun van ds. Paul Nel, onder meer moderator van die Transvaalse Kerk was die volgende leraar en het hier gestaan tot hy in 1948 na Hendrina vertrek het. Sy opvolger was ds. A.J. van Wyk, van 1937 tot 1941 leraar van Weza-Port Shepstone en toe tot sy koms hierheen van Nelspruit. Hy is op 28 Augustus 1948 op Utrecht bevestig.

In 1952 is die gemeentes, onder meer Utrecht en Vryheid, in die gebied van die sogenaamde Nieuwe Republiek aan die NG Kerk in Natal oorgedra. Die Nieuwe Republiek is op 16 Augustus 1884 uitgeroep, maar het weens toenemende geldelike probleme op 14 September 1887 'n verdrag van vereniging met die Zuid-Afrikaansche Republiek onderteken. Met die inlywing van die Nieuwe Republiek by Transvaal op 20 Julie 1888 as die distrik Vryheid het die dorpe Utrecht en Vryheid ook staatkundig deel van Transvaal geword. Ook Paulpietersburg (1911), Babanango (1918, in 1987 ingelyf by Melmoth) en Louwsburg (1929) is in 1952 van die Transvaalse aan die Natalse Kerk oorgedra.





</doc>
<doc id="88073" url="https://af.wikipedia.org/wiki?curid=88073" title="Proos">
Proos

'n Proos (Latyn: "praepositus"; Eng.: "dean"; vroeër ook "provost") is 'n amp in die Rooms-Katolieke Kerk, gewoonlik 'n voorsittende geestelike van 'n kapittel.

Die ampstitel word veral in Vlaandere gebruik en is ongewoon in Suid-Afrika. In Nederland word die amp ook moderator genoem. Die amp word aangetref by:

Die woord is verwant aan die meer bekende provoos, maar proos word uitsluitlik gebruik vir geestelike funksies.

Die WAT gee die volgende aanhaling:
"Op een lyn … stel ek die kanunnike, dekane, kapelaans, prooste en almal wat deur … priesterskappe onderhou word (A. Duvenhage, vert.: Calvyn, 1967, 414)."


</doc>
<doc id="88076" url="https://af.wikipedia.org/wiki?curid=88076" title="Tikal">
Tikal

Tikal ([tiˈkäl], "Tik’al" in moderne Maya-ortografie) is een van die grootste argeologiese vindplekke en stedelike gebiede van die Voor-Colombiaanse Maya-beskawing met merkwaardige ziggoerate. Dit is in die argeologiese streek van die Petén-bekken in die noorde van die huidige Guatemala geleë. Tikal lê in die department El Petén, maak deel uit van Guatemala se Nasionale Park Tikal en is in 1979 deur UNESCO as wêrelderfenisgebied gelys. Die historiese naam van die stad was vermoedelik "Mutal", maar die presiese vertaling is onduidelik, moontlik kan dit met "blom" vertaal word.

Tikal was die hoofstad van 'n verower-staat, wat die nabygeleë kleinstate verower het en een van die mees magtigste koninkryke van die antieke Maya geword het. Daarmee het Tikal in 'n intensiewe wedywering met Calakmul begin, wat met die latere verowering van Calakmul geëindig het. Hoewel monumentale argitektuur op die terrein so ver as die 4de eeu v.C. terug dateer, het Tikal sy hoogtepunt tydens die Klassieke periode bereik, wat ca. tussen 200 en 900 n.C. geduur het. Gedurende hierdie tyd, het die stad baie van die Maya-streek polities, ekonomies en in militêre oorheers, terwyl dit kontakte gehad het met gebiede in Meso-Amerika soos die groot metropool van Teotihuacan in die verre vallei van Meksiko. Daar is bewyse dat Tikal in die 4de eeu n.C. deur Teotihuacan verower is. Na die einde van die Laat-Klassieke tydperk is geen nuwe groot monumente in Tikal gebou nie en daar is bewyse dat die paleise van die elite verbrand is. Saam met 'n geleidelike afname van die bevolking het dit uitgeloop tot die plek se oorgawe aan die einde van die 10de eeu.

Tikal is een van die mees ondersoekte Maya-stede, met 'n lang dinastiese leierlys, die ontdekking van die grafte van baie van die leiers op die lys en die ondersoek van hul monumente, tempels en paleise.

Die dinastiese linie van Tikal, gestig in die vroeë 1ste eeu n.C., het oor 800 jare gestrek en 33 leiers ingesluit.


</doc>
<doc id="88077" url="https://af.wikipedia.org/wiki?curid=88077" title="2 Makkabeërs">
2 Makkabeërs

2 Makkabeërs is 'n Ou Testamentiese apokriewe boek. Die boek gaan nie aan waar 1 Makkabeërs opgehou het nie maar brei die geskiedenis van 1 Makkabeërs 1:10 - 7:50 breedvoeriger uit en dek omtrent 15 jaar van die Israelitiese geskiedenis. Daar is nie sekerheid wanneer die boek geskryf is nie; dit kan tussen 125 v.C. en 100 v.C. wees.



</doc>
<doc id="88078" url="https://af.wikipedia.org/wiki?curid=88078" title="Copán">
Copán

Copán is 'n argeologiese vondsplek van die Voor-Colombiaanse Majabeskawing wat in die Copán-department in die weste van Honduras net oos van die grens tot Guatemala geleë is. Dit was die hoofstad van 'n koninkryk tydens die Klassieke tydperk vanaf die 5de tot die 9de eeu. Die stad is geleë in die uiterste suidooste van die Meso-Amerikaanse kulturele gebied, op die grens met die Isthmo-Colombiaanse kulturele gebied, en was amper omring deur nie-Majamense. In hierdie vrugbare vallei lê nou 'n stad met 'n bevolking van omstreeks 3000, 'n klein lughawe, en 'n kronkelpad. Die historiese naam van die stad is nog nie heeltemal duidelik nie. Copán is in 1980 deur Unesco as wêrelderfenisgebied gelys.

Copán was vir meer as twee duisend jaar bewoon, van die vroeë Voor-Klassieke tydperk tot die Ná-Klassiek. Die stad het 'n kenmerkende beeldhouwerk in die tradisie van die Laeveld-Maja ontwikkel, miskien om die Maja-etnisiteit van die stad se leiers te beklemtoon.

Die stad het 'n historiese rekord wat oor die grootste deel van die Klassieke tydperk streek en is in detail gerekonstrueer deur argeoloë en epigrafers. Copán was 'n kragtige stad en het 'n groot koninkryk in die suide van die Majagebied beheers. Die stad het 'n groot politieke ramp in 738 gely nadat Uaxaclajuun Ub'aah K'awiil, een van die grootste konings in Copán se dinastiese geskiedenis, gevang en tereggestel is deur sy voormalige vasal, die koning van Quiriguá. Hierdie onverwagte nederlaag het gelei tot 'n 17-jaar lange gaping in die geskiedenis van die stad, waartydens die mag in Copán deur Quiriguá oorneem is. In die laat 8ste eeu is die stad laat vaar en het, soos die meeste ander Majastede in die diepte van die Yucatán-skiereiland, verval.

'n Groot gedeelte van die oostelike kant van die Akropolis is geërodeer deur die Río Copán, hoewel die rivier sedertdien herlei is om die terrein teen verdere skade te beskerm.

Verwysings na die voor-dinastiese heersers van Copán is in latere tekste gevind, maar geeneen van hierdie tekste dateer die heerstigting van Copán in 426 n.C.



</doc>
<doc id="88079" url="https://af.wikipedia.org/wiki?curid=88079" title="Teenpous Clemens VII">
Teenpous Clemens VII

Clemens VII gebore Robert van Genève was die eerste teenpous van die Westerse Skisma van 1378 tot 1394.

Robert van Genève was die seun van graaf Amadeus III van Genève en sy vrou Mathilde van Auvergne. Hy het in 1392 sy kinderlose broer Peter opgevolg as graaf van Genève. In 1361 word Robert biskop van Terwaan, in 1368 aartsbiskop van Kameryk (in Frans: Cambrai) en op 30 Mei 1371 kardinaal. Onder Pous Gregorius XI word hy berug deur die bloedbad van Cesena in 1377 terwyl hy legaat in Italië was.

In die konklaaf van 8 April 1378 word Pous Urbanus VI in Robert se teenwoordigheid verkies tot pous. Vyf maande later op 20 September 1378 verklaar die nie-Italiaanse kardinale die verkiesing ongeldig en kies Robert as Teenpous Clemens VII. Frankryk, Skotland, Kastilië, Aragon. Navarra, Portugal, Savoje, party Duitse state, Denemarke en Noorweë erken hom as die ware pous. Na 'n mislukte aanval op Rome vestig Clemens hom in Avignon waar hy gesteun is deur Karel V van Frankryk. Nog Clemens nog Urbanus doen juis moeite om die skisma te beëindig. Clemens was begaafd maar sy bedenklike finansiële praktyke wat nodig was om sy weelderige lewensstyl te handhaaf het hom baie vyande besorg.

Na Clemens se dood wil sy aanhangers die skisma beëindig, maar nie eensydig nie. Clemens se kardinale kies toe Teenpous Benedictus XIII as sy opvolger. Benedictus het onderneem om af te tree as Urbanus dit ook sou doen. Benedictus het egter tot by sy dood pous gebly.

Na die dood in 1374 van kardinaal Guy van Boulogne oom van Robert en proos van Sint Donaas in Brugge wil Pous Gregorius XI sy medewerker Pierre Mazuyer
aanstel. Die kapittel wil egter Zeger van Beke aanstel. Die geskil het aangesleep totdat Mazuyer bedank het omdat te besig was as biskop van Arras.

Gregorius wil nie opgee nie omdat hy in 'n argument met Lodewyk van Male en Filips die Stoute betrokke was oor wie die reg het om die proos aan te stel. Op 11 Januarie 1375 stel hy kardinaal Robert van Genève aan, maar die kapittel, met die steun van Lodewyk van Male hou vas aan sy steun vir van Beke. Die geskil duur voort tot 20 April 1377 toe die pous instem dat van Beke proos kan word na Robert van Genève. Kort daarna sterf Gregorius en Robert word verkies as teenpous Clemens VII teen Gregorius se opvolger Urbanus. Van Beke word toe tog proos van Sint Donaas.

Omdat Clemens 'n teenpous was, word die kardinale wat hy aangestel het nie as sulks deur die Rooms-Katolieke Kerk erken nie en staan hulle bekend as pseudo-kardinale. Clemens het 34 kardinale aangestel in 11 konsistories. Weens die omvang van die lys word dit hier gehou.


</doc>
<doc id="88081" url="https://af.wikipedia.org/wiki?curid=88081" title="Lys van pseudo-kardinale aangestel deur Teenpous Clemens VII">
Lys van pseudo-kardinale aangestel deur Teenpous Clemens VII

Teenpous Clemens VII die eerste teenpous van die Westerse Skisma was teenpous van 1378 tot 1394 het 34 pseudo-kardinale aangestel in 11 konsistories.















</doc>
<doc id="88084" url="https://af.wikipedia.org/wiki?curid=88084" title="Vlag van Georgië">
Vlag van Georgië

Die nasionale vlag van Georgië (Georgies: საქართველოს სახელმწიფო დროშა; "sakartwelos sakhelmtsʼipo drosja") is op 14 Januarie 2004 amptelik in gebruik geneem. Die vlag vertoon ’n rooi Sint Joriskruis op ’n wit agtergrond met ’n rooi "Bolnur-Katskhuri"-kruis in elk van die kwadrante.

Die wit vlag met ’n enkele rooi Sint Joriskruis is vermoedelik gebruik deur Koning Vachtang I in die 5de eeu. Volgens oorlewering het Koningin Tamar ’n vlag met ’n donkerrooi kruis en ’n ster op ’n wit baan gebruik.

In die kaart van 1367 deur Domenico en Francesco Pizzigano word die vlag van "Tifilis" (Tbilisi) aangedui as ’n Jerusalemkruis (’n groot kruis met kleiner kruise in elke kwadrant). Volgens D. Kldiasjwili (1997), is die Jerusalemkruis aanvaar na die heerskappy van Koning George V.

Gedurende Georgië se kortstondige bestaan as ’n onafhanklike staat as die Demokratiese Republiek van Georgië van 1918 tot 1921, is ’n driekleur aanvaar. Die ontwerp het gekom na ’n vlagontwerpkompetisie gehou is en is gewen deur die skilder Iakob Nikoladze. Dit is in 1921, na die inlywing van Georgië by die USSR, deur die Sowjetunie afgeskaf.

Gedurende die Sowjetperiode het Georgië verskeie aanpassings van die rooi Sowjetvlag aanvaar met óf die naam van die Georgiese Sosialistiese Sowjetrepubliek daarop óf ’n hamer en sekel met ’n ster in ’n blou son in die skildhoek met ’n horisontale blou baan in die boonste gedeelte van die vlag. Die vlag van die Georgiese SSR is in November 1990 afgeskaf deur die Georgiese regering kort voordat onafhanklikheid van die Sowjetunie verklaar is.

Die vorige vlag wat deur die Demokratiese Republiek van Georgië gebruik is, van 1918 tot 1921, is op 14 November 1990 herstel deur die Opperraad van die Republiek van Georgië. Dit het daarna egter gewildheid verloor omdat dit geassosieer is met die chaotiese en gewelddadige tydperk rondom die val van die Sowjetunie. Die wynrooi kleur het goeie tye in die verlede en toekoms gesimboliseer, die swart het vir Russiese oorheersing gestaan en die wit vir hoop en vrede.

Die huidige vlag is deur die Peorgiese Patriotiese beweging gebruik na die land se onafhanklikheid van die Sowjetunie in 1991. Teen die laat 1990’s het die destydse ontwerp bekend gestaan as ‘die Georgiese historiese nasionale vlag’ nadat vlagkundiges die rooi-en-wit Jerusalemkruis wat op ’n 14de-eeuse kaart van Domenico en Francesco Pizzigano aangedui, is as die vlag van Tblisi uitgewys het.

’n Meerderheid van Georgiërs insluitend die invloedryke Katolikos-patriarg van die Georgies-Ortodokse en Apostoliese Kerk het die herinstelling van die vlag ondersteun en in 1999 het die Parlement van Georgië ’n konsepwet deurgevoer om die vlag te verander. Dit is egter nie deur die destydse president, Edward Sjewardnadze onderskryf nie. In die vroeë 2000’s is die vlag deur die hoofopposisieparty, die Verenigde Nasionale Beweging onder leiding van Micheil Saakasjwili aangeneem as ’n simbool van weerstand teen Sjewardnadze se regering.

Die vlag is op 14 Januarie 2004 deur die parlement aanvaar. Saakasjwili het dit formeel onderskryf deur die Presidensiële Dekreet No. 31 wat op 25 Januarie, nadat hy as president verkies is, onderteken is.

Die nasionale vlag van Georgië word soos volg in die dekreet beskryf:

Die Georgiese vlag het die volgende tegniese ontwerp:

Die kleurskema word hieronder gelys:

Soos die vlag van Engeland toon die vlag van Georgië ’n rooi Sint Joriskruis op ’n wit agtergrond, maar laasgenoemde verskil deur die gebruik van vier "Bolnur-Katskhuri"-kruise in elk van die kwadrante.




</doc>
<doc id="88121" url="https://af.wikipedia.org/wiki?curid=88121" title="Faerie Glen-natuurreservaat">
Faerie Glen-natuurreservaat

Die Faerie Glen-natuurreservaat in die ooste van Pretoria was deel van die plaas Hartbeespoort 304 wat aan mnr H.W. Struben behoort het. Op ou lugfoto's is dit duidelik sigbaar dat die vloedvlakte gebruik was as landerye en die res van die plaas vir beesweiding. Die reservaat is deel van die Bronberg-bewaringsgebied wat in 1980 verklaar is. Renosterkop (1 468 m) is geleë in die noorde van die reservaat.

Hoewel die kleiner soogdiere soos muishonde, krimpvarkies, hase, ystervarke, groototters, nagapies en kleinkolmuskeljaatkatte moeilik is om te sien, is daar wel tekens van hulle teenwoordigheid.

Die reservaat het drie staproetes:

Somer (September - April): 06:00 - 18:00

Winter (Mei - Augustus): 06:00 - 18:00 



</doc>
<doc id="88122" url="https://af.wikipedia.org/wiki?curid=88122" title="LGBT-regte in Denemarke">
LGBT-regte in Denemarke

Denemarke was in 2012 die 11de land in die wêreld wat huweliksregte aan pare van dieselfde geslag verleen het. Aanneming deur homoseksuele pare is sedert 2010 wettig en homoseksualiteit is sedert 1933 wettig.


</doc>
<doc id="88123" url="https://af.wikipedia.org/wiki?curid=88123" title="Matanzas (provinsie)">
Matanzas (provinsie)

Matanzas (uitgespreek [maˈtansas]) is 'n provinsie in Kuba met ongeveer 690 000 inwoners. Dit is ten opsigte van sy oppervlakte die tweede grootste provinsie (naas Camagüey) in die land. Die provinsie se hoofstad, Matanzas, het vandag 'n bevolking van sowat 145 duisend.




</doc>
<doc id="88125" url="https://af.wikipedia.org/wiki?curid=88125" title="Provinsies van Kuba">
Provinsies van Kuba

Kuba is verdeel in 15 provinsies en een munisipaliteit met spesiale status:


</doc>
<doc id="88126" url="https://af.wikipedia.org/wiki?curid=88126" title="Pinar del Río (provinsie)">
Pinar del Río (provinsie)

Pinar del Río is 'n provinsie in westelike Kuba met ongeveer 592 000 inwoners. Dit is die mees westelike van die land se 15 provinsies. Die provinsie se hoofstad, Pinar del Río, het vandag 'n bevolking van sowat 190 duisend.



</doc>
<doc id="88128" url="https://af.wikipedia.org/wiki?curid=88128" title="Villa Clara (provinsie)">
Villa Clara (provinsie)

Villa Clara is 'n provinsie in westelike Kuba met ongeveer 803 000 inwoners. Dit grens aan die Atlantiese Oseaan in die noorde. Die provinsie se hoofstad, Santa Clara, het vandag 'n bevolking van sowat 190 duisend.



</doc>
<doc id="88129" url="https://af.wikipedia.org/wiki?curid=88129" title="Kirkoek">
Kirkoek

Kirkoek (Arabies: كركوك, Koerdies: "Kerkûk") is 'n bekende oliestad in noordelike Irak, wat 236 km noord van Bagdad geleë is. Die stad het 'n bevolking van 902 520 in 2013 gehad. Kirkoek is veral bekend vir sy multikulturele diversiteit en word daarom die "kulturele hoofstad van Irak" genoem.


</doc>
<doc id="88130" url="https://af.wikipedia.org/wiki?curid=88130" title="Himno nacional de Chile">
Himno nacional de Chile

Himno nacional de Chile is sedert 1828 die nasionale volkslied van Chili.
Die lied bestaan uit ses strofes en 'n koor.
Die woorde is deur Eusebio Lillo geskryf en dit is deur Ramón Carnicer gekomponeer.



</doc>
<doc id="88132" url="https://af.wikipedia.org/wiki?curid=88132" title="Chibok">
Chibok

Chibok is 'n plaaslike regeringsgebied in die Borno-staat van Nigerië. Die hoofkwartier is in die dorp van Chibok. Die dorp het 'n bevolking van 66 105 in 2006 gehad.

Chibok is hoofsaaklik 'n Christelike dorp. Die dorp se poskode is 601.

276 skoolmeisies is op 14 April 2014 deur die militante groep Boko Haram ontvoer.



</doc>
<doc id="88133" url="https://af.wikipedia.org/wiki?curid=88133" title="Afstand">
Afstand

Afstand is 'n numeriese beskrywing van hoe ver objekte van mekaar is.

Afstand word tipies gemeet in:


Die verskil tussen afstand en verplasing is dat afstand die werklike pad is tussen twee objekte, terwyl die verplasing die korste afstand tussen twee punte is.

Afstand = spoed × tyd



</doc>
<doc id="88134" url="https://af.wikipedia.org/wiki?curid=88134" title="Krappe en krewe">
Krappe en krewe

Krappe en krewe word op 'n strand of buite op 'n grasperk gespeel waar daar genoeg plek is om rond te hardloop. Dit help met kinders se fiksheid asook om hul reaksietempo te ontwikkel.

Die groep deelnemers word in twee ewe groot spanne verdeel. Die een span word die "krappe" en die ander span "krewe" genoem. 'n Spelleier, gewoonlik 'n volwassene, roep dan óf kr-r-r-ewe óf kr-r-r-appe ('n span se naam) uit, wie dan gejaag en gevang moet word deur die ander span. Die interessantheid van die speletjie is dat "krewe" en "krappe" amper dieselfde klink, altans die begin "krrr-". Jy kan die ander spelers uitdaag/koggel totdat die volle woord, bv. "kr-r-r-r-appe" deur die leier geroep word; as jy dan 'n "krap" is, moet jy hol vir 'n vale voor die "krewe" jou vang! 

Al die krappe wie gevang is, verander na krewe (en andersom), totdat al die teenstanders gevang is. 

Die spel volg amper dieselfde reëls as Wolf, wolf, hoe laat is dit? behalwe dat die een span almal "wolwe" is en die ander span dus almal "skape" is.



</doc>
<doc id="88136" url="https://af.wikipedia.org/wiki?curid=88136" title="Arsène Wenger">
Arsène Wenger

Arsène Wenger, OBE, (* 22 Oktober 1949) is 'n Franse sokkerbestuurder en voormalige speler. Hy was van 1996–2018 die bestuurder van Arsenal, wat hom die klub se langsdienende bestuurder maak en wie die meeste sukses behaal het in terme van titels gewen. Sokkerkenners gee Wenger krediet vir sy bydrae tot die omkeer van sokker in Engeland in die laat 1990's, weens sy bekendstelling van veranderinge in die afrigtingsmetodes asook dieet van spelers.

Wenger is in Straatsburg gebore en getoë in Duttlenheim. Sy pa, die bestuurder van die plaaslike dorpie se span, het hom aan sokker bekendgestel. Ná 'n beskeie loopbaan as speler, waarin hy vir 'n paar amateurklubs gespeel het, behaal Wenger in 1981 'n diploma in sokkerspanbestuur. Na 'n onsuksesvolle tydperk by Nancy wat uitgeloop het op sy afdanking in 1987, het Wenger by AS Monaco aangesluit, wat hy in 1988 tot die ligatitel gelei het en in 1991 tot oorwinning in die Coupe de France. Wenger se mislukking om die liga-titel weer die daaropvolgende seisoene te wen het egter gelei tot sy vertrek by Monaco in 1994 met wedersydse toestemming. Hy het daarna kortliks Japannese J. League span Nagoya Grampus Eight afgerig, wat onder sy bestuurskap die Keiser se sokkertoernooi en die Japannese Supertoernooi gewen het.

In 1996 is Wenger aangestel as bestuurder van Arsenal in Londen en twee jaar later het die klub die Engelse Premier League en die FA-beker dubbel gewen. Hy het Arsenal tot beide die 2000 UEFA-bekerfinaal en die 2001 FA-bekerfinaal gelei, en in 2002 vir die tweede keer beide die liga en FA-beker in een seisoen gewen. In 2003 wen Arsenal die FA-beker. In 2004 wen Arsenal weer die ligatitel, en word in die proses die eerste klub om onoorwonne oor 'n hele ligaseisoen te bly, sedert Preston North End die onderskeiding 115 jaar vantevore behaal het. Vir hierdie prestasie ontvang Wenger se Arsenal ‘n goue trofee en Wenger se span ontvang die bynaam “The Invincibles”, wat vroeër aan Preston North End gegee is. Die span het voortgegaan om Nottingham Forest se rekord van 42 onoorwonne ligawedstryde te oortref en het nog sewe wedstryde onoorwonne gebly voordat hulle uiteindelik in Oktober 2004 verloor het. In 2006 het Arsenal hul eerste verskyning in 'n Champions League finaal gemaak, maar hulle verloor teen Barcelona in Parys. 

Tydens Wenger se ampstermyn het Arsenal verskuif na 'n nuwe opleidingsentrum en in Augustus 2006, na die nuwe Emirates Stadium ná 93 jaar by hul ou Highbury-stadion. Gedurende die tydperk van 2006–2013 het Wenger se Arsenal deur ‘n trofeedroogte gegaan, wat deur baie toegeskryf is aan die gebrek van beskikbare fondse na die stadionverskuiwing. Gevolglik het Wenger minder geld op nuwe spelers spandeer en as gevolg van hoër lone by ander klubs en die voortdurende trofeedroogte het Arsenal gesukkel om hul sterspelers te behou. 

Onlangs het die klub egter meeste van die oorblywende skuld betaal en dit blyk dat Wenger weer voldoende fondse tot sy beskikking het. Dit het duidelik geword toe Arsenal in September 2013, die 24-jarige Mesut Ozil vir ‘n fooi wat geskat word op £42,5 miljoen van Real Madrid aangeskaf het en in die proses hul vorige rekordfooi meer as verdubbel het. In Maart 2014 het Wenger die vierde bestuurder geword om 1000 wedstryde in beheer van ‘n enkele Engelse sokkerspan te wees. In 2014 breek Wenger se Arsenal hul trofeedroogte na 9 jaar en wen die FA-beker. Hy beëindig ook spekulasie oor sy toekoms deur ‘n nuwe kontrak met Arsenal te teken, wat op die ouderdom van 64 heel moontlik sy laaste een sou wees.

Wenger het by Arsenal die bynaam "Le Professeur" van ondersteuners en die Britse media ontvang om sy leergierige houding te weerspieël. Sy benadering tot die spel beklemtoon 'n aanvallende mentaliteit, met die doel dat sokker vermaak en plesier aan die toeskouers moet verskaf. Wenger se Arsenalspanne is dikwels gekritiseer vir hul gebrek aan dissipline; sy spelers het 100 rooikaarte tussen September 1996 en Februarie 2014 ontvang, alhoewel sy spanne al toekennings ontvang het vir regverdige spel. 

Reeds in sy tydperk by Monaco het Wenger 'n reputasie gehad om jong talent raak te sien, en sy fokus deur sy volle loopbaan het op die ontwikkeling van 'n jeugstelsel gebly; sy klubs het verkies om meestal self jong spelers te ontwikkel in plaas daarvan om net duur, ervare spelers aan te koop. Wenger het al vier keer die Onze D’Or ("Wêreldbestuurder/afrigter van die jaar"-toekenning) ontvang: in 2000, 2002, 2003 en 2004. Verder ontvang hy ook in 2010, saam met baie ander toekennings, IFFHS se "Wêreldbestuurder/afrigter van die dekade"-toekenning.


</doc>
<doc id="88139" url="https://af.wikipedia.org/wiki?curid=88139" title="Megawattuur">
Megawattuur

Een Megawatt-uur of MWh is 'n eenheid vir arbeid. Dit is gelyk aan:




</doc>
<doc id="88140" url="https://af.wikipedia.org/wiki?curid=88140" title="Strubendam-voëlreservaat">
Strubendam-voëlreservaat

Die Strubendam-voëlreservaat in Lynnwood Glen, Pretoria is geleë op 'n gedeelte van die oorspronklike plaas Hartebeestpoort 362 JR wat aan mnr. F.E.B. Struben behoort het. 

Die dam is gebou in die Waterkloofspruit en dit het 'n bakmaat van 108 000 m. Die damwal is ongeveer 6 meter hoog. 

Die presiese ouderdom van die oorspronklike dam is nie bekend nie, maar daar word geskat dat die dam tussen die 1940's en 1960's gebou is. Kaarte wat dateer uit 1929 dui daarop dat die dam in daardie tyd nog nie bestaan ​​het nie. 

Die damwal is in September 1984 opgegradeer en sedert 1985 dien dit ook as die vloedbeheerdam. 

Voëllewe is volop en 'n verskeidenheid vissoorte soos die vleikurper, skerptandbaber, kanariekurper, karp en varswaterbaars kom in die dam voor.

Die plantegroei by Strubendam is bakenveld, wat 'n oorgangplantegroei tussen grasveld en bosveld is. Daar is ook moeras-areas en oewerbos onder die damwal. Riviervaderlandswilg, soetdoring, gewone haakdoring en witstinkhout is die algemeenste bome in die reservaat. 

Die reservaat is is ideaal vir stap, voëlkyk en piekniek. Daar is ablusiegeriewe beskikbaar en groot skaduryke grasperke waar besoekers kan ontspan. Die dam word gebruik vir visvang. Geen vure word toegelaat nie.

Somer (September - April): 06:00 - 18:00

Winter (Mei - Augustus): 06:00 - 18:00 



</doc>
<doc id="88141" url="https://af.wikipedia.org/wiki?curid=88141" title="Worcestersous">
Worcestersous

Worcestersous is 'n gegiste vloeistofkruiery. Dit is dikwels 'n bestanddeel van Walliese toebroodjies (Engels: rarebit), Caesar-slaai, "Oesters Kirkpatrick", en soms by "chili con carne", tsjakalaka, beesbredie, hamburgers en ander vleisgeregte. Worcestersous word ook gebruik om mengeldrankies soos 'n "Bloody Mary" of 'n "Caesar" te geur.

Volgens die historikus en heraldikus van Wallis, majoor Francis Jones (1908-1993) kan die uitvinding van die resep toegeskryf word aan ene kapt. Henry Lewis Edwardes (1788-1866). Edwardes, oorspronklik van Rhyd-y-Gors, Carmarthenshire, was 'n veteraan van die Napoleontiese Oorloë en het die rang van adjunk-luitenant van Carmarthenshire beklee. Hy het vermoedelik die resep tuis gebring na sy reise in Indië. Die artikel sê nie hoe die resep sy weg gevind het na mnre Lea en Perrins toe nie.

Toe die worcestersousresep vir die eerste keer berei is in die apteek van John Wheeley Lea en William Henry Perrins, was die gevolglike produk so sterk dat dit as oneetbaar beskou is en die vaatjie is net so in die kelder agtergelaat. 'n Paar jaar later is die stoor skoongemaak en opgeruim, en toe die aptekers besluit om dit weer te proe, ontdek hulle dat die sous nou gegis het en sagter en meer aanvaarbaar was. Hulle was heel in hulle skik daarmee en teen 1838 word die eerste bottels "Lea & Perrins Worcestersous" aan die verbruikerspubliek vrygestel.


</doc>
<doc id="88149" url="https://af.wikipedia.org/wiki?curid=88149" title="Nasionale Dieretuin van Suid-Afrika">
Nasionale Dieretuin van Suid-Afrika

Die Nasionale Dieretuin van Suid-Afrika in Pretoria is 'n fasiliteit van die Nasionale Navorsingstigting (NNS) waar 'n groot verskeidenheid spesies van diere aangehou word vir besoekers om te besigtig.

Die 85 ha dieretuin huisves 3117 voorbeelde van 209 soogdierspesies, 1358 voorbeelde van 202 voëlsoorte, 3871 voorbeelde van 190 visspesies, 388 voorbeelde van 4 ongewerwelde spesies, 309 voorbeelde van 93 reptielspesies, en 44 voorbeelde van 7 amfibiese spesies.

Die Nasionale Dieretuin van Suid-Afrika is die grootste dieretuin in die land en die enigste een met nasionale status. Die dieretuin word deur meer as 600 000 mense per jaar besoek. Die totale lengte van die wandelpaaie in die dieretuin is ongeveer 6 km.

Johannes Francois Celliers het die plaas "Klein Schoemansdal" by Stephanus Schoeman (Predident van die ZAR) gekoop en dit na "Rus in Urbe" herdoop. In 1895 is die plaas deur die staat bekom en die dieretuin is gestig met die uitbreek van die Tweede Vryheidsoorlog in 1899. Dit het in 1916 amptelik die Nasionale Dieretuin geword.

'n Akwarium en reptielpark vorm ook deel van die dieretuinfasiliteit in Pretoria. Die akwarium is die grootste binnelandse see-akwarium in die land.

Die dieretuin beskik oor 'n kafeteria, vier kiosks, en 'n restaurant. Daar is talle piekniekplekke onder skadubome. Braaifasiliteite is beskikbaar by die piekniekarea langs die Apiesrivier asook 'n kabelspoor wat bedryf word tussen 10:00 en 16:15.

Die dieretuin is 7 dae per week oop, elke dag van die jaar. Kaartjies word daagliks verkoop tussen 8:30 en 16:30 en die hekke sluit om 17:30.



</doc>
<doc id="88151" url="https://af.wikipedia.org/wiki?curid=88151" title="Flag Boshielodam">
Flag Boshielodam

Flag Boshielodam (voorheen die Arabiedam) is 'n dam in die Olifantsrivier, naby Marble Hall, Limpopo in Suid-Afrika. Dit is in 1987 gebou, hoofsaaklik vir die besproeiing van gewasse. Die dam is 1 225 meter lank en kan 185 100 000 m³ water opgaar. Die damwal is 36 meter hoog.



</doc>
<doc id="88158" url="https://af.wikipedia.org/wiki?curid=88158" title="Sesmylspruit">
Sesmylspruit

Die Sesmylspruit is 'n rivier in Gauteng, Suid-Afrika. 

Die spruit ontstaan as die Rietvleirivier oos van Kempton Park en vloei noordwaards deur 'n aantal vleilande tot in die Rietvleidam in. By die uitloop van die Rietvleidam word dit die Sesmylspruit genoem. Van daar af vloei dit weswaards tot waar dit by die Olifantspruit aansluit, suid van Irene. Van hierdie punt af word dit die Hennopsrivier genoem.
Die gedeelte van die Hennopsrivier wat deur Centurion vloei was ook voorheen bekend as die Sesmylspruit. Die destydse Verwoerdburgse stadsraad het besluit dat die rivier in sy munisipale gebied net as die Hennopsrivier bekend sal staan. Pretoria se stadsraad was sterk gekant teen enige verandering aan die naam Sesmylspruit omdat dit belangrike historiese waarde vir die stad het. 



</doc>
<doc id="88160" url="https://af.wikipedia.org/wiki?curid=88160" title="Mayabeque (provinsie)">
Mayabeque (provinsie)

Mayabeque is 'n provinsie in westelike Kuba met ongeveer 381 000 inwoners. Die provinsie se hoofstad, San José de las Lajas, het vandag 'n bevolking van sowat 70 duisend.



</doc>
<doc id="88161" url="https://af.wikipedia.org/wiki?curid=88161" title="Anna Scheepers">
Anna Scheepers

Sen. Anna Elizabeth Prinsloo Scheepers (Delareyrust, 18 Maart 1914 – ?) was ’n Suid-Afrikaanse vakbondleier, onder andere langer as 35 jaar presidente van die Klerewerkersunie van Suid-Afrika (KWU) en in 'n stadium ook van die Nasionale Unie van Sigaret- en Tabakwerkers van Suid-Afrika. Sy was, saam met Johanna Cornelius en Bettie du Toit, een van die mees vooraanstaande Afrikanervroue in die vakbondbeweging.

Die KWU het onder haar leiding gestry vir regverdiger vergoeding en 'n korter werkweek. Hulle kon daarin slaag om in 1949 drie weke se betaalde verlof per jaar vir werkers beding, iets wat voorheen nie bestaan het nie. Vantevore was hul enigste betaal verlof Kersdag en Meidag. In 1949 is nog drie openbare vakansiedae bygevoeg. Die vakbond het twee fondse opgerig, dié vir hulp aan siekes en werkloses. Die KWU het hom beywer vir 'n beter lewe vir sy lede en amper geheel en al op sy eie krag en die morele ondersteuning van ander vakbondlede staatgemaak. Sommige werkgewers het die vakbond gerespekteer, terwyl ander dit gevrees het, maar sy lede is met respek behandel omdat hulle hulle altyd tot die vakbond kon wend wanneer hulle sleg behandel is. 

Anna Scheepers was die tweede oudste van die nege kinders (gebore in die bestek van 20 jaar) van Jan Hendrik Scheepers, 'n armblanke-boer. Sy is opd ie plaas De la Rey gebore en het haar skoolopleiding deurloop aan die plaasskool Hillside en Hoërskool Monument, Krugersdorp. Weens die Groot Depressie moes sy in 1932 in haar matriekjaar die skool verlaat en agter 'n vrugtetoonbank in Malvern, Johannesburg, gaan werk om haar gesin te help onderhou. Ná skool het 'n leeftyd van selfonderrig gevolg. Omstreeks 1934 het sy betrokke geraak by die KWU toe Jaffe & kie. haar in hul rokfabriek as strykster in diens geneem het. Dit was die begin van haar lewenslange stryd om die waardigheid van alle werkers en om gelykheid vir vroue op alle lewensterreine.

Slegs vier jaar nadat sy tot die KWU toegetree het, word sy in 1938 op die ouderdom van net 24 jaar verkies tot presidente van die KWU van SA. In 1939 het sy hoedemaaksters in ’n vakbond georganiseer en gehelp om hul Nywerheidsraad in Transvaal te stig. Sy het werkers in manshoede-fabrieke georganiseer asook klerewerkers van Kroonstad en Wepener, en die glaswerkers van Johannesburg. Gedurende die Tweede Wêreldoorlog het sy in die Johannesburgse Prysbeheerraad gedien asook in die Demobiliserings- en Rehabilitasieraad. In 1950, met die aanvaarding van die Wet op die Onderdrukking van Kommunisme, is sy, Solly Sachs (algemene sekretaris van die KWU) en Johanna Cornelis as kommunisme gelys. Soos talle ander vakbondleiers van destyds, het sy Rusland voor die oorlog besoek. 

In 1955 het sy gedien in die Loonraad vir ondersoek in die klerebedryf as werkersverteenwoordiger en ook in 1956 as assessor in die Nywerheidshof van Ondersoek insake werkreservering in die klerebedryf. 

In November 1968 is sy as die eerste en enigste vrou verkies tot die Algemene Raad van Internasionale Tekstiel- en Klerewerkersfederasies. Sy het jare lank in talle vakbondliggame gedien. Sy was voorsitter van die Transvaal Cloting Industry Medical Benefit Society, addisionele lid van die Loonraad, in 1957 en 1960 assessor in die Nywerheidstribunaal, vakbondverteenwoordiger in die loodskomitee van die Nasionale Produktiwiteitsinstituut en het die Unie en later Republiek op talle internasionale konferensies verteenwoordig. Dit het haar in staat gestel om wyd te reis in Europa en die Verre-Ooste.

Scheepers was ’n ervare onderhandelaar in verband met loonooreenkomste en het die vakbond binne en buite Suid-Afrika op verskeie kongresse verteenwoordig, onder meer die seminaar "Challenges to working woven in changing times" in 1975 in Tel Aviv, Israel.

Sy is op 27 November 1954 getroud met Arthur Richard McLaughlin (sekretaris van die Tremweë en Omnibuswerkersunie, Kaapland). Voorheen was sy getroud met J.J. Venter, president van die Johannesburgse Munisipale Transportwerkersunie, maar hy het haar ontval. Haar liefhebberye was die kookkuns, naaldwerk, piouter-werk, blommerangskikking, tuinmaak en bak. Op die Randse Paasskou het sy die eerste pryse verower vir tapisserie- en borduurwerk en vir gebak; ook die eerste prys vir tapisseriewerk in Kaapstad. Sy en haar man het in die vroeë sestigerjare in Nuweland, Kaapstad, gewoon.

Vir haar bydrae tot die oorlogspoging het genl. J.C. Smuts, tydens die oorlog die opperbevelvoerder van die Suid-Afrikaanse Leër en eerste minister, die medalje vir vrywillige diens aan haar toegeken. Amerika het die "State Leadership Grant" in 1969 aan haar toegeken. In 1972 het "The Star" haar aangewys as vrou van die jaar, dieselfde jaar waarin sy deur die Internasionale Wie Is Wie as een van die 2 000 vroue van uitnemendheid wêreldwyd aangewys is. In April 1973 het die Universiteit van die Witwatersrand ’n eredoktorsgraad in die regte aan haar toegeken. In 1974 is sy tot senator vir die Verenigde Party verkies.



</doc>
<doc id="88164" url="https://af.wikipedia.org/wiki?curid=88164" title="Asetoon">
Asetoon

Asetoon (sistematiese naam propanoon) is 'n organiese verbinding met die formule (CH)CO. Dit is 'n kleurlose, hoogs vlugtige, vlambare vloeistof, en is die eenvoudigste ketoon bekend.

Asetoon is mengbaar met water en dien as 'n belangrike oplosmiddel in sy eie reg, tipies vir skoonmaakdoeleindes in die laboratorium. In 2010 is ongeveer 6.7 miljoen ton wêreldwyd geproduseer, hoofsaaklik vir gebruik as 'n oplosmiddel en die produksie van metielmetakrilaat en bisfenol A. Dit is 'n algemene boublok in die organiese chemie. Bekende alledaagse gebruike van asetoon is as naellakverwyderaar en verfverdunner.

Asetoon word deur die menslike liggaam geproduseer en uitgeskei deur middel van normale metaboliese prosesse. Dit is algemeen teenwoordig in die bloed en urine. Mense wat aan diabetes (suikersiekte) lei, vervaardig dit in groter hoeveelhede. Swanger vroue, borsvoedende moeders en kinders toon hoër vlakke van asetoon. 'n Ketogeniese dieet, wat asetoonvlakke verhoog in die liggaam, word gebruik om epileptiese aanvalle in babas en kinders te verminder.


</doc>
<doc id="88168" url="https://af.wikipedia.org/wiki?curid=88168" title="Manhattan">
Manhattan

Manhattan is die stadsdeel (Engels: "borough") in New York met die hoogste bevolkingskonsentrasie en met 'n sterk handelsontwikkeling. Dit het 'n geskatte bevolking (2013) van 1 626 159 en 'n oppervlakte van 87,5 km². Dit grens aan The Bronx in die noorde en die East River skei dit van Brooklyn. Broadway is ook in Manhattan.


</doc>
<doc id="88169" url="https://af.wikipedia.org/wiki?curid=88169" title="The Bronx">
The Bronx

The Bronx is die mees noordelike stadsdeel (Engels: "borough") en een van vyf munisipaliteite van New York. Dit het 'n geskatte bevolking van 1 455 720 in 2016 gehad en 'n oppervlakte van 150 km². Dit grens aan Manhattan in die suide. Die stadsteel is na Jonas Bronck genoem.

The Bronx word deur die Bronxrivier verdeel in ’n heuwelagtige deel in die weste en ’n platter oostelike deel. Oos en wes se straatname word verdeel deur Jeromelaan – ’n uitbreiding van Manhattan se Fifth Avenue. The West Bronx is in 1847 by New York ingelyf en die dele oos van die Bronxrivier in 1895. Die Bronxdistrik is in 1914 van die distrik New York geskei.

Sowat ’n kwart van die Bronx-gebied is oop ruimtes, insluitende die Woodlawn-begraafplaas, Van Cortlandt-park, Pelham Bay-park, die New Yorkse Botaniese Tuin en die Bronx-dieretuin in die noorde en middel van die munisipaliteit. Hierdie oop gebiede kom voor op grondgebied wat laat in die 19de eeu met opset uitgehou is terwyl stedelike uitbreiding van Manhattan af noord- en ooswaarts voortgeduur het.

The Bronx is ook waar die Yankee-stadion (waar die New York Yankies bofbal speel) geleë is. Die persepsie bestaan dat dit ’n arm deel van die stad is waar misdaad hoogty vier, maar dis nie in die hele Bronx die geval nie.


</doc>
<doc id="88171" url="https://af.wikipedia.org/wiki?curid=88171" title="Tumblr">
Tumblr

Tumblr (geskryf as tumblr) is 'n gratis sosiale netwerk- en mikrojoernaaldiens wat deur David Karp geskep en deur Yahoo! besit word. Die webtuiste stel mense in staat om teks, stilstaande en bewegende beelde, kwotasies, skakels en oudio-opnames in 'n "tumblrlog“ te publiseer. Gebruikers kan ander persone se webjoernale (blogs) volg om sodoende in kontak te bly. Teen 7 Desember 2018 het die webtuiste reeds meer as 450 miljoen webjoernale gehad.



</doc>
<doc id="88174" url="https://af.wikipedia.org/wiki?curid=88174" title="Lionel Messi">
Lionel Messi

Lionel Andrés "Leo" Messi Cuccittini (gebore 24 Junie 1987 in Rosario, Santa Fe, Argentinië) is 'n Argentynse sokkerspeler wat vir die Spaanse sokkerklub FC Barcelona speel. Die aanvaller speel sedert 2004 vir FC Barcelona se eerste span en verleng in Februarie 2013 sy kontrak tot en met die seisoen van 2017/18. Messi besit naas Argentynse ook Spaanse burgerskap. Sy bynaam is "La Pulga" (Die Vlooi). Hy het die bynaam te danke aan sy lengte en snelheid.


</doc>
<doc id="88175" url="https://af.wikipedia.org/wiki?curid=88175" title="Jukskeirivier">
Jukskeirivier

Die Jukskeirivier is 'n sytak van die Krokodilrivier en ontspring in Johannesburg. Die rivier het sy naam op 8 Oktober 1853 by die prospekteerder Pieter Jacob Marais gekry. Marais het goud op die rivieroewer ontdek asook 'n jukskei wat daar rondgelê het.

Die Jukskeirivier ontstaan in Ellispark in Johannesburg, hoewel die oorspronklike fontein op die voormalige Doornfontein plaas was, en sedertdien verdwyn het as gevolg van stedelike ontwikkeling. Nou verskyn die water van die Jukskei vir die eerste keer bogronds in 'n stormwater-afloop in Bertrams by die kruising van Queenstraat en Sportsweg. Die rivier vloei in 'n noord-oostelike rigting tot by Gillooly's waar dit dan noordwaarts vloei deur Alexandria. Dit vloei onder deur die N3 by Buccleuch en dan onder deur die N1 naby Midrand. Van hier af vloei dit weswaarts verby Kyalami, Lone Hill en Dainfern. Dit vloei onder deur die N14, verby Lanseria-lughawe en vloei dan verder noord totdat dit by die Krokodilrivier aansluit.


</doc>
<doc id="88176" url="https://af.wikipedia.org/wiki?curid=88176" title="Bamberg">
Bamberg

Bamberg is 'n selfregerende stad in die administratiewe gewes Bo-Franke (Duits: "Oberfranken") van die Duitse deelstaat Beiere met 'n bevolking van omstreeks 71 000. Die stad is die setel van 'n universiteit en ander opvoedkundige instellings, 'n belangrike ekonomiese spilpunt in Bo-Franke en die setel van 'n Rooms-Katolieke aartsbiskop.

Die historiese stadskern van Bamberg met 'n ryk erfenis aan Gotiese en Barokboukuns is die grootste van sy soort wat in Duitsland bewaar gebly het. In 1993 het Unesco Bamberg se ou stad, wat as 'n "duisendjarige kunswerk" beskryf word, as wêrelderfenis gelys. Bamberg staan daarnaas bekend vir sy biertradisie. So word in plaaslike brouerye onder meer spesialiteite soos rookbier gebrou waaraan gerookte mout 'n besondere smaak verleen.




</doc>
<doc id="88177" url="https://af.wikipedia.org/wiki?curid=88177" title="Achmat Dangor">
Achmat Dangor

Achmat Dangor (* 30 November 1948 in Johannesburg) is 'n tussentydse direkteur vir die Wêreldvigsveldtog ("World AIDS campaign"). Dangor is ook 'n digter, toneel- en romanskrywer. Hy is veral bekend as outeur van die boeke "Kafka's Curse (1997)", waarvoor die Herman Charles Bosman-prys toegeken is, en "Bitter Fruit (2001)". Hy het reeds drie digbundels, ’n novelle en ’n kortverhaalbundel die lig laat sien.

Dangor was in die jare sestig en sewentig in die politiek aktief, o.a. in die skrywersgroep "Black Thoughts". As gevolg hiervan is 'n publikasieverbod in die jare sewentig op sy werk in Suid-Afrika geplaas. Hy doseer daarna 'kreatiewe skryfkuns' aan die Stedelike Universiteit van New York. In 1992 wen hy die BBC-prys vir Afrika-poësie. Hy was tot 2001 die direkteur van die "Nelson Mandela Kinderfonds".

Achmed Dangor is in 1948 in Newclare in Johannesburg gebore as die naas oudste van nege kinders, waarvan agt seuns en een dogter. Sy pa, Ebrahim Dangor, is die kind van ’n Indiër-man en ’n Afrikaner-vrou, terwyl sy ma van Kaaps-Maleise afkoms is. Newclare is in hierdie beginjare van apartheid ’n kosmopolitiese voorstad, waar mense van alle rasse woon. Wanneer swart mense dan in terme van die Groepsgebiedewet uit die voorstad verwyder word, maak die verlies van sy vriende hom polities en sosiaal bewus. As klein kind bly hy lank by sy ouma op Fordsburg. Hoewel sy huistaal Afrikaans is, gaan hy na Engels-medium skole en gaan ook elke dag na die Madressa (Islamitiese skool). Na skool lei hy ’n nomadiese lewe en spandeer tyd in plekke soos Kaapstad, Port Elizabeth, Grahamstad, Kimberley, Victoria-Wes en ’n plekkie met die naam Buurmansdrift naby Mafikeng. Hy trou jonk met Beverly en hulle het twee kinders (Zain en Justine), maar die huwelik word later ontbind. Vir ’n lang tyd werk hy by die kosmetiekfirma Revlon, waar hy as arbeider begin en later ’n senior bestuurder word in bevel van die aankope, vervaardigingsbeplanning en transport. Vanaf ’n jong ouderdom is hy polities aktief en as lid van die militante jeugvleuel van die Arbeidersparty en die skrywersgroep Black Thoughts word hy deur die vorige Suid-Afrikaanse Regering verban vanaf 1973 tot 1978. Gedurende hierdie tydperk woon hy in Riverlea in Johannesburg. Aangesien dit onmoontlik is om in aanraking met ander mense te kom, verwyl hy die tyd deur eindeloos te skryf.

Hy studeer letterkunde aan Rhodes-universiteit. In die tagtigerjare is hy een van die stigterslede van die Congress of South African Writers en hy word ook in 1991 tot vise-president van hierdie organisasie verkies. Vanaf 1986 is hy op versoek van Desmond Tutu betrokke by die Kagiso Trust, wat op daardie stadium die grootste ontwikkelingsagentskap onder beheer van swart mense is. In 1991 word hy besoekende professor in Suid-Afrikaanse letterkunde aan die City University of New York (die Haarlem-kampus). In 1993 keer hy terug na Suid-Afrika en word aangestel as hoof van die sekretariaat van die Droogte Forum, wat deur die nuut ontbanne vryheidsbewegings, kerke en gemeenskapsorganisasies gestig word om verligting te bewerkstellig vir diegene wat deur die swaar droogtes van daardie tyd geteister is. Hierna aanvaar hy in 1994 ’n direkteurskap by die Independent Development Trust, ’n organisasie wat hom op plattelandse ontwikkeling toespits, en word dan bedryfshoof van die Nelson Mandela Kinderfonds tot 2001. In hierdie jaar verhuis hy na New York, waar sy tweede vrou, die Skotse Audrey, tydelik vir die Verenigde Nasies werk. Hy word daar aangestel as interim Direkteur van die Wêreldvigsprogram en in 2004 aanvaar hy ’n pos as Direkteur van Kommunikasie by die Verenigde Nasies se Program oor Vigs (UNAIDS), waarvoor hy na Genève in Switserland verhuis. By sy terugkeer na Suid-Afrika in Januarie 2007 word hy uitvoerende hoof van die Nelson Mandela Stigting.

Hy begin poësie skryf terwyl hy nog op skool is. Tydens die periode van sy inperking skryf hy prosa en hy beskou sy letterkundige arbeid in hierdie tyd as vrugtevol. Sy gedigte word na opheffing van sy inperking veral in "Staffrider" gepubliseer en later ook in "English Academy Review". In 1981 debuteer hy met die publikasie van "Waiting for Leila", ’n novelle en ’n aantal kortverhale. Die titelverhaal ondersoek die ervarings van ’n outsider-figuur in die Suid-Afrikaanse gemeenskap, waar die politiek van die land sy gevoel dat hy nêrens hoort nie verder kompliseer. "Waiting for Leila" word in 1981 bekroon met die Mofolo-Plomer-prys. ’n Kortverhaal gebaseer op sy ondervindings, "Lost", wen in 1993 die Cosmo / IGI Life Vita kortverhaalkompetisie. Hy publiseer die kortverhaal "A reason to love" in 2004 in "Tydskrif vir Letterkunde".

In 1997 wen hy die Herman Charles Bosman-prys vir die roman "Kafka's curse". Die roman "Bitter fruit" behandel die gelatenheid van die nuwe elite in Suid-Afrika, wat hulleself verryk en vergeet van diegene wat steeds sukkel ten spyte van die demokrasie. Die hoofkarakter Lydia sukkel om die pyn te verwerk van haar verkragting deur ’n veiligheidspolisieman in apartheid Suid-Afrika. Haar man, Silas, is as tussenganger van die Waarheids- en Versoeningskommissie en die regering te betrokke met die lelike van die ou Suid-Afrika om ’n nuwe begin te bou. Hulle het ’n probleemkind, Mikey, wat uitvind dat die polisieman sy biologiese vader is. "Bitter fruit" haal in 2003 die kortlys vir die IMPAC Dublin Literary Award en in 2004 die kortlys vir die Booker-prys.

Sy jongste roman verskyn in 2013 met die titel "Strange Pilgrimages", en bevat 'n versameling kortverhale wat die "struggle" in Suid-Afrika as hoof tema het.

"Majiet" is ’n drama oor ’n Maleise slavin wat die onwelkome attensies van haar meester weerstaan, maar dan deur sy seun aangerand word. Dit is ’n verwerking van ’n drama wat in Arabies in 1740 in Kaapstad geskryf is en waarskynlik in die slawelosie aan die bopunt van Adderleystraat opgevoer is.

Sy gedigte word gebundel in "Bulldozer" en "Private voices". Hierin ondersoek hy veral die effek van apartheid, veral die balans tussen ’n haat vir die regime en ’n liefde vir die land. Bykans die helfte van die gedigte in “"Bulldozer"” is in Afrikaans. "Private voices" wen in 1992 die BBC-prys vir Afrika-poësie. Sy werk word in verskeie tale vertaal en van sy gedigte word opgeneem in "Die Afrikaanse poësie in ’n duisend en enkele gedigte". Saam met Michael Chapman stel hy in 1982 die versamelbundel "Voices from within: Black poetry from South Africa" saam.





</doc>
<doc id="88178" url="https://af.wikipedia.org/wiki?curid=88178" title="Idiom Neutral">
Idiom Neutral

Idiom Neutral is 'n kunsmatige taal wat in 1902 deur die "Akademi Internasional de Lingu Universal" (Internasionale Akademie vir een Universele Taal) gepubliseerd is onder die leierskap van Waldemar Rosenbeger uit Sint Petersburg. Die taal is oorspronklik ontwikkel as ’n verbetering op die kunsmatige taal Volapük. Later is hervormde vorme van die taal, Idiom Neutral Reformed en Reform Neutral, gepubliseer.

Die Onse Vader:



</doc>
<doc id="88179" url="https://af.wikipedia.org/wiki?curid=88179" title="Karel XIII van Swede">
Karel XIII van Swede

Karel XIII (Sweeds/Noors: Karl; Stockholm, 7 Oktober 1748 – aldaar, 5 Februarie 1818) was van 1809 tot 1818 die koning van Swede en van 1814 tot 1818 as Karel II die koning van Noorweë.

Karel, uit die huis Holstein-Gottorp, was die tweede seun van koning Adolf Frederik van Swede en Louisa Ulrika van Pruise, die suster van Frederik II van Pruise. Hy volg 'n loopbaan in die vloot en word 'n admiraal, waar hy enkele suksesvolle seeslae in die Russies-Sweedse Oorlog (1788–1790) lewer.

Na sy broer, koning Gustaaf III in 1792 vermoor is, was hy vier jaar lank regent vir die minderjarige kroonprins Gustaaf IV. Die werklike regering is egter deur sy vertroueling, baron Gustaf Adolf Reuterholm behartig, wat hy in die Geheime Raad aangestel het. Reuterholm het aanvanklik hervormings deurgevoer, onder andere meer persvryheid. Nadat die Sweedse pers met besprekinge oor die meriete van die republikeinse grondwette van Frankryk en die Verenigde State van Amerika begin, is die liberalisering stopgesit. Toe Gustaaf IV meerderjarig word moes Reuterholm na die buiteland vlug. Sy oom, Karel XII het homself na sy landgoed teruggetrek.

Op 13 Maart 1809 het die Sweedse leër die jong koning afgesit en die 60-jarige prins Karel weer tot regent uitgeroep. Op 6 Junie word hy die koning nadat hy die nuwe liberale grondwet, waarin die mag van die koning beperk word, erken. Op 4 November 1814 word hy ook die koning van Noorweë, wat deur die Verdrag van Kiel van Denemarke losgemaak is, en in 'n personele unie met Swede verbind is. Dit vergoed die vorige verlies van Finland aan Rusland.

Karel se kinders het jonk gesterf (hy was met sy niggie, Hedwig Elizabeth Charlotte van Holstein-Gottorp getroud). Die afgesette Gustaaf Adolf het met sy kinders en al na die buiteland gevlug, wat hulle ook van die troon uitgesluit het. Die Deense prins Christiaan August van Sleeswyk-Holstein-Sonderburg-Augustenburg (herdoop tot Karel August) is as troonopvolger aangewys. Baron Reuterholm, wat in 1809 uit ballingskap teruggekeer het, is nie toegelaat om die koning te word nie.

Na die skielike, onverwagte dood van die (Deense) kandidaat-troonopvolger in 1810 nooi die Sweedse regering die Franse maarskalk Jean-Baptiste Bernadotte om as troonopvolger en regent te regeer. Hy word deur Karel XIII as sy stiefseun aangeneem. Na Karel se dood bestyg hy die kroon as Karel XIV Johan. Sy nageslag regeer Swede tot vandag toe.

Hy het die volgende kinders by Hedwig Elizabeth Charlotte van Holstein-Gottorp gehad:

By sy buite-egtelike minnares, die hofdame Christina Augusta von Fersen (10 Maart 1754 – Stockholm, 8 April 1846), verwek hy:

Aangenome kinders:


</doc>
<doc id="88180" url="https://af.wikipedia.org/wiki?curid=88180" title="Kleinteater">
Kleinteater

Die Kleinteater is 'n unieke klassieke dramateater in die hartjie van Pretoria se sentrale sakegebied. Die teater is ontwerp deur die Suid-Afrikaanse argitek, Norman Eaton. Die teater het sitplek vir 292 mense en word gebruik vir 'n verskeidenheid van optredes deur studente van Unisa en ander instellings.

Gedurende Maart 1940 het mej Norah McCullough wat in Suid-Afrika was om kinderkunssentra in die hoofstede te bevorder, die argitek Norman Eaton genader om die sentrum te ontwerp.
Bouwerk het in 1941 begin. Teenstrydighede ten opsigte van die funksies en ruimtelike vereistes van die gebou het konstruksie vertraag tot 1946. Intussen is mnr Le Roux Smith in 1943 as die nuwe direkteur van die sentrum aangestel, en hy ontwikkel 'n omvattende teater-ontwikkelingsprogram.

In 1957 is die teater onder die jurisdiksie van die Pretoriase Onderwyskollege geplaas. Weens 'n gebrek aan fondse en verskeie ander ongerymdhede is die teater eers in 1961 voltooi. In dieselfde jaar is die voltooide gebou amptelik aan dr Jordaan, dekaan van die Pretoriase Onderwyskollege oorhandig en die naam Kleinteater/Kunssentrum is amptelik in gebruik geneem.
In 1993 is planne deur Maree en Els Argitekte vir veranderinge met betrekking tot onderhoud en algemene instandhouding goedgekeur, en die veranderings is in Augustus 1994 voltooi.

In 1995 verkry Unisa eienaarskap van die Kleinteater/Kunssentrum. Dit is in 2004 tot 'n provinsiale erfenisterrein verklaar en die amptelike naam is verander na die Unisa Kleinteater. Verdere veranderings aan die binnekant van die teater is volgens die vereistes van Suid-Afrikaanse Erfenishulpbronagentskap (SAEHA) aangebring.




</doc>
<doc id="88181" url="https://af.wikipedia.org/wiki?curid=88181" title="Austin Roberts">
Austin Roberts

Austin Roberts (3 Januarie 1883 – 5 Mei 1948) was 'n Suid-Afrikaanse dierkundige en ornitoloog. Hy is veral bekend vir sy "Birds of South Africa", wat die eerste keer in 1940 gepubliseer is. Hy het ook die dierkunde van die streek bestudeer. Sy werk "The mammals of South Africa" is postuum in 1951 gepubliseer. Die 7de uitgawe van "Roberts' Birds of Southern Africa", wat in 2005 verskyn het, is die standaard verwysingswerk oor die voëls van dié streek.

Austin, die seun van 'n predikant, is in Pretoria gebore en het in Potchefstroom grootgeword. Hy het baie van sy vroeë kennis van dierkunde van Thomas Ayres (1828–1913), een van Suid-Afrika se eerste amateur-ornitoloë, gekry. Roberts was in diens van die Transvaalse Museum tussen 1910 en 1946, vanwaar hy die voëls en soogdiere van Suid-Afrika bestudeer het. Om navorsing te bevorder, het hy 'n versameling van ongeveer 30000 voël- en 13000 soogdier-monsters by die museum gevestig. Hy is die outeur van verskeie manuskripte en artikels in wetenskaplike publikasies. In 1935 het die Universiteit van Pretoria 'n ere-doktorsgraad aan hom toegeken. Austin Roberts het op 5 Mei 1948 in 'n motorongeluk in Transkei gesterf.
Die Austin Roberts-voëlreservaat in Pretoria is na hom vernoem.





</doc>
<doc id="88182" url="https://af.wikipedia.org/wiki?curid=88182" title="NG gemeente Pietermaritzburg-Wes">
NG gemeente Pietermaritzburg-Wes

Die NG gemeente Pietermaritzburg-Wes was die oudste dogtergemeente van die NG gemeente Pietermaritzburg in die gelyknamige stad tot dit ingelyf is by die NG gemeente Pietermaritzburg-Noord, 'n dogter van die Wes-gemeente.

Die ontstaan van die gemeente was ten nouste saamgeweef met die aanstelling van 'n Spoorwegarbeider wat in hierdie geweste gewoon het, waar hy die Spoorwegmense bearbei het. Op 22 Januarie 1920 is eerw. A. R. Smit vir hierdie diens bevestig. Op 17 Januarie 1920 is 'n verdiepinggebou, Mayors' Walk, teen 'n bedrag van £1 500 aangekoop, ten einde 'n doelmatige saal vir die spoorweglui in te rig, terwyl die res as woning vir die arbeider sou dien.

In 1920 reeds het daar aansoeke gekom vir die stigting van 'n nuwe "spoorweggemeente". Op 9 Augustus 1920 het die kerkraad van Pietermaritzburg besluit dat hy geen beswaar het nie, mits nóg kerklike eiendom nóg kerklike kapitaalgeld deur sodanige stigting beswaar word nie. Reeds op hierdie vergadering was daar tekens van wrywing en moeilikheid as gevolg van die aanstelling van die Spoorwegarbeider. In hierdie verband het sake steeds 'n slegter wending geneem, en 'n skeuring het gedreig. Die deurslag daarvoor was 'n besluit van die Sinodale Kommissie, op aandrang van die kerkraad van Pietermaritzburg, op 22 September 1921, naamlik "alle terrein binnen de Municipale grenzen van Pietermaritzburg vanaf 10 Oktober 1921 wordt onttrekken aan de bearbeiding van die Spoorwegarbeider". Hy is aangesê om 'n ander woonplek te soek.

Op 12 Oktober 1921 het die predikant van Pietermaritzburg dan ook berig: Na aanleiding van dié besluit het "plus-minus 40 leden reeds hun attestaten gevraagd met het doel om over te gaan naar 'n ander Kerk, de Hervormde zoals men zegt; drie Kerkraadsleden hebben reeds bedankt; alles te Prestbury is tot stilstand gekomen". Die skeuring was 'n voldonge feit. Op 9 November 1921 het eerw. Smit sy bedanking as Spoorwegarbeider ingedien en is op dieselfde datum as sendeling van die NG Kerk geskors. Twee dae later het Pietermaritzburg se kerkraad besluit om 'n hulpprediker "te beroep vir drie maande", en op aanbeveling van ds. J.E. van Heerden (1921-1945) is besluit om prop. H. de Wet te vra.

Uiteindelik, op 14 September 1922, het die stigting van die gemeente Pietermaritzburg-Wes in die Mayors' Walk-kerksaal plaasgevind, maar dit was swaar belas met 'n skuld van £1 250 op die genoemde kerksaal en pastorie. Die eerste leraar van die nuwe gemeente was ds. H.A. de Wet, wat die gemeente vanaf sy stigting tot 1926 bedien het. Hierna was die gemeente byna twee jaar vakant, toe ds. J.S. Erlank in 1928 as jong predikant hier bevestig is. Agttien jaar lank het hy hier met vrug gearbei en 'n uitgebreide gebied van 160 by 190 km onder moeilike omstandighede bereis om die gemeente te bedien. Tydens sy bediening is die sierlike Eeufeeskerk — die eerste sooisteek het tydens die Ossewatrek se besoek in 1938 plaasgevind — hier opgerig en in 1940 in gebruik geneem. Die argitekte was Leendert en Geurt Geers.

Sedert November 1946 het ds. H.J.C. Snyders aan die hoof van die gemeente gestaan. Binne die eerste drie jaar van sy bediening het die getalle so toegeneem dat die kerkraad onder sy leiding verplig was om in November 1949 twee dogtergemeentes af te stig, naamlik Pietermaritzburg-Noord en Pietermaritzburg-Suid. Ná die afstigtings, wat die gemeente se oppervlak geweldig laat krimp en dit 'n suiwer stadsgemeente gemaak het, het die lidmate weer gou tot 1 200 toegeneem sodat die gemeente weer aan afstigting moes begin dink, en so kom Napierville in 1957 aan die beurt, die derde afstigting in ds. Snijders se dienstyd. 

In 1950 het die gemeente daartoe oorgegaan om die eertydse CNO-skoolgeboue aan te koop en dit te omskep in 'n CNO-losiesplek vir skoolgaande kinders. 

Ds. Snijders het tot 1962 in Pietermaritzburg gebly, toe hy na die groot en belangrike NG gemeente Johannesburg-Oos vertrek, waar vier van sy klasmaats van 1931 toe reeds as predikant gedien het. Die Natalse Sinode het ds. Snijders in 1948 as actuarius gekies en weer in 1951. In 1954 het hy moderator van die Natalse Kerk geword, 'n amp waartoe hy ook in 1957 en 1961 verkies is, hoewel hy ná slegs 'n jaar moes bedank toe hy na Johannesburg vertrek.

In latere jare het die getalle weer so afgeneem dat die Wes-gemeente, waarby Napierville op 5 September 1993 ingelyf is, by die Noord-gemeente ingeskakel het, en die Suid-gemeente met Hayfields saamgesmelt het.


Die hele NG Kerk se belydende lidmate het van 1985 tot 2015 van sowat 953 000 tot 766 000 afgeneem, 'n verlies van amper 12%, maar in dieselfde tyd het Pietermaritzburg en omgewing se belydende lidmate van 4 491 tot 1 858 gekrimp, 'n verlies van amper 59%.



</doc>
<doc id="88184" url="https://af.wikipedia.org/wiki?curid=88184" title="NG gemeente Dundee">
NG gemeente Dundee

Die NG gemeente Dundee is een van twee gemeentes van die Nederduitse Gereformeerde Kerk op die gelyknamige dorp in KwaZulu-Natal. Voor die inlywing van die gemeentes in die gebied wat in die 19de eeu bekendgestaan het as die Nieuwe Republiek, was Dundee die 11de oudste gemeente in die Natalse Kerk.

Die voorgeskiedenis van hierdie gemeente dateer uit die dae van die Voortrekkers. Dit is gestig uit verskillende "kerkplase", plekke waar daar gereeld eredienste gehou en die Sakramente bedien is. Die kerkplaas Ermelo is in die jaar 1862 deur ds. Frans Lion Cachet aangelê. Hierdie kerkgebou is in die Tweede Vryheidsoorlog deur Britse troepe as 'n perdestal gebruik en later deur hulle afgebrand. Dit was die einde van die kerkplaas Ermelo, teen die M'Patiberg, buitekant Dundee. In 1871 het ontevredenheid ontstaan oor weivelde tussen 'n klompie by 'n Nagmaalsgeleentheid op Ermelo. Hulle stig toe 'n selfstandige kerkplaas, Helpmekaar (later bekend as Kerkland), en is bedien deur die sendeling eerw. Dane, wat sulke uitmuntende diens aan die Voortrekkers bewys het.

Later was Helpmekaar nie meer sentraal geleë nie, en is die kerkplaas Judith aangelê; so genoem na die naam van tant Judith van Tonder wat 58 akker grond gratis vir die doel verskaf het. Hierdie kerkplaas het nog teen die middel van die 20ste eeu bestaan toe daar nog gereeld buitedienste gehou is. Gedurende die Tweede Vryheidsoorlog is dit egter ook deur Britse troepe geplunder en verwoes, maar is later herstel.

Die gemeente Dundee is in 1917 met 500 lidmate (ongeveer 1 000 siele) gestig. As eerste leraar het ds. G.M. Pellissier (later professor aan die Teologiese Fakulteit, Pretoria) van 1918 tot 1924 gedien. Deur sy onvermoeide ywer kon die pragtige kerkgebou, wat vandag nog die sieraad van die dorp is, vanaf 7 tot 10 Desember 1922 ingewy word, met wyle ds. John Daniel Kestell as feesredenaar.

Die tweede leraar van die gemeente was ds. M.W. Odendaal, wat in 1925 hier bevestig is en gedien het tot 1942 nadat hy hierheen oorgekom het van Greytown af. Reeds gedurende die vakature, voor sy aankoms, het daar ontevredenheid ontstaan oor die oprigting van 'n koper-reliëfplaat aan die kerktoring ter gedagtenis aan die gesneuwelde burgers van die Slag van Talana. Hierdie ontevredenheid loop uiteindelik uit op 'n onverkwiklike skeuring en van die ontevredenes sluit aan by die Nederduitsch Hervormde Kerk. Dié kerkverband het nooit 'n gemeente op Dundee gehad nie, maar lidmate skakel in by die nabygeleë Glencoe, waar die oudste gemeente in die Ring van Noordelike Natal op 24 Augustus 1924 gestig is.

Jare van depressie en swaarkry het gevolg, jare waarin dit so moeilik gegaan het, dat ds. Odendaal 'n gedeelte van sy salaris, en een jaar sy hele salaris, aan die gemeente moes skenk. In die jare 1934 tot '39 het geldelike toestande geleidelik verbeter en die gemeente het 'n hulpleraar, ds. F.J. van der Merwe, beroep wat later medeleraar geword het. Die dogtergemeente, Glencoe (wat intussen by sy dogter gemeente Glencoe-Oos ingelyf is), stig in 1940 af en beroep ds. F.J. van der Merwe. In die jaar 1939 ontvang die gemeente 'n welkome geskenk van wyle mnr. J.W. du Preez en sy gade, naamlik 'n kerksaal wat hulle uitsluitlik op hulle koste laat bou het.

In 1943 is ds. J.A. Lombard beroep, wat die gemeente tot 1947 bearbei het, en ná 'n vakature van 'n jaar het ds. F.N. van Niekerk, die beroep na Dundee aanvaar.

Die moedergemeente Dundee het in 1949 780 belydende lidmate gehad en in 1972 987. Dundee-Suid het in 1982 afgestig, waarna die moedergemeente in 1990 503 belydende lidmate gehad het en die Suid-gemeente 537. In 2014 was daar in die moedergemeente, wat toe vakant was, 166 belydende lidmate en in die Suid-gemeente 372. In 2015 het dit afgeneem tot onderskeidelik 147 en 348, maar ds. B.A. Nadel het intussen as brugleraar in die moedergemeente begin werk.





</doc>
<doc id="88185" url="https://af.wikipedia.org/wiki?curid=88185" title="Tabascosous">
Tabascosous

Tabasco is die handelsnaam van 'n soort brandpepersous wat slegs van tabascorissies ("Capsicum frutescens" var. "tabasco"), asyn en sout gemaak word. Die produk word tot drie jaar lank in eikehoutvate verouder, wat dit sy kenmerkende brandgeur en pikante smaak gee.

Die sous word deur die Amerikaanse maatskappy McIlhenny vervaardig. Dit is 'n familiebesigheid en al 155 aandele word deur McIlhenny-familielede besit. Daar is slegs een fabriek ter wêreld waar Tabascosous (ook tabascosous gespel) gemaak word: op die Avery-eiland in die staat Louisiana, in die Cajungebied. Die presiese resep is al meer as honderd jaar lank 'n goed bewaarde familiegeheim.
Die sous is vandag in 165 lande beskikbaar en is die gewildste brandsous ter wêreld.

Tabascosous is die eerste keer in 1868 vervaardig deur Edmund McIlhenny, 'n voormalige bankier uit Maryland wat hom omstreeks 1840 in Louisiana gevestig het. Hier het hy op 'n dag die saad van ’n paar "capsicum frutescens"-rissies van Sentraal-Amerika by ’n soldaat present gekry. As ’n kranige tuinier het hy die sade geplant en die rissies gebruik om sy maaltye 'n pikante smaak te gee. 

Ná die Amerikaanse Burgeroorlog was inkomste maar skaars en McIlhenny besluit toe om geld te probeer maak uit sy rissie-oes.
Hy het die rooi, ryp geoeste rissies fyn gekap en met sout gemeng. Dié mengsel is 30 dae lank verouder, waarna dit met asyn gemeng en nog 30 dae verouder is. McIlhenny het die mengsel deur ’n sif gegooi en die vloeistof in gebruikte, skoon reukwaterbottels gegiet, gekurk en met groen was verseël. Hy het aanvanklik ou reukwaterbottels gebruik om sy sous te versprei aan familie en vriende, wat dadelik die geur van die sous geniet het. In 1868, toe hy begin om dit aan die publiek te bemark, het hy duisende nuwe colognebottels by 'n glasfabriek in New Orleans bestel. 

Ná sy dood in 1890 is McIlhenny opgevolg deur sy oudste seun, John Avery McIlhenny, wat die besigheid uitgebrei en gemoderniseer het, maar ná 'n paar jaar bedank het. Met John se vertrek het sy broer Edward Avery McIlhenny beheer oorgeneem en die besigheid van 1898 tot en met sy dood in 1949 bestuur. Hierna volg 'n hele paar McIlhenny-broers hom op en in Maart 2013 word 'n neef van die McIlhennys, Tony Simmons, die maatskappy se voorsitter.

McIlhenny is een van net 'n paar Amerikaanse maatskappye wat 'n Britse koninklike aanstelling het as 'n produkverskaffer aan koningin Elizabeth II (toegeken in 2009), een van 850 maatskappye ter wêreld. Tabascosous word ook ingesluit in die dieet van Britse en Amerikaanse soldate (dit is selfs beskikbaar in hul rantsoenpakke) en Nasaruimtesendings.

Oorspronklik is al die rissies wat in Tabascosous gebruik word op Averyeiland verbou. Vandag word saad van die rissies wat op die eiland groei na buitelandse produsente gestuur, hoofsaaklik in Sentraal- en Suid-Amerika. Die meer voorspelbare klimaat en geredelik beskikbare landbougrond in hierdie lande verseker sekuriteit en 'n konstante aanbod dwarsdeur die jaar.

Volgens maatskappytradisie word rissies met die hand gepluk en hulle rypheid deur plukkers vergelyk met 'n standaard- rooikleurige stokkie. Die rissies word op die oesdag tot 'n pulp gemaal en saam met sout in wit eikehoutvate gegooi (ou vate wat voorheen gebruik is vir Jack Daniel's se Tennessee-whiskey).) Om die vaatjies voor te berei, word die binnekant se boonste lagie hout verwyder, aan die brand gesteek en skoongemaak om enige oorblywende whiskey te verwyder. Die vate word dan in die pakhuise op Avery-eiland gebruik vir die veroudering van die tabascorissiepulp.

Na veroudering vir tot drie jaar word die pulp gesif en filtreer om enige oortollige skille en saadjies te verwyder. Die gevolglike vloeistof word met asyn gemeng, 'n maand lank af en toe geroer en dan gebottel as 'n sous gereed vir gebruik. Die meeste van die sout wat in die vervaardiging van Tabascosous gebruik word, kom van Averyeiland se soutmyn, een van die grootstes in die VSA.

Verskeie souse met die Tabasco-handelsmerk word vervaardig, insluitend jalapeno-gebaseerde groen, Chipotle-gebaseerde gerookte, habanero, knoffel, "soet en geurige", en "Buffalo-styl" souse. Die habanero-, Chipotle-, en knoffelsouse bevat tabascorissie gemeng met ander rissies, terwyl die jalapeno-soort nie enige tabascorissie bevat nie. Geen van hulle ondergaan die drie jaar lange verouderingsproses van die vlagskipproduk nie.



</doc>
<doc id="88189" url="https://af.wikipedia.org/wiki?curid=88189" title="Outismespektrum">
Outismespektrum

Die outismespektrum beskryf ’n reeks toestande wat as neuro-ontwikkelingsteurings geklassifiseer word in die vyfde uitgawe van die Amerikaanse Psigiatriese Vereniging se Diagnostiese en Statistiese Handleiding van Geestesteurings (DSM-5). Die DSM-5, wat in 2013 gepubliseer is, het die outismespektrum herdefinieer om die DSM-IV se diagnoses van outisme, Aspergersindroom, ontwykende-ontwikkelingsteuring, kindertydontwrigtende steuring en Rettsindroom in te sluit. 

Hierdie steurings word gekenmerk deur sosiale tekortkomings en kommunikasieprobleme, stereotiepe of herhalende gedrag en belangstellings, en bewussynsvertragings.


</doc>
<doc id="88194" url="https://af.wikipedia.org/wiki?curid=88194" title="Rantsoenering">
Rantsoenering

Rantsoenering in logistiek beteken die beheer van die verspreiding of verdeling van skaars hulpbronne, goedere, of dienste onder die bevolking op verspreide gebiede. Rantsoenering beheer die grootte van die rantsoen, byvoorbeeld die groote van n houer, wat 'n persoon se aandeel van die hulpbronne wat versprei word op 'n bepaalde dag of op 'n spesifieke tyd bepaal.

In ekonomie is rantsoenering 'n kunsmatige beperking van die aanvraag. Dit word gedoen prys te hou onder die ewewig (mark-skoonmaak) prys bepaal deur die proses van vraag en aanbod in 'n onbelemmerde mark. So kan rantsoenering aanvullend tot prysbeheer gebruik word. 'n Voorbeeld van rantsoenering as gevolg van stygende pryse was die rantsoenering van petrol tydens die wêreldwye 1973-energiekrisis, petrol tenk grootte beperkings en toename in die aantal petrol stasies .

Hoë pryse, veral in die geval van noodsaaklikhede, is ongewens by diegene wat dit nie kan bekostig nie. Tradisionele ekonome glo egter dat hoër pryse die vermorsing van skaars hulpbronne verminder, terwyl dit ook as aansporing dien vir die verskaffer om meer te herversprei en ook te produseer.

Rantsoenering deur die verpligte gebruik van rantsoenkoepons is net een soort van nie-prys-rantsoenering. Skaars produkte of dienste kan ook gerantsoeneer word met behulp van 'n toustaan-metode. Dit word gesien by pretparke, waar 'n mens eenmaal vir toegang betaal en dan nie weer om op enige ritte te gaan nie. Net so, in die afwesigheid van tolpaaie, word toegang tot paaie gerantsoeneer op 'n eerste daar, eerste bedien​-proses in 'n tipe wagtou, wat kan lei tot verkeersopeenhopings en daarop volgende hoër petrol verbruiking.


</doc>
<doc id="88195" url="https://af.wikipedia.org/wiki?curid=88195" title="The Lookout">
The Lookout

Sir Percy Fitzpatrick en sy vrou "Lady Fitz" is by The Lookout langs die Sondagsrivier naby Kirkwood begrawe. Die terrein is in 1953 tot 'n nasionale gedenkwaardigheid verklaar.

The Lookout lê effens noord van Sunland, 'n nedersetting aan die pad tussen Kirkwood en Addo. Fitzpatrick het die stukkie grond op die oostelike oewer gekoop sodat sy gaste vanaf daardie uitstekende rotspunt 'n onbelemmerde en besonder wye uitsig oor die landerye en lemoenboorde in die vrugbare Sondagsriviervallei kon kry. Boonop het hy daar 'n uitkyktoring laat bou met daaromheen die inheemse plante van die gebied. In 1953 het sy skoonseun en dogter die terrein aan die staat geskenk met 'n ruim bedrag vir die instandhouding daarvan.

'n Plaat aan die toring gedenk sir Percy se seun, Percy Nugent George Fitzpatrick, wat tydens die Eerste Wêreldoorlog in Frankryk gesneuwel het.



</doc>
<doc id="88201" url="https://af.wikipedia.org/wiki?curid=88201" title="Russel Botman">
Russel Botman

Russel Botman was van 2007 tot sy dood in 2014 die rektor en visekanselier van die Universiteit van Stellenbosch in die Wes-Kaap. Hy was 'n internasionaal bekende teoloog wat die Wêreld Alliansie van Gereformeerde Kerke in Genève oor verskeie aangeleenthede geadviseer het. Hy het ook as die president van die Suid-Afrikaanse Raad van Kerke gedien.

Hayman Russel Botman is op 18 Oktober 1953 in Bloemfontein gebore, maar voltooi sy skoolloopbaan in Kliptown, Johannesburg. Hy verwerf later 'n BA, MTh (cum laude) asook 'n doktoraat in teologie van die Universiteit van Wes-Kaapland. In 1976 was hy 'n lid van die universiteit se studenteraad en later 'n predikant van die Nederduitse Gereformeerde Sendingkerk in Wynberg, Kaapstad.

Botman het in 2000 as 'n professor in Praktiese Teologie en Missiologie by die Universiteit van Stellenbosch aangesluit. In 2007 neem hy die leisels as rektor en visekanselier by Chris Brink oor. In 2012 is sy termyn vir 'n verdere vyf jaar verleng.

Hy is op 28 Junie 2014, op 60-jarige ouderdom na 'n hartaanval in sy slaap oorlede. Hy laat sy vrou, Beryl, en kinders, Hayman, Lazelle, Ilze en Roxanne agter. 


</doc>
<doc id="88205" url="https://af.wikipedia.org/wiki?curid=88205" title="Magneetveld">
Magneetveld

’n Magneetveld is die magnetiese invloed van elektriese strome en gemagnetiseerde materie. Die magneetveld by enige gegewe punt word bepaal deur die rigting en sterkte; as sulks is dit ’n vektorveld. Die term word gebruik vir twee verskillende maar naby verwante velde wat deur die simbole en aangedui word. Dit word onderskeidelik in tesla en ampère per meter gemeet. word meestal gemeet in terme van die Lorentzkrag wat dit op bewegende elektriese ladings uitoefen.

’n Gewilde manier om te sien hoe die magneetveld se rigting en sterkte die veldlyne beïnvloed, is met behulp van ystervylsels wat op ’n vel papier bo-op ’n staafmagneet geplaas word. Dit word die magnetiese spektrum genoem.

In die alledaagse lewe is magneetvelde meestal ’n onsigbare krag wat deur ’n magneet geskep word, en wat magnetiseerbare materiale soos yster en nikkel aantrek en ander magnete wegstoot. Magneetvelde word algemeen gebruik in moderne tegnologie, veral in elektriese ingenieurswese en elektromeganika. Roterende magneetvelde word gebruik in beide elektriese motors en kragopwekkers. 

Die Aarde skep sy eie magneetveld, wat belangrik is in navigasie.


</doc>
<doc id="88209" url="https://af.wikipedia.org/wiki?curid=88209" title="Campbell-monument">
Campbell-monument

Die Campbell-monument herdenk die vloed wat die Baviaanskloof (tussen Willowmore en Hankey) in die Oos-Kaap op Vrydag 5 Mei 1916 getref het en die inwoners wat tydens die ramp dood is. Vier lede van die Campbell-familie lê in 'n gesamentlike graf in die plaaskerkhof van die plaas Damsedrif, destyds bekend as Onderste Klipfontein. Die gedenknaald is in 1999 deur die Baviaanskloof-landbouvereniging opgerig en staan net oos van Studtis aan die noordekant van die pad op die plaas Kleinpoort-Wes. P.H. Nortjé het sy boek "Die wildedruif val" op hierdie gebeure gebaseer.




</doc>
<doc id="88210" url="https://af.wikipedia.org/wiki?curid=88210" title="Kwantummeganika">
Kwantummeganika

Kwantummeganika is ’n natuurkundige teorie wat die gedrag van materiedeeltjies en die energie wat met die wisselwerking van die deeltjies gepaard gaan, beskryf. Dit is veral belangrik in die verklaring van verskynsels op atomiese en subatomiese skaal. Die ontwikkeling hiervan sedert die begin van die 20ste eeu kan, saam met die relatiwiteitsteorie, beskou word as die oorgang van die klassieke na die moderne natuurkunde. 

’n Belangrike begrip in kwantummeganika is die Konstante van Planck, ’n konstante wat voorkom in alle vergelykings van kwantummeganika. Nog ’n belangrike begrip is die tweeledige aard van straling en materie, wat as beide golwe en partikels kan optree. So kan elektronebundels, nes ligbundels, brekings- en buigingsverskynsels toon, en lig kan ook beskou word as bestaande uit partikels wat fotone genoem word.

Daarbenewens maak kwantummeganika die stelling dat ’n mens nooit met sekerheid beide die ligging en snelheid van deeltjies kan voorspel nie. As die een grootheid noukeurig gemeet word, is die ander grootheid onvermydelik onbepaald en onbepaalbaar. Hierdie wet staan bekend as die Onsekerheidsbeginsel van Heisenberg, nog ’n belangrike konsep in kwantummeganika.


</doc>
<doc id="88211" url="https://af.wikipedia.org/wiki?curid=88211" title="Vlag van Indië">
Vlag van Indië

Die nasionale vlag van Indië is op 22 Julie 1947 amptelik in gebruik geneem. ’n Driekleur in saffraangeel, wit en groen met 'n vlootblou wiel (Aśoka Tsjakra) met 24 speke in die middel van die wit baan. Die vlag is in sy huidige vorm aanvaar tydens ’n byeenkoms van die Grondwetgewende Vergadering op 22 Julie 1947 toe dit die amptelike vlag van die Dominium van Indië geword het. Die vlag is gevolglik behou as dié van die Republiek van Indië. In Indië verwys die term “Driekleur” byna altyd na die Indiese nasionale vlag. Die vlag is gebaseer op die "Swaraj"-vlag, ’n vlag van die Indiese Nasionale Kongres wat ontwerp is deur Pingali Venkayya.

Die vlag moet volgens wet van "khadi" gemaak word; dit is ’n tipe handgespinde doek van katoen of sy wat deur Mahatma Gandhi gewild gemaak is. Die vervaardigingsproses en spesifikasies vir die vlag is uitgelê deur die Buro vir Indiese Standaarde. Die vervaardigingsreg van die vlag word deur die Khadi Ontwikkeling- en Dorpsindustrieë Kommissie voorbehou wat dit in streeksgroepe toeken. Sedert 2009 is Karnataka Khadi Gramodyoga Samyukta Sangha die enigste vervaardiger van die vlag.

Gebruik van die vlag word bepaal deur die Indiese vlagkode en ander wetgewing wat verband hou met die nasionale embleme. Die oorspronklike kode verbied gebruik van die vlag deur privaatburgers behalwe op nasionale dae soos Onafhanklikheidsdag en Republiekdag. In 2002, na die aanhoor van ’n appèl van ’n privaatburger, Naveen Jindal, het die Indiese Hooggeregshof die Indiese Regering beveel om die vlagkode te wysig sodat privaatburgers ook toegelaat word om die vlag te gebruik. Die Uniekabinet van Indië het gevolglik die kode gewysig om beperkte gebruik toe te staan. Die kode is weer in 2005 gewysig om bykomende gebruik toe te staan op sekere kledingstukke. Die vlagkode bepaal ook die protokol vir vertoon van die vlag en die gebruik van die vlag tesame met ander nasionale en nie-nasionale vlae.

Gandhi het in 1921 die vlag aan die Indiese Nasionale Kongres voorgelê. Die vlag is ontwerp deur Pingali Venkayya, ’n landbouer van Machilipatnam. In die middel was ’n tradisionele spinwiel waardeur Gandhi se visie van ’n selfversorgende Indiese bevolking deur die maak van hul eie klerasie gesimboliseer is. Die ontwerp is aangepas om ’n wit baan in die middel te bevat om voorsiening te maak vir religieuse gemeenskappe en om ’n agtergrond vir die spinwiel te bied. Om enige sektariese verbintenis met die kleurskema te vermy is gevolglik op saffraan, wit en groen besluit. Die drie kleure staan vir moed en opoffering (saffraan), vrede en waarheid (wit) en geloof en ridderlikheid (groen).

’n Paar dae voor Indiese onafhanklikheid op 15 Augustus 1947 het die spesifiek saamgestelde Grondwetgewende Vergadering besluit dat die vlag van Indië vir alle partye en gemeenskappe aanvaarbaar moet wees. Daar is eindelik op die "Swaraj-vlag" besluit; die driekleur het dieselfde kleure van saffraan, wit en groen behou. Die "tsjarka" is met die Aśoka Tsjakra, wat die ewige wiel van die reg voorstel, vervang. Die filosoof Sarvepalli Radhakrishnan wat later Indië se eerste vise-president en tweede president geword het, het die aanvaarding van die vlag, en die betekenis daarvan, soos volg beskryf:

Volgens die vlagkode van Indië het die vlag van Indië ’n hoogte-breedte-verhouding van 2:3. Al drie bane van die vlag (saffraan, wit en groen) moet gelyk in hoogte en breedte wees. Die grootte van die Aśoka Tsjakra is nie in die vlagkode gespesifiseer nie maar die Aśoka Tjakra moet 24 speke hê wat eweredig gespasieer is. In afdeling 4.3.1 van “IS1: Vervaardigingstandaarde vir die Indiese Vlag” is ’n tabel wat die grootte van die Aśoka Tsjakra spesifiseer vir die nege groottes van die nasionale vlag. In die vlagkode en in IS1 word bepaal dat die Aśoka Tsjakra op albei kante van die vlag geverf moet word in vlootblou. Hieronder is ’n tabel wat die kleure vir die vlag spesifiseer.

Indië was in die 19de eeu onder Britse regering. ’n Aantal vlae met wisselende ontwerpe is gebruik deur die regeerders van die verskillende vorstestate in die tydperk wat die Indiese Onafhanklikheidsbeweging voorafgegaan het; die idee van ’n enkele Indiese vlag is vir die eerste keer deur die Britse regeerders van Indië geopper na die rebellie van 1857 wat uitgeloop het in direkte imperiale regering. Die eerste vlag (bekend as die Ster van Indië) was gebaseer op westerse heraldiese standaarde en was ’n rooi Britse vaandel, soortgelyk aan wat in Suid-Afrika, Australië en Kanada gebruik is; die blou vaandel het die Union Jack in die skildhoek en ’n Ster van Indië met ’n koninklike kroon daarbo op die wapperkant. Om die kwessie van hoe die ster “Indiërskap” oorgedra het aan te spreek, het koningin Victoria die Ridderkommandeur van die Orde van die Ster van Indië geskep om dienste aan die ryk deur Indiese onderdane te vereer. Gevolglik het al die Indiese vorstestate vlae gekry met simbole wat gebaseer was op die heraldiese kriteria van Europa, insluitend die reg om verwerkte rooi Britse vaandels te vertoon.

In die vroeë twintigste eeu, in die tyd van die kroning van Edward VII is gesprekke oor die behoefte aan ’n heraldiese simbool verteenwoordigend van die Indiese ryk, begin. William Coldstream, ’n Britse lid van die Indiese Burgerlike Diens, het die regering gevra om die heraldiese ster, wat hy as ’n algemene keuse beskou het, af te skaf en iets meer toepaslik te kies. Sy voorstel is nie goed ontvang deur die regering nie; Lord Curzon het dit om praktiese redes (waaronder die vermenigvuldiging van die vlag) verwerp. In hierdie tyd het die nasionalistiese mening in die dominium gelei tot ’n verteenwoordiging deur die geloofstradisie. Die simbole wat in die mode was het die Ganesja, voorgestel deur Bal Gangadhar Tilak, en Kālī, voorgestel deur Aurobindo Ghosh en Bankim Chandra Chattopadhyay, ingesluit. ’n ander simbool was die koei of "Gau Mata" (koeimoeder). Al hierdie simbole was egter Hindoesentries en het nie eenheid met Indië se Moslembevolking voorgestel nie.

Die afskorting van Bengale het gelei tot die inwyding van ’n nuwe Indiese vlag wat gepoog het om die menigte kaste en rasse in die land te verteenwoordig. Die "Vande Mataram"-vlag, deel van die Swadesji-beweging teen die Britte, het bestaan uit Indiese geloofsimbole soos voorgestel in ’n westerse heraldiese manier. Die driekleurvlag het agt wit lotusse in die boonste groen baan bevat wat die agt provinsies voorstel, ’n son en sekelmaan in die onderste rooi baan en die "Bande Mataram"-slagspreuk in Hindi in die middelste geel baan. Die vlag is in Kalkutta bekendgestel sonder enige seremonie en die bekendstelling het nie veel aandag in die media geniet nie. Die vlag is nie in kontemporêre regerings- of politieke verslae opgeneem nie maar is gebruik tydens die jaarlikse sitting van die Indiese Nasionale Kongres. ’n Effens gewysigde weergawe is gevolglik deur Madam Bhikaiji Cama gebruik tydens die Tweede Sosialistiese Internasionale Vergadering in Stuttgart. Ten spyte van veelvuldige gebruik van die vlag het dit nie veel entoesiasme onder Indiese nasionaliste gewek nie.

Ongeveer in dieselfde tyd is ’n ander vlagvoorstel deur Suster Nivedita, ’n Hindoe-hervormer en dissipel van Swami Vivekananda, ingedien. Die vlag het bestaan uit ’n weerligstraal in die middel en 108 olielampe vir die omboorsel met die "Vande Mataram"-slagspreuk aan weerskante van die weerligstraal. Die voorstel is in 1906 voor die Indiese Nasionale Kongres ingedien. Kort daarna het talle ander voorstelle die lig gesien maar geen daarvan het die aandag van die nasionalistiese beweging geniet nie. In 1916 het Pingali Venkayya 30 nuwe ontwerpe in die vorm van ’n boekie, geborg deur lede van die Hooggeregshof van Madras, ingedien. Hierdie talle voorstelle en aanbevelings het nie veel anders gedoen as om die vlagbeweging aan die gang te hou nie. Dieselfde jaar het Annie Besant en Bal Gangadhar Tilak ’n nuwe vlag as deel van die Tuisregeringsbeweging aanvaar. Die vlag het die Union Jack in die skildhoek gehad, ’n ster en sekelmaan bo in die wapperkant en sewe sterre diagonaal van die skildhoek na die wapperkant op ’n agtergrond van nege bane in rooi en groen afwisselend. Die vlag het uitgeloop op die eerste inisiatief van die regering teen enige nasionalistiese vlag omdat ’n landdros in Coimbatore die gebruik daarvan verbied het. Die verbod is opgevolg deur ’n openbare debat oor die funksie en belangrikheid van ’n nasionale vlag.

In die vroeë 1920’s het vlagbesprekings aandag gekry in die meeste Britse diminiums na die ondertekening van vrede tussen Brittanje en Ierland. In November 1920 wou die Indiese afvaardiging na die Volkebond ’n Indiese vlag gebruik. Die het die Brits-Indiese regering genoop om nuwe klem op die vlag as nasionale simbool te plaas. In April 1921 het Mohandas Gandhi in sy tydskrif "Young India" oor die behoefte aan ’n Indiese vlag geskryf en ’n vlag met die "tsjarka" of spinwiel in die middel voorgestel. Die idee van die spinwiel het van Lala Hansraj gekom en Gandhi het aan Venkayya opdrag gegee om ’n vlag met ’n spinwiel op ’n rooi en groen vlag te ontwerp waar rooi die Hindoeïsme en groen Islam sou voorstel. Gandhi wou die vlag teenwoordig hê by die Kongresvergadering van 1921 maar dit is nie betyds afgelewer nie en ’n ander vlag is tydens die vergadering voorgestel. Gandhi het later geskryf dat die vertraging gunstig was omdat dit hom laat besef het dat ander gelowe nie teenwoordig was nie; hy het daarna wit tot die vlag toegevoeg om alle ander gelowe voor te stel. Uiteindelik, te danke aan polities-religieuse gevoeligheid het Gandhi in 1929 ’n meer sekulêre interpretasie aan die kleure toegedig en gesê dat rooi die opofferings van die mense voorstel, wit stel reinheid voor en groen stel hoop voor.

Op 13 April 1923, gedurende ’n herdeking van die slagting van Amritsar deur plaaslike Kongresvrywilligers in Nagpur, is die "Swaraj"-vlag met die spinwiel, wat deur Venkayya ontwerp is, gehys. Hierdie gebeurtenis het gelei tot ’n konfrontasie tussen kongreslede en die polisie en vyf mense is tronkstraf opgelê. Meer as ’n honderd betogers het die vlagoptog voortgesit na die herdenking. Gevolglik, op 1 Mei het die sekretaris van die Nagpur Kongreskomitee, Jamnalal Bajaj, die Vlag Satyagraha begin. Dit het nasionale aandag geniet en ’n betekenisvolle punt in die vlagbeweging aangeteken. Tydens die Indiese Kongreskomiiteevergadering in Julie, op aandrang van Jawaharlal Nehru en Sarojini Naidu, het die kongres besluit om die vlagbeweging te ondersteun. Die vlagbeweging is bestuur deur Sardar Vallabhbhai Patel met die idee van openbare optogte en vlagvertonings deur gewone burgerlikes. Aan die einde van die beweging is meer as 1 500 mense regoor Brits-Indië gearresteer. Die "Bombay Chronicle" het verslag gedoen dat die beweging mense uit verskillende agtergronde, soos landbouers, studente, handelaars, arbeiders en “nasionale amptenare” gelok het. Moslemdeelname was minder prominent maar vrouens wat tot dusver nie werklik aan die onafhanklikheidsbeweging deelgeneem het nie, is betrek.

Terwyl die vlagbeweging sy dryfkrag aan Gandhi se skrywes en diskoerse ontleen het, het die beweging politieke aanvaarding gekry na die Nagpur-insident. Nuusverslae, hoofartikels en briewe aan redakteurs wat in verskeie tydskrifte en koerante van die tyd verskyn het getuig van die gevolglike ontwikkeling van ’n band tussen die vlag en die bevolking. Die konsep om die eer van die nasionale te behou het ’n integrale deel van die onafhanklikheidstryd geword. Hoewel Moslems steeds versigtig was met die "Swaraj"-vlag het Moslemleiers in die Kongres en die Khalifaatbeweging dit aanvaar as die nasionale vlag. Teenstanders van die vlagbeweging, insluitend Motilal Nehru het kort voor lank die "Swaraj"-vlag as ’n simbool van nasionale eenheid begin sien. Die vlag het dus ’n noemenswaargide strukturele komponent van die instelling van Indië geword. In teenstelling met die ingetoë reaksies in die verlede, het die Brits-Indiese regering meer aandagtig kennis geneem van die nuwe vlag en begin om ’n reaksiebeleid te definieer. Die Britse parlement het openbare gebruik van die vlag bespreek en op instruksie van Engeland het die Brits-Indiese regering gedreig om fondse van munisipaliteite en plaaslike regerings te weerhou indien hulle die gebruik van die "Swaraj"-vlag sou toelaat. Die "Swaraj"-vlag het in 1931 die amptelike vlag van die Kongres geword toe dit reeds die simbool van die onafhanklikheidsbeweging was.
’n Paar dae voor Indië sy onafhanklikheid verkry het in Augustus 1947 is die Grondwetgewende Vergadering opgerig. Om die vlag vir ’n onafhanklike Indië op 23 Junie 1947 te kies het die vergadering ’n "ad hoc"-komitee saamgestel met Rajendra Prasad aan die stuur en Maulana Abul Kalam Azad, Sarojini Naudi, Chakravarti Rajagopalachari, Kanaiyalal Munshi en Bhimrao Ambedkar as lede. Op 14 Julie 1947 het die komitee aanbeveel dat die vlag van die Indiese Nasionale Kongres, met geskikte veranderinge, as die vlag van Indië aanvaar moet word sodat dit vir alle partye en gemeenskappe aanvaarbaar is. Ook is voorgeneem dat die vlag geen kommunale ondertone sal hê nie. Die spinwiel van die Kongresvlag is vervang deur die tsjakra (wiel) van die Leeu van Aśoka. Volgens Sarvapalli Radhakrishnan is die "tsjakra" gekies omdat dit verteenwoordigend was van die "dharma" en die reg. Nehru het egter verduidelik dat die verandering meer prakties in aard was omdat hierdie vlag meer simmetries sou voorkom. Gandhi was ontevrede met die verandering maar het dit uiteindelik aanvaar. Die vlag is deur Nehru by die Grondwetgewende Vergadering voorgestel op 22 Julie 1947 as ’n horisontale driekleur van diepsaffraan, wit en donkergroen met die Aśoka-wiel in blou in die middel van die wit baan. Nehru het ook twee vlae, een in Khadi-sy en die ander in Khadi-katoen, aan die vergadering voorgelê. Die besluit is eenparig goedgekeur. Van 15 Augustus 1947 het dit as die vlag van die Dominium van Indië gedien en van 26 Januarie 1950 as die vlag van die Republiek van Indië.

Die ontwerp- en vervaardigingsproses vir die nasionale vlag word gereguleer deur drie dokumente wat deur die Buro vir Indiese Standaarde (BIS) uitgegee word. Alle vlae word van khadi-doek (sy of katoen) gemaak. Die standaarde is in 1968 in werking gestel en in 2008 gewysig. Nege standaardgroottes van die vlag word volgens wet gespesifiseer met die grootste, wat 90x60 voet is, wat aan die hoogste vlagpaal (in die Sentrale Park in Connaught Place, Nieu-Delhi) gehys is.

Nadat Indië ’n republiek geword het in 1951 het die Indiese Standaarde-instituut (nou BIS) die eerste amptelike spesifikasies vir die vlag uitgebring. Dit is in 1964 hersien om aan die metrieke stelsel, wat in Indië ingestel is, te voldoen. Die spesifikasies is weer op 17 Augustus 1968 gewysig. Die spesifikasies dek al die belangrike vereistes vir die vervaardiging van die Indiese vlag insluitend groottes, kleurstof, chromatiese waardes, helderheid, draadtelling en henneptou. Die riglyne word beskerm onder burgerlike en kriminele wette en defekte in die vervaardigingsproses kan lei tot strawwe wat boetes en tronkstraf insluit.

Khadi of handgespinde doek is die enigste materiaal waarvan die vlag gemaak mag word en indien ’n vlag van enige ander materiaal gehys word is dit strafbaar met tronkstraf van tot drie jaar en ’n boete. Roumateriaal vir khadi is beperk tot katoen, sy en wol. Twee tipes khadi word gebruik: die eerste is die khadi-gors wat die vlag self uitmaak en die tweede is die khadi-tou wat ’n beigekleurige materiaal is wat die vlag aan die paal verbind. Die khadi-tou is ’n onkonvensionele tipe weefsel wat drie drade inweef, in teenstelling met die twee drade wat in konvensionele weefwerk gebruik word. Hierdie tipe weefwerk is uiters skaars en daar is minder as twintig wewers in Indië wat hierdie vaardigheid het. Die riglyne noem ook dat daar presies 150 drade per vierkante sentimeter en vier drade per steek moet wees en een vierkante voet moet presies 205 gram weeg.

Die geweefde khadi word van twee handweefeenhede in die Dharwad en Bagalkot-distrikte van noord-Karnataka verkry. Die Karnataka Khadi Gramodyoga Samyukta Sangha in Hubli-Dharwad is tans die enigste gelisensieerde vervaardiging- en verskaffingseenheid in Indië. Toestemming vir die oprigting van vlagvervaardigingseenhede in Indië word deur die Khadi Ontwikkeling- en Dorpsindustrieë Kommissie verleen terwyl die BIS die mag het om die lisensie terug te trek indien riglyne nie gevolg word nie. Die handgeweefde khadi vir die Nasionale Vlag is aanvanklik in Garag, ’n klein dorpie in die Dharwad-distrik, vervaardig. In 1954 is ’n sentrum onder die banier van die harwad Taluk Kshetriya Seva Sangh in Garag opgerig deur vryheidsvegters waarna ’n lisensie verkry is om vlae te vervaardig.

Sodra die materiaal geweef is word dit na die BIS-laboratoria vir toetse gestuur. Na kwaliteitstoetsing word goedgekeurde materiaal na die fabriek teruggestuur. Aldaar word dit in drie hope verdeel wat in saffraan, wit en groen gekleur word. Die Aśoka Tsjakra word dan op elke kant van die wit kleed geseefdruk, geverf of geborduur. Voorsorg word ook getref om te verseker dat die tsjakra volkome sigbaar en gesinchroniseerd aan albei kante is. Drie dele van die vereisde grootte, een van elke kleur, word dan aanmekaargestik volgens die spesifikasies waarna die finale produk gestryk en verpak word. Die BIS gaan die kleure na en sodra dit goedgekeur word, mag die vlag verkoop word.

Vertoon en gebruik van die vlag word bepaal deur die Indiese Vlagkode van 2002 (’n opvolg van die oorspronklike Vlagkode); die Wet op Embleme en Name (Voorkoming van Onbehoorlike Gebruik) van 1950; en die Wet op die Voorkoming van Beledigings aan die Nasionale Eer van 1971. Beledigings aan die nasionale vlag, insluitend growwe skendings of vernederinge asook die gebruik van die vlag wat lei tot ’n oortreding van die Vlagkode, is volgens wet strafbaar met tot drie jaar tronkstraf of ’n boete of albei. Amptelike regulasies bepaal dat die vlag nooit die grond of water mag aanraak nie of as enige vorm van drapering gebruik mag word nie. Die vlag mag nie doelbewus onderstebo geplaas word, in iets gedoop word of enigiets anders as blomblare hou voor ontvouing nie. Geen letters mag op die vlag aangebring word nie. Wanneer die vlag buite is moet dit altyd tussen sonop en sononder vertoon word, ongeag die weersomstandighede. Voor 2009 kon die vlag onder spesiale voorwaarders snags op ’n openbare gebou vertoon word; deesdae kan burgers die vlag snags vertoon op voorwaarde dat dit aan ’n lang vlagpaal ang en goed verlig is. Die vlag mag nooit onderstebo uitgebeeld of vertoon word nie. Dit word as ’n belediging beskou indien ’n vuil of uitgerafelde toestand vertoon word en dieselfde reëls geld vir vlagpale en hyskrane wat gebruik word om die vlag te vertoon. Dit moet altyd goed onderhou wees.

Die oorspronklike vlagkode van Indië het nie toegelaat dat privaatburgers die nasionale vlag vertoon behalwe op dae soos Onafhanklikheidsdag en Republiekdag. In 2001 het Naveen Jindal, ’n nyweraar wat gewoond was aan die gebruik van die vlag soos in Amerika waar hy studeer het, die vlag op sy kantoorgebou gehys. Die vlag is gekonfiskeer en hy is met vervolging gedreig. Jindal het ’n geskil in die openbare belang by die Delhise Hooggeregshof verklaar; daarin het hy gevra om die beperking op die gebruik van die vlag deur privaatburgers te skrap en het hy aangevoer dat vertoon van die vlag met die nodige betaamlikheid en eerbied sy reg as burger was en dat dit ’n manier was om sy liefde vir sy land uit te druk. Aan die einde van die appèlproses is die saak deur die Hooggeregshof van Indië aangehoor; die hof het in Jindal se guns beslis en die Indiese regering gevra om die saak te oorweeg. Die Uniekabinet van Indië het die Indiese Vlagkode gewysig wat op 26 Januarie 2002 in werking getree het. Daardeur is privaatburgers toegelaat om die vlag enige dag van die jaar te vertoon op voorwaarde dat die waardigheid, eer en respek van die vlag in stand gehou word. Die hof het ook bepaal dat die kode nie ’n statuut was nie maar dat die beperkinge wat in die kode uiteengesit is, nagekom behoort te word; die reg om ’n vlag te vertoon is ’n gekwalifiseerde reg, nie ’n absolute reg wat aan alle burgers gewaarborg is nie en behoort geïnterpreteer te word binne die konteks van Artikel 19 van die Grondwet van Indië. Die oorspronklike vlagkode het voorts die gebruik van die vlag op uniforms, kostuums of ander kleding verbied. In Julie 2005 het die Indiese Regering die kode gewysig om sekere gebruike toe te staan. Die gewysigde kode verbied die gebruik van die vlag op klere onder die middellyf en op onderklere en verbied ook geborduurde vlae op kussingslope, sakdoeke en ander materiaal.

Wegdoening van beskadigde vlae word ook deur die vlagkode gedek. Beskadigde of vuilgesmeerde mag nie weggegooi of met disrespek vernietig word nie; die hele vlag moet in privaat verkieslik verbrand word, of deur ’n ander metode in ooreenstemming met die waardigheid van die vlag.

Die reëls aangaande die korrekte vertoonmetodes vir die vlag noem dat wanneer twee vlae horisontaal op ’n muur vertoon word, die vlagpaalkante na mekaar moet wys met die saffraanbaan na bo. Indien die vlag op ’n kort vlagpaal vertoon word moet dit teen ’n hoek van die muur afhang sodat die vlag smaakvol kan hang. Indien twee nasionale vlae met gekruisde vlagpale vertoon word, moet die vlagpaalkante na mekaar wys en die vlae moet uitgesprei wees. Die vlag mag nooit as tafeldoek of bedekking vir ’n lessenaar, podium of gebou dien of van reëlings af hang nie. Wanneer die vlag binnenshuis vertoon word moet dit altyd regs (links vir die waarnemer) vertoon word. Wanneer die vlag dus langs ’n spreker in ’n saal hang moet dit aan die spreker se regterkant wees. Indien dit op ’n ander plek in ’n saal hang moet dit regs van die gehoor wees. Die vlag moet oopgesprei wees met die saffraanbaan na bo. Indien die vlag vertikaal vertoon word, moet die saffraanbaan links vir die waarnemer wees met die vlagpaalkant na bo.
Wanneer die vlag in ’n prossessie of parade saam met ander vlae vertoon word, moet dit aan die regterkant van die marsjeerders of alleen in die middel voor wees. Die vlag mag ’n onderskeidende kenmerk van die onthulling van ’n standbeeld, monument of gedenkplaat wees maar mag nie gebruik word om ’n voowerp te bedek nie. Uit respek vir die vlag mag dit nooit vir ’n persoon of voorwerp gebuig word nie, in teenstelling met regimentskleure, organisatoriese of institusionele vlae wat wel in eerbied gebuig mag word. Gedurende die vlaghys-en-stryk-seremonie of wanneer die vlag in ’n parade verbygeweeg moet almal wat teenwoordig is, op aandag staan en in die rigting van die vlag kyk. Die teenwoordiges in uniform moet op ’n geskikte manier salueer. Die saluut moet gevolg word met die speel van die volkslied.
Die voorreg om die nasionale vlag op voertuie te vertoon is beperk tot die president, adjunkpresident of Eerste Minister, Goewerneurs en Luitenant-Goewerneurs van state, Hoofministers, Unieministers, lede van die Indiese Parlement en staatswetgewers (van Vidhan Sabha en Vidhan Parishad), regters van die Indiese Hooggeregshof en Hoër Howe en vlagamptenare van die weermag, vloot en lugmag. Die vlag moet vertoon word van ’n vasgemaakte massie voor in die middel of aan die regterkant van die kar. Wanneer ’n buitelandse waardigheidsbekleër in ’n regeringsvoertuig ry moet die vlag aan die regterkant vas wees terwyl die landsvlag van die waardigheidsbekleër aan die linkerkant moet wees. Die vlag moet op vliegtuie vertoon word waarin die president, adjunkpresident of Eerste Minister na die buiteland vervoer word. Naas die Nasionale Vlag moet die land waaraan die besoek gebring word ook vertoon word; wanneer die vliegtuig egter en route land sal die vlag van waar die vliegtuig geland het, vertoon word. Wanneer die president die vliegtuig betree of verlaat moet die vlag vertoon word aan die kant waar in- en uitgestap word; die vlag word soortgelyk op treine gebruik maar slegs wanneer die trein stilstaan of ’n stasie nader.

Wanneer die Indiese vlag saam met ander nasionale vlae op Indiese grondgebied vertoon word is die algemene reël dat die Indiese vlag die vertrekpunt van al die vlae moet wees. Wanneer vlae in ’n reguit lyn geplaas word moet die regterste vlag (links vir die waarnemer) die Indiese vlag wees, gevolg deur die ander nasionale vlae in alfabetiese volgorde. Wanneer die vlae in ’n sirkel geplaas word is die Indiese vlag die eerste punt gevolg deur die ander vlae in alfabetiese volgorde. In só ’n rangskikking moet alle ander vlae naastenby dieselfde grootte hê en geen vlag mag groter as die Indiese vlag wees nie. Elke nasionale vlag moet aan sy eie paal hang en almal moet op ’n gelyke hoogte hang. Die Indiese vlag kan in hierdie rangskikking ook in alfabetiese volgorde geplaas word. Wanneer die vlag aan gekruisde pale hang, moet die Indiese vlag voor die ander vlag wees en regs (links vir die waarnemer) van die ander vlag. Die enigste uitsondering tot dié reël is wanneer die vlag van die Verenigde Nasies ook betrokke is. Dit mag regs van die Indiese vlag vertoon word.

Wanneer die Indiese vlag saam met nie-nasionale vlae vertoon word, insluitend korporatiewe vlae en advertensiebaniere, moet die vlae aan verskillende pale hang met die Indiese vlag in die middel, op die linkerste punt van die waarnemer of ten minste een vlagbreedte hoër as die ander vlae in die groep. Die vlagpaal waaraan die Indiese vlag hang moet voor die ander pale in die groep wees maar indien die vlae aan dieselfde paal hang moet die Indiese vlag heel bo wees. Indien die vlag in ’n optog gedra word saam met ander vlae moet dit voor aan die optog wees. Indien die in ’n ry saam met ander vlae vooraan die optog is moet dit aan die regterkant van die optog wees.

Die vlag moet halfstok gehang word as teken van rou. Goedkeuring hiervoor lê by die President wat ook die rouperiode bepaal. Wanneer die vlag halfstok hang moet dit eers tot bo gehys word en dan tot in die helfte gestryk word. Slegs die Indiese vlag mag halfstok hang; alle ander vlae hang normaal. Met die afsterwe van die president, vise-president of eerste minister word die vlag oor die hele Indië halfstok gehang. Dit hang halfstok in Nieu-Delhi en die staat waar die Speaker van die Lok Sabha, Hoofregter van die Hooggeregshof, en Unieministers vandaan kom. Met die afsterwe van Goewerneurs, Luitenant-Goewerneurs en Hoofministers word die vlag halfstok gehang in die onderskeie state en gebiede. Die Indiese vlag mag nie halfstok gehang word op Republiekdag (26 Januarie), Onafhanklikheidsdag (15 Augustus), Gandhi Jayanti (2 Oktober), Nasionale Week (6-13 April) of staatstigtingsherdenkings nie, behalwe op geboue waar die afgestorwene gehuisves word. In sulke gevalle moet die vlag egter weer tot bo gehys word wanneer die lyk verwyder word. Vlaggebruik tydens die afsterwe van buitelandse hoogwaardigheidsbekleërs word bepaal deur spesiale instruksies van die Departement Binnelandse Sake. Wanneer die staatshoof of regeringshoof van ’n ander land sterf mag die Indiese sending in daardie land die Indiese vlag halfstok laat hang. In die geval van staats-, militêre of sentrale para-militêre begrafnisse word die vlag oor die baar of kis gedrapeer met die saffraan in die rigting van die koppenent. Die vlag mag egter nie in die graf laat sak word of op die brandstapel geplaas word nie.

Die vlag mag snags vertoon word indien dit goed verlig is. Die vlag by Sentraalark, Connaught Place, Nieu-Delhi, is die grootste vlag van Indië wat snags vertoon word.




</doc>
<doc id="88212" url="https://af.wikipedia.org/wiki?curid=88212" title="Reynoldsgetal">
Reynoldsgetal

Die Reynoldsgetal is 'n dimensielose getal wat 'n aanduiding van turbulensie is.

Waar:

In terme van eenheidsimbole:

formula_6



</doc>
<doc id="88214" url="https://af.wikipedia.org/wiki?curid=88214" title="Relatiwiteitsteorie">
Relatiwiteitsteorie

Die relatiwiteitsteorie omvat twee teorieë deur Albert Einstein: spesiale relatiwiteit en algemene relatiwiteit.

Die belangrikste begrippe van die relatiwiteitsteorieë is:

Die begrip relatiwiteit word in die fisika veral gebruik om na enige bewegende stelsel of raamwerk met betrekking tot 'n ander bewegende stelsel te verwys. Volgens die relatiwiteitsteorie het geen liggaam 'n absolute waarde van rus of beweging nie, aangesien dit altyd relatief tot 'n ander liggaam gesien word. 

Hoewel dit byvoorbeeld vir iemand lyk of 'n boom stilstaan, moet die waarnemer in gedagte hou dat sowel hy as die boom beweeg (die aarde beweeg tog met ŉ snelheid van 1800 km/h in sy baan) en dat hy relatief tot die boom bloot met dieselfde snelheid beweeg. 

Galileo Galilei, 'n vroeëre natuurkundige, was in sy tyd reeds bewus van relatiwiteit en het eenvoudige wiskundige relasies geformuleer aan die hand waarvan hy 'n aantal stellings gemaak het. Albert Einstein (1879 -1955) het uiteindelik sommige van Galilei se stellings weerlê. Volgens Einstein kan 'n stelsel met swaartekrag gesien word as 'n stelsel sonder swaartekrag wat aan ŉ versnelling onderhewig is. 

Aan die hand daarvan kon hy die beweging van hemelliggame uit 'n ander oogpunt as byvoorbeeld Newton beskou en het hy ook die grondslag vir die moderne kosmologie gelê. Die spesiale relatiwiteitsteorie het betrekking op elektromagnetisme. Einstein se eerste publikasie hieroor heet. Die elektrodinamika van bewegende liggame. Op die keper beskou het Einstein elektromagnetisme egter bloot gebruik om lig as 'n elektromagnetiese verskynsel te beskryf en het sy teorieë verder voortgebou op veral die snelheid van lig.

Die relatiwiteitsteorie het in die 20ste eeu ’n groot invloed gehad op teoretiese fisika en sterrekunde. Toe dit die eerste keer gepubliseer is, het dit die 200 jaar oue meganikateorie vervang wat hoofsaaklik deur Isaac Newton geskep is.

In fisika het relatiwiteit die wetenskap van elementêre deeltjies en hul basiese wisselwerkings verbeter, en dit het die kerntydperk ingelui. Dit het ook daartoe gelei dat buitengewone astronomiese verskynsels voorspel is soos neutronsterre, swartkolke en swaartekraggolwe.

Ooreenkomstig die opvattinge van byvoorbeeld Isaac Newton is daar oor die algemeen aanvaar dat die hele kosmos elke sekonde ŉ sekonde ouer word. Galileo Galilei het byvoorbeeld eenvoudige relasies opgestel aan die hand waarvan hy die volgende stellings gemaak het:

- dat die tyd in elke stelsel dieselfde is, met ander woorde dat dit oral ewe laat is (t' =1);

- dat iemand wat hom in ŉ bewegende voertuig bevind, se posisie ten opsigte van ŉ stilstaande voorwerp steeds verander, dit wil sê dat die voorwerp met 'n snelheid - v ten opsigte van die waarnemer beweeg;

- dat iemand wat in 'n voertuig (byvoorbeeld 'n trein) teen 5 km/h vorentoe loop terwyl die voertuig self teen 50 km/h beweeg, eintlik teen 55 km/h beweeg.

Sulke verskynsels was uit daaglikse ervarings bekend en tot aan die einde van die vorige eeu het niemand aan die juistheid van Galilei se stellings (Galilei-transformasies) getwyfel nie. Intussen het James Clerk Maxwell (1831 - 1879) sy teorieë in verband met elektrisiteit en elektromagnetiese golwe geformuleer en byvoorbeeld aangedui dat lig as elektromagnetiese golwe met ŉ snelheid c (c=300 000 km/s) deur ŉ lugleegte voortgeplant word. Maxwell was egter, soos vele ander, onder die indruk dat lig en ander elektromagnetiese golwe, soos radiogolwe. deur middel van ŉ medium voortgeplant word. 

Die medium (fluïdum) is met 'n yl gas vergelyk wat alles omhul en "eter" genoem word. Volgens hom is ligsnelheid dan ten opsigte van die eter bepaal, en kon die snelheid van plek tot plek verskil. In 1887 het Albert Abraham Michelson (1852- 1931) en, onafhanklik van hom, Edward Williams Morley (1838 - 1923) egter vasgestel dat eter die snelheid van lig nie beïnvloed nie. Hierdie negatiewe resultaat het heelwat verwarring veroorsaak en Hendrik Antoon Lorentz (1853 -1928) en George Francis Fitzgerald (1851 - 1901) het onder meer geprobeer om dit aan die hand van wiskundige vergelykings te verklaar. 

Albert Einstein kon egter later, aan die hand van Michelson en Morley se bevindings, die eterteorie omverwerp. Tot dusver het al die natuurkundiges steeds aangeneem dat tyd konstant is, terwyl byvoorbeeld ligsnelheid 'n veranderlike is. Michelson en Morley het egter ook vasgestel dat, afgesien van die resultate ten opsigte van eter, die ligsnelheid altyd dieselfde was. Hulle het byvoorbeeld eers die snelheid van lig teen die aarde se beweging, en toe saam met die aarde se beweging bepaal, en elke keer dieselfde resultaat verkry, naamlik 300 000 km/s. 

Einstein het toe besef dat ligsnelheid, en nie tyd nie, 'n konstante is. Die snelheid van lig, relatief tot ŉ waarnemer, is dus konstant, ongeag die snelheid waarteen hy self beweeg. Die veranderlikheid van tyd kan geïllustreer word aan die hand van die begrip gelyktydigheid. 

Veronderstel dat 2 horlosies, byvoorbeeld 1 000 km van mekaar af, gelyk gestel moet word. Van die een horlosie af moet 'n sein dus op 'n gegewe oomblik gestuur word om die moment te bepaal waarop die ander horlosie reggestel moet word. Die vinnigste bekende manier waarop 'n sein gestuur kan word, is met behulp van lig (300 000 km/s). Selfs lig, wat teen hierdie ontsaglike hoë snelheid beweeg, sal egter ŉ tydjie neem om 1 000 km te oorbrug. 

Die tweede horlosie sal dus altyd ŉ sekere tyd agter die eerste een wees. Tyd het dus geen absolute waarde nie aangesien dit van plek tot plek kan verskil. Oor klein afstande is tydsverskille baie klein, amper weglaatbaar, maar oor groot afstande is die tydsverskil opmerklik. 

'n Ster wat 1 000 ligjare van die aarde verwyder is, se lig neem 1 000 jaar om die aarde te bereik. Op enige gegewe oomblik is daar dus 'n tydsverskil van 1 000 jaar tussen die aarde en die ster en is dit onmoontlik om iets wat op die 2 liggame gelyktydig gebeur, waar te neem.

Die relatiwiteitsteorie het meer as ’n enkele nuwe fisikateorie verteenwoordig. Daar is ’n paar redes.





Omstreeks 1960 het belangstelling in algemene relatiwiteit toegeneem en dit was belangrik vir die proses om algemene relatiwiteit ’n onontbeerlike deel van fisika en sterrekunde te maak. Nuwe wiskundige tegnieke het berekenings in ’n groot mate verbeter. 

Verder het die ontdekking van eksotiese sterrekundige verskynsels, waarop algemene relatiwiteit toepaslik was, gehelp om die gewildheid daarvan te laat toeneem. Dié verskynsels sluit in kwasars (1963), kosmiese agtergrondstraling (1965), pulsars (1967) en die ontdekking van die eerste swartkolk-kandidate (1981).

Die twee teorieë hou verband met mekaar. Spesiale relatiwiteit is van toepassing op alle fisiese verskynsels behalwe swaartekrag. Algemene relatiwiteit verskaf die wet van swaartekrag asook die verband tussen swaartekrag en die ander natuurkragte.

Die spesiale relatiwiteitsteorie is in 1905 deur Albert Einstein ontwikkel en is in "Annalen der Physik" bekend gemaak in die artikel "Die Elektrodinamika van Bewegende Liggame". Die teorie gaan uit van die volgende twee veronderstellings:

Die eerste veronderstelling sluit aan by ’n grondidee van die relatiwiteitsteorie wat reeds in 1600 by Galileo Galilei ontstaan het. Die tweede veronderstelling was (in Einstein se tyd) ’n heel nuwe beginsel, met besonder verreikende gevolge ondanks die eenvoud daarvan. Om dié twee basisidees met mekaar te versoen, is spesiale transformasies, die sogenaamde Lorentz-transformasies, nodig om plek en tyd van die een waarnemer om te reken in plek en tyd van die ander. Hieruit volg dat plek en tyd met mekaar verbind is. Net so kan elektriese en magneetvelde ( en ) vir verskillende waarnemers omgereken word met Lorentz-transformasies.

Uit die spesiale relatiwiteit volg ook Einstein se beroemde formule , wat die gelykwaardigheid van massa en energie uitdruk. Volgens die teorie is ruimte en tyd ook verskynsels van dieselfde ruimtetyd met vier dimensies: tyd is die vierde dimensie. Gelyktydigheid is relatief: twee verskynsels wat vir een waarnemer lyk of dit gelyktydig plaasvind, kan vir ’n ander waarnemer lyk of die een voor die ander gebeur. Die teorie voorspel dat die lengte verkort (die sogenaam lengte-inkrimping) en tyd traer verloop (die sogenaamde tyduitrekking) namate die snelheid die ligsnelheid nader. Dit open in beginsel die moontlikheid van tydreise, meer bepaald na die toekoms.

Die algemene relatiwiteitsteorie is in 1915 deur Einstein voorgestel in ’n reeks lesings voor die Pruisiese Akademie van Wetenskappe.

Hierdie teorie gaan uit van die veronderstelling dat waarnemers wat hulle in rus in ’n gelykmatige swaartekragveld bevind, gelykwaardig is met ander waarnemers wat ’n konstante versnelling ondervind.

Dié veralgemening van die relatiwiteitsbeginsel gaan saam met ’n nuwe teorie van swaartekrag. Hierin word swaartekrag nie meer beskou as ’n krag soos in die wette van Newton nie, maar as ’n meetkundige eienskap van die ruimte self. ’n Massa trek die ruimte rondom hom krom, waardeur dit lyk of die massa ander massas aantrek. Volgens Newton sou swaartekrag vinniger as lig wees. As die maan byvoorbeeld skielik sou verdwyn, sou ’n mens eers sien dat die getye terugtrek voordat jy sien die maan is weg – en dit is onmoontlik volgens spesiale relatiwiteit.

So het Einstein die afbuiging van lig van ’n ster deur die son voorspel. Hoewel fotone geen rusmassa besit nie, is hulle volgens die verhouding van Max Planck ’n vorm van energie. Vanweë is energie en massa gelyk en trek die son se swaartekragveld lig aan.

Die relatiwiteitsteorie word dikwels in moderne elektronika gebruik, soos die Globale posisioneringstelsel (GPS). GPS-stelsels bestaan uit drie aspekte: die ruimte-, beheer- en gebruikerkomponent. Die ruimtekomponent bestaan uit satelliete wat in spesifieke wentelbane geplaas word. Die beheerkomponent bestaan uit ’n stasie waarheen alle data van die ruimtekomponent gestuur word. Baie relatiwiteitseffekte vind plaas in GPS-stelsels. 

Aangesien elk van die komponente in ’n ander verwysingstelsel is, moet al die relatiwiteitseffekte in aanmerking geneem word sodat die stelsel noukeurig werk. Die horlosies van die GPS-stelsels moet gesinchroniseer word. In die stelsels moet die swaartekragveld van die aarde in ag geneem word. Daar is relatiwiteitseffekte in die satelliet in die ruimte wat in ag geneem moet word. GPS-stelsels werk met sulke noukeurigheid danksy die relatiwiteitsteorie.



</doc>
<doc id="88216" url="https://af.wikipedia.org/wiki?curid=88216" title="NG gemeente Bloukrans">
NG gemeente Bloukrans

Die NG gemeente Bloukrans was 'n gemeente van die Nederduitse Gereformeerde Kerk in die Sinode van KwaZulu-Natal wat op 1 Februarie 1998 by die NG gemeente Weenen ingelyf is. Die gemeente was by afstigting gesetel op die dorpe Colenso en Winterton, maar op laasgenoemde is in 1968 'n afsonderlike gemeente gestig.

Op 12 Oktober 1949 is die gemeente Bloukrans van die moedergemeente Estcourt afgestig, en het die twee wyke Winterton en Colenso saam 'n selfstandige bestaan begin. Die wyk Estcourt is in 1934 as selfstandige gemeente van die moedergemeente, Weenen, afgestig. Colenso en Winterton het deel gebly van Weenen tot die twee plekkies in 1949 as Bloukrans afgestig het. Dit was 'n geloofsdaad vir moeder sowel as dogter, want in albei gevalle was die ledetal nouliks 350. Die Ringskommissie het dan ook tot versigtigheid gemaan voordat tot afstigting oorgegaan sou word.

Reeds op 5 Mei 1950 kon met diepe dankbaarheid in alle harte die eerste pastoriepaar, prop. en mev. J.C. Jansen, verwelkom word, en terselfdertyd is afskeid geneem van die konsulent en vorige leraar, ds. H.J. Moolman. Die bevestiging op 6 Mei het in die geskiedkundige ou kerkgebou op Winterton plaasgevind. Naas geestelike bearbeiding, waarvoor daar 'n rype veld gewag het, was die jong leraar se eerste taak die daarstelling van 'n kerksaal en pastorie op Colenso, en daarna die voorsiening in 'n lang gevoelde behoefte, die oprigting van 'n waardige kerkgebou op Winterton. Met ywer en geloof is aan die werk gespring, deur leraar en gemeente saam. 

Op 10 Oktober 1950, een jaar ná afstigting, is die eerste sooi gesteek, op 2 Desember is die hoeksteen deur ds. Jansen gele, en op 5 Mei 1951, presies 'n jaar ná die aankoms van die eerste herderspaar, kon die kerksaal en pastorie ingewy word — albei skeppings van ons volksargitek Gerard Moerdijk. Die wydingsrede is gehou deur ds. H.J.C. Snijders, actuarius van die Natalse Sinode, en was 'n kragtige aansporing tot getroue en regte gebruik van Gods huis. 

Ná die kort tydperk van sy bestaan, so is berig in "Ons gemeentelike feesalbum" van 1952, het die gemeente Bloukrans reeds veel om voor te dank, en veel om met geloof tegemoet te gaan en aan te durf. Die onbekende medewerker skryf: "Die omgewing hier is ryk aan stemme uit ons volksverlede. Hier het die pad van die Voortrekkers gelê, hier het hul bloed gevloei, en hul nasate woon hier nog op die erwe van hul vaders. Taferele in die bitterste stryd van ons volk is hier afgespeel. Mag die Boerevolk en die Boerekerk ook hier aan sy roeping getrou wees en 'n heldere lig laat skyn."

Bloukrans is op 25 November 1968 verdeel in NG gemeente Winterton en Bloukrans, maar Bloukrans is op 1 Februarie 1998 by Weenen ingelyf sodat Weenen sedertdien Colenso en Weenen bedien met 'n kerkgebou op elke dorp. Die pastorie is op Weenen, maar dienste word elke Sondag op elke dorp gehou.



</doc>
<doc id="88217" url="https://af.wikipedia.org/wiki?curid=88217" title="P.H. Nortjé">
P.H. Nortjé

P.H. Nortjé (1920–2012) was 'n skoolhoof en later vise-rektor van Wellington Onderwyskollege. As skrywer raak hy veral bekend vir sy jeugverhale (waarvoor hy die Scheepersprys verwerf) en sy outobiografiese sketse en anekdotes.

Peter Henry (P.H.) Nortjé is op 20 Oktober 1920 as die jongste van vier kinders op die plaas Klipfontein, naby Willowmore in die Baviaanskloof gebore. Hy is die jongste van vier kinders, twee seuns en twee dogters, van Charles Henry (Charlie) Nortje en Gertruida Susanna (Gerty) Smith. Sy oupa aan moederskant is Petrus Hendrik Smith, ’n direkte afstammeling van die Britse Setlaars, na wie hy vernoem is en Henry kry op sy oupa se aandrang die Engelse vorm van die name. Henry se broer is Johannes Gerhardus Francois (Francis) en sy susters is Susie en Sally. Sy skoolopleiding begin by ’n plaasskool, die Eendracht Primêre Skool. Hier is sy vordering so goed dat hy aan die einde van sy Sub B-jaar sommer direk oorgeplaas word standerd twee toe. Na standerd ses, destyds die laaste jaar van laerskool. Hy matrikuleer op Willowmore en studeer daarna aan die opleidingskolleges van Oudtshoorn en die Paarl. In 1951 verwerf hy 'n M.Ed-graad van die Universiteit van Stellenbosch..

Nortjé begin in 1941 op Douglas skoolhou. Daarna beklee hy verskeie poste by skole op King William’s Town, Riversdal en Wellington. In 1954 trek hy en sy familie na Wellington, waar hy die eerste skoolhoof van die Hugenote Laerskool word. Hy was vir 8 jaar die skoolhoof, waarna hy as dosent en later vise-rektor van die Wellington Opvoedkundige Kollege aangestel is Hoewel hy hier baie gelukkig is in sy werk, besef hy dat hy sy kwalifikasies sal moet verbeter om beroepsvordering te maak, beginnende met die Hoër Tweetaligheidsertifikaat. Hy bedank dan uit hierdie pos om ’n pos aan ’n Engelse skool te kry waar hy sy Engels kan verbeter en gee dan vanaf 1944 onderwys aan die Hoërskool Umtata in die Oos-Kaap. Hier word hy ernstig siek aan maagkoors en spandeer eindelik ses weke in die hospitaal, waarna hy vir die res van die kwartaal siekverlof neem om by die plaas in Baviaanskloof aan te sterk. Hy skryf in 1946 by die Paarl Onderwyskollege in vir ’n vierdejaarskursus in Liggaamlike Opvoeding vir die volgende jaar, maar beseer sy knie tydens die Junievakansie in 1946 so erg tydens ’n rugbywedstryd vir Willowmore se dorpspan dat hy hierdie studies moet laat vaar. Vanaf Julie 1947 aanvaar hy ’n pos as liggaamlike opvoeding onderwyser aan die Dale Kollege in Kingwilliamstown, waar hy aan ’n plaaslike onderwyskollege die matriekvak Engels op Hoërgraad met onderskeiding afskryf. Hierna studeer hy vanaf Januarie 1949 verder aan die Universiteit van Stellenbosch, waar hy tuisgaan in Huis Visser en aan die einde van daardie jaar as juniorkaptein en onder-primarius van die koshuis verkies word. In 1950 verwerf hy die B.A.-graad met Afrikaans-Nederlands en Geografie as hoofvakke en in 1951 die M.Ed.-graad, laasgenoemde met lof. Hy dien in sy laaste jaar op die Studenteraad. In hierdie tyd op universiteit ontmoet hy sy toekomstige vrou, Mikie van Zyl, ’n onderwyser oorspronklik van Bonnievale, met wie hy aan die einde van 1952 trou. Hulle het drie seuns, Charl, Francois en Pierre Henri, wat almal in verskeie van sy sketse figureer.

Vanaf 1952 gee hy vir ’n jaar skool aan die Hoër Landbouskool Oakdale op Riversdal en dan vir ’n jaar aan die Hoërskool Langenhoven op Riversdal, waarna hy aan die begin van 1954 ’n pos aanvaar as eerste hoof van die Hugenote Laerskool op Wellington. In Januarie 1962 word hy dosent in Opvoedkunde aan die Wellingtonse Onderwyskollege en in 1968 word hy bevorder tot vise-rektor van hierdie kollege. In 1982 neem hy waar as rektor van die kollege en tree ook aan die einde van hierdie jaar af. Weens sy bekwaamheid dien hy in hierdie jare op verskeie komitees van die Onderwysdepartement. Hy en sy vrou vestig hulle in 1983 na sy aftrede in die Strand en vir die laaste sowat tien jaar van sy lewe bly hy hier in die Serenitas-aftreeoord. In 2007 is sy vrou oorlede en hy is op 6 Julie 2012 in die Strand aan hartversaking oorlede. Hy het drie seuns en agt kleinkinders agtergelaat.

Reeds op negentienjarige leeftyd as student in die Paarl skryf hy stories vir "Die Jongspan", maar begin eers teen die einde van die vyftigerjare ernstig skryf aan jeugverhale. Hy is by uitstek ’n skrywer wat sy jeugherinneringe en die grootwordjare van sy kinders in veral humoristiese sketse verwerk. Daarmee saam skets hy die kleurryke karakters en leefwyse van ’n verbygegane tyd en lewer só ’n belangrike bydrae tot die kultuurhistoriese erfenis van die Afrikaner, terwyl hy ook verslag doen van die doen en late van die mense van sy dorp, Wellington. Hierdie sketse verskyn aanvanklik gereeld in "Die Huisgenoot" en word later gebundel in ’n hele aantal bundels soos “"Nuut onder die son"”, “"Aan die sonkant"”, “"Op die sonpad"”, “"Matewis se mense gaan boer"”, “"Bly of gly"” en “"Klein Hollywood"”.

“"Nuut onder die son"” is die eerste bundel met sketsverhale waarin die lewe van die gesin op humoristiese wyse uitgebeeld word. In die alledaagse dinge, selfs dié wat jou soms frustreer, sien die skrywer telkens die humor raak. “"Aan die sonkant"” bevat die verhaal “"Ter wille van ’n orrel"”, wat waarskynlik Nortje se mees gelese en gewildste storie is. Na publikasie in "Die Huisgenoot" ontvang hy briewe van heinde en ver van mense wat verklaar hoe hulle dit geniet het. Die kerk benodig fondse om die kerkorrel te herstel en besluit op ’n ou-krok rugbywedstryd tussen die ouderlinge en die diakens om die geld in te samel. Toe die ouderlinge begin verloor, maak hulle ’n plan. Hulle maak Ou Groot Hennie Basson kwaad en op uiters vermaaklike wyse haak die ouderlinge eindelik die knoop deur. “"Op die sonpad"” bevat tien sketse waarin hy veral sy gesin se wel en wee op Wellington uitbeeld. Hoewel die gesinslede gedurig met mekaar korswel, staan hulle bymekaar deur dik en dun. Hulle verklaar byvoorbeeld oorlog teen die molle in die tuin, verjaag die bewonderaars van hulle spanjoel-tefie Trinkie en bou self die nuwe motorskuiling – maar in al hierdie ondernemings gaan dinge natuurlik nie altyd volgens plan nie. In “"Matewis se mense gaan boer"” bevind die hele gesin en hulle troeteldiere (die papegaai Matewis, die spanjoel-tefie Trinkie en die Siamese kat Sebastiaan) hulle in die Baviaanskloof tussen Willowmore en Humansdorp. Hier pas hulle een Kersvakansie die familieplaas Klipdrif op. Daar is egter ’n lang lys van noodsaaklike take wat verrig moet word, meestal totaal vreemd vir die dorpenaars. Hulle moet slaghane vang, sybokke dip, lappiesbome uithaal, draadheining bou en volstruise pluk, met teenspoed wat die onkundige gesin telkens in die gesig staar. Dit lei tot vele humoristiese insidente, maar tussenin kry hulle ook baie geleentheid om te kan nadink. In “"Bly of gly"” moet Pa en Ma besluit of hulle veilig in Wellington wil bly of Europa op ’n toer wil gaan aandurf. Hulle besluit op laasgenoemde en die boek beskryf hulle wedervaringe op reis.“"Klein Hollywood"” bevat sketse en vertellings oor hoofsaaklik grappige gebeurtenisse in die gemeenskap soos wanneer die televisie die diens by die gemeente kom dek en almal in rep en roer het, ’n jagtog in die Karoo, ’n optog om Wellington se gemeenskap aan te moedig om plaaslik te koop, ’n lywige man op skaatse en nuwelinge wat ook probeer perdry. Soos die titel aandui, word dit naderhand ’n hele spektakel. “"Operasie sonskyn en ander leesavonture"” is ’n bundel met sketse oor allerlei onderwerpe, insluitende die eerste kernaangedrewe duikboot die Nautilus, Michelangelo, Helen Keller, die twee Suid-Afrikaanse tieners wat Amerikaanse miljoenêrs se lewens red en die interessante vlermuis. Danie Botha bundel ’n keur van sy beste verhale in “"Wellington se suiker"” (wat veral fokus op die gesin se verblyf op Wellington) en maak in 2008 ’n keur uit al sy boeke in “"Op ’n hoë noot"”, waarin ook uittreksels uit Nortje se jeugverhale verskyn.

Outobiografiese sketse word gebundel in “"Korsies van growwe brood"”, “"Spook van die wielsleutel"”, “"Ken op die kierie"” en “"Volstruis, met wie gaan jy trou?"” “"Korsies van growwe brood"” is suiwer outobiografiese vertellings van sy jong dae af tot met sy onderwysdae. Dit is nie ’n chronologiese weergawe nie, want hy beweeg heen en weer in die tyd en betrek vroeë gebeurtenisse by die lateres, sodat ’n hele lewe in perspektief ontplooi word. Waar sy sketse in sy vorige bundels vol is van verskuilde outobiografiese vertellings, is die fokus hier op die waarheid en word vele van sy vorige sketse verklaar. ’n Belangrike deel van sy lewe waaroor hy voorheen geswyg het, sy loopbaan as onderwyser, word hier ook nader belig. Die boek is verder vol van sy kenmerkende humor, wysheid en nostalgie. “"Spook van die wielsleutel"” skryf hy na aanleiding van sy besoek aan Namibië saam met sy seun Francois en hulle wedervaringe saam oor die vyftien dae van die reis. Die titel kom na aanleiding van die wielsleutel wat hulle op Ai-Ais by ’n goeie Samaritaan in die hande gekry het wat dit spesiaal oornag vir hulle georganiseer het. Iets kan nie pluis wees met hierdie transaksie nie, want hoekom spook die wielsleutel so by hulle? Die boek is gevul met kenmerkende vermaaklike gebeure en mense, maar is buiten ’n reisjoernaal ook ’n verslag van goeie menseverhoudinge en veral uitbeelding van die spesiale verhouding tussen pa en seun.“"Ken op die kierie"” skryf hy wanneer hy reeds afgetree het, omring deur afgetredenes wat ken op die kierie met smaak vyftig, sestig jaar gelede se dinge vertel, maar nie kan onthou wie vanoggend saam met hulle inkopies gedoen het nie. Hierin lees ons weer van mense en diere wat ’n indruk op hom gemaak het en grappige en ernstiger ervarings uit sy lewe. Hierdie boek word in verskeie afdelings verdeel. Daar is ’n afdeling oor verleenthede in sy lewe, soos die keer in Nagoena se Kloof toe hy en Aroeka bobbejane verras het; ’n afdeling oor wat gebeur wanneer jy ingedagte is, soos die aand by die Baxter Teater toe vier wonderwerke met sy kaartjies gebeur het;  ’n afdeling oor raaiselagtige gebeure, soos toe hy ’n te-doen-lysie uit sy verlede in ’n wildvreemde matroos se jassak kry; ’n afdeling oor misverstande en ’n afdeling oor toevallighede, almal deurspek met sy kenmerkende sin vir humor. “"Volstruis, met wie gaan jy trou?"” se subtitel is “"’n Herinneringstog"”. Die boek word geskryf na aanleiding van die tog wat hy saam met sy seuns vanaf Somerset-Wes na die ou familieplaas in Baviaanskloof onderneem. Sy seuns dring daarop aan dat hulle nog eenkeer na die plek gaan waar hy groot geword het en waar hulle vroeër self vakansie gehou het. Die leser maak die vier nagte verblyf mee, asook besoeke aan bekende ou plekke en ou wonings en herontmoetings met familie en vriende. In hierdie herinneringsreis neem hy bestek op van sy eie verlede en dié van sy seuns. Die spitsvondighede, humoristiese situasies en deurleefde wysheid maak van hierdie vertellings ’n innige ouer-kind avontuur. Verder lewer Nortje bydraes tot ’n aantal boeke, soos “"My Paarl"” en “"Hulde aan J.D."” (’n huldigingsuitgawe aan J.D. Pretorius, hoofbestuurder van Tafelberg-Uitgewers), terwyl van sy verhale in “"Vertellers"” van Merwe Scholtz opgeneem word.

Sy jeugverhale “"Pennie se vuur"” en “"Die groen ghoen"” word lank aan skole voorgeskryf en die Akademie ken in 1963 die Scheepersprys toe vir hierdie twee boeke. “"Pennie se vuur"” se titel verwys na die bruin inwoners se koop van ’n boksie vuurhoutjies by die plaaslike winkel en is ’n episodiese weergawe van Henk Strydom en Basie van Wilgerdam Hoërskool se somervakansie. Hulle gaan na Henk se plaas in die afgeleë kloof anderkant Waboomberg en Gruisstoot se wêreld, diep tussen die loodregte Winterhoek- en Kougaberge in. As jeugboek is dit nie net die gewone variasie van spanning en avontuur nie, maar dit word ’n kroniek van die bedrywighede van ’n klein boeregemeenskap in die kloof. Die beskrywing van die vakansie met sy vermaaklike en spannende voorvalle, stel die leser veral bekend aan die kleurvolle mense van die Kloof en hul gewoontes, grotendeels deur middel van hul eie kenmerkende boeretaal. Die mense leef hier gering en beskeie, maar tog met ’n vrede en tevredenheid wat geld nie kan koop nie. “"Die groen ghoen"” is ’n opvolg waarin Henk en Basie weer figureer. Die gebeure vind plaas op Sewefontein, ’n plaas in ’n afgesonderde kloof tussen die Winterhoek- en Kougaberge. Daar is drie storiedrade deur die boek. Henk en Basie se bende in die laerskool, die Spartaanse Ruiters (waarvan Granaat, die twee Skewe Nase en Thysie ook lede is), organiseer om geld in te samel om hulle arm skoolmaat, Thysie, na die dorpskool te stuur. Die Ruiters poog ook om met operasie Groen Ghoen die tergende geheim van Oom Kortetjie se Geel Deur op te los, terwyl die derde storiedraad die impak is van die nuwe Engelse sersant se kinders George en Margaret se koms na die plaasskool.  Beide Henk en Granaat raak verlief op Margaret en George gee vir Henk ’n groot groen albaster present. Hierdie albaster word die kenteken van die Spartaanse Ruiters se operasie Groen Ghoen. Hierdie boek word in Engels (“"The green ally"”), Nederlands en Duits vertaal.

“"Donkerwater"” het as hoofkarakter Jak Joubert, sestienjarige seun van Delwershoop, wie se pa in die kuil van die Swartrivier, Donkerwater, verdrink het ’n dag voor sy geboorte. Die nuwe seun Dawid Hoffman en hy kom van die staanspoor nie goed oor die weg nie. Dawid maak ’n wrede beskuldiging wat Jak se ma en sy oorlede pa raak en hy besef hy sal moet uitvind wat presies daardie dag by Donkerwater gebeur het. Die boek is in Engels vertaal as “"Dark waters"”. “"In Voetpad se kloof"” is die verhaal van ’n jong man, Bertus de Wet, wat pas terug is in Baviaanskloof na sy militêre opleiding. Hy is egter nie sonder probleme nie. Die luiperd maai onder sy sybokke en maak ook twee van die baie skaars bergsebras dood, terwyl Ansie bra afsydig is teenoor hom. Die hele omgewing word opgekommandeer vir luiperdjag en in Voetpad se kloof kry Bertus geleentheid om wraak te neem. Intussen maak die owerheid planne om die laaste bergsebras in die kloof te red. Dit is egter Bertus, sy Kleurlingmaat Mannetjies en Ansie wat midde-in die krisis gedompel word en hulle optrede wat sal bepaal of die bergsebra gered kan word. “"Duisendblaar"” se titel verwys na ’n plaag op die Bergrivier, waar swemmers en kano’s maklik in hierdie drywende massa verstrik kan raak. Die agtergrond vir die verhaal is kanovaart en die bekende Bergrivier kanomarathon. Kobus is ’n asmalyer wat ’n kanovaarder met net een been help toe dié se helper in die duisendblaar wegsak. Hierna besluit Kobus om self te begin roei en aan die marathon deel te neem, maar hy moet sy gebrek met baie deursettingsvermoë en deur vele terugslae oorkom om sy doel te verwesenlik. “"Casper"” het as tema owerspel en die invloed daarvan op ’n kind.

“"Die wildedruif val"” is gebaseer op ware gebeure. Na ’n kwaai droogte het dit op 3 Mei 1916 in die Baviaanskloof begin reën en teen 5 Mei was daar ’n vloed soos selde of ooit voorheen. Die vyftienjarige Hans Terblanche probeer die Campbell-gesin van ’n plaas in die Willowmore-distrik, waar hy ingewoon het om die plaasskool by te woon, te oorreed om die huis te verlaat voordat dit oorstroom word. Die Campbell-gesin word egter op een na almal uitgewis en slegs Hans en sy maat Robert Campbell oorleef toe hulle aan die takke van die wildedruif vashou terwyl alles rondom hulle meegesleur word. In die boek fokus die skrywer vir die grootste gedeelte op die aanloop tot die ramp, sodat die omgewing, die mense en hulle lewensomstandighede noukeurig beskryf word. Die boek word opgedra aan Hans, wat die gebeure later aan die skrywer oorvertel. In 1982 wen hierdie boek die jeugverhaalwedstryd uitgeskryf deur "Sarie" en Tafelberg Uitgewers. Die boek is ook in Engels vertaal as “"The wild grape tree"”. “"In klip en gruis"” speel af teen die agtergrond van die delwerslewe. Die sewentienjarige Walliese mynwerker George Bamford kom in Desember 1868 na Hopetown se diamantdelwerye om sy fortuin te soek en ontmoet die agtienjarige weeskind Dewald Grobbelaar en sy mooi suster Maria. So ontstaan die vennootskap van Grobbelaar, Bamford en Kie, Diamanthandelaars en Delwers. Saam ervaar hulle die ontberings en aksie op die delwerye, waar skelms hulle lewens versuur, stofstorms en rotsstortings baie dae se arbeid vernietig en hulle ook betrokke raak in hulle eerste liefdesverhoudings. “"Die elfde hekkie"” is ’n sportroman waar Arnold Hanekom wil hekkiesloop, maar sy pa, ’n voormalige provinsiale rugbyspeler, wil hê dat hy eerder op rugby moet fokus. Hierdie boek wen in 1994 die ATKV Kinderboekprys vir ouderdomsgroep 13-15 jaar. Nortje is samesteller en medeskrywer van die “"Jeugland"”-leesreeks vir die Primêre Skool, terwyl van sy jeugverhale in versamelbundels soos “"Voorsmaak"”, “"Goue fluit my storie is uit"”, “"Skoolstories"” en “"In ons goeie boekies"” opgeneem word.

In 1979 word hy deur die Wellington Munisipaliteit met ’n huldigingsaand vereer vir sy bydrae tot die bevordering van jeugliteratuur en die wyse waarop hy deur sy sketsverhale die dorp op die landkaart geplaas het. Die F.A.K. ken in 1998 ’n prestigeprys aan hom toe vir sy bydrae tot die ontspanningslektuur en in 2002 word hy deur die plaaslike Rapportryers-beweging verkies as Wellington se inwoner van die jaar as erkenning vir die wyse waarop hy die dorp in sy skryfwerk bekend stel. Van sy sketse word vir die verhoog verwerk en onder die titel “"Wellington se suiker"” opgevoer. In 2000, ter viering van sy tagtigste verjaardag, voer Marga van Rooy “"Storiesports"” op, saamgestel uit sketse uit sy verhale. . In 1963 ontvang hy die Scheepersprys vir Jeugliteratuur vir dié boek, asook vir "Die groen ghoen". Hy ontvang ook die Tafelberg/Sarie Jeuglektuur-prys in 1982 vir "Die wildedruif val" en die ATKV-prys in 1994 vir "Die elfde hekkie".






</doc>
<doc id="88221" url="https://af.wikipedia.org/wiki?curid=88221" title="Atmosfeer (eenheid)">
Atmosfeer (eenheid)

Een atmosfeer druk is die lugdruk by seevlak. Dus is dit 101.325 kPa.

Die volgende is dieselfde druk:



</doc>
<doc id="88222" url="https://af.wikipedia.org/wiki?curid=88222" title="Saartjie Baartman">
Saartjie Baartman

Saartjie Baartman (1789– 29 Desember 1815) was die bekendste van ten minste twee Khoikhoi-vroue wat in die 19de eeu as trekpleister in Europa onder die naam "Hottentot-Venus" tentoongestel is. "Hottentot" was die naam van die Khoi-mense, wat nou aanstootlike beskou word, en "Venus" verwys na die Romeinse godin van liefde.

Suid-Afrikaanse Khoikhoi-vroue wat as gevolg van hul groot boude uitgestal is as sirkus-aantreklikhede in Europa in die 19de eeu.

Baartman is in 1789 van 'n Khoisan-familie naby die Gamtoosrivier in die Oos-Kaap, in die destydse Nederlandse koloniale ryk, gebore. Haar Khoi-naam is tot vandag toe ongekend. Sy was 'n slaaf van Nederlandse boere in Kaapstad, en kon vloeiend Nederlands praat. Haar pa is deur Boesmans vermoor terwyl hulle beeste geskuif het.

Haar eienaar se broer, 'n vrye swart man genaamd Hendrick Cezar en William Dunlop, 'n Engelse dokter wat by die Kaapse slawehuis gewerk het, wou haar in Londen tentoonstel. Hulle beloof haar dat sy as 'n ryk vrou sal kan terugkeer. Saartjie was taamlik klein, met 'n swart vel, 'n groot agterstewe, lang skaamlippe en dik lippe. Europeërs het haar liggaamsbou vreemd gevind en wou graag sien hoe sy lyk. Sy is op 21 in 1810 na Londen en Ierland. Baartman het ook na Manchester verhuis, waar sy as Sarah Bartmann gedoop is. In 1814, ná Dunlop se dood, het 'n man genaamd Henry Taylor, Baartman na Parys (Frankryk) gebring waar sy in die openbaar tentoongestel is. 

Baartman het in armoede geleef en sterf uiteindelik op 29 Desember 1815 as gevolg van 'n aansteeklike siekte, moontlik pokke, maar longontsteking is ook as 'n moontlike oorsaak genoem. Die beroemde anatoom Georges Cuvier maak 'n aantal anatomiese preparate van haar waaroor hy ook publiseer. Haar liggaam is tot in 1974 in 'n museum in Parys uitgestal.

Die oorskot van Saartjie is na 'n veldtog in 2002 na Suid-Afrika teruggebring, waarna sy in haar oorspronklike geboortestreek in Hankey ter ruste gelê is op Suid-Afrika se Nasionale Vrouedag.

Die volgende rolprente handel oor haar lewe:



</doc>
<doc id="88224" url="https://af.wikipedia.org/wiki?curid=88224" title="Kerriewors">
Kerriewors

Kerriewors (Duits: "Currywurst") is 'n braaiwors wat gebraai of diepgebraai, in stukkies gesny en saam met 'n sous bedien word wat van tamatieketchup of -puree en kerriepoeier gemaak word. Tipiese byvoegsels is aartappelskyfies of rolletjies. 

Kerriewors is vandag 'n gewilde wegneemete wat by worsstalletjies verkoop word. Kerriewors word normaalweg in tamatiesous gedoop, met kerriepoeier besprinkel en in happiegroottes gesny, waarna dit met 'n plastiek- of houtvurk geëet word. 

Tans is daar twee variante van kerriewors in Duitsland - naas dié van Berlyn het 'n sterk gekruide kerriewors in die Ruhrgebied in Noordryn-Wesfale gewild geraak.

Die resep vir kerriewors word algemeen verbind met Herta Heuwer (1913-1999), 'n boorling van Koningsberg en eienares van 'n worsstalletjie wat op die hoek van Kant- en Kaiser Friedrichstraat in die Berlynse stadsdeel Charlottenburg geleë was. Volgens oorlewering het sy op 4 September 1949 die eerste gebraaide wors saam met 'n sous bedien wat sy van tamatiepuree, kerriepoeier, Worcestershiresous en ander bestanddele gemaak het wat sy van Britse soldate verkry het. Haar sous is op 21 Januarie 1959 onder die handelsmerk "Chillup" - 'n samevoeging van "chili" en "ketchup" - gepatenteer.

Herta Heuwer se besigheid het vervolgens na 'n peuselkroeg in Kaiser Friedrichstraat 59 - naby die destydse busterminaal in die rooiligdistrik rondom die plein "Stuttgarter Platz" - verhuis waar dit tot 'n vaste instelling ontwikkel het. Die kroeg was 24 uur per dag oop en het op sy hoogtepunt tot 19 verkoopsters in diens gehad. Heuwer se kerriewors was só gewild dat die Amerikaanse voedselreus "Kraft" (tans "Mondelēz") na bewering gepoog het om haar resep en handelsmerk te koop. Sedert 2003 herinner 'n gedenkplakaat in Kantstraat 101 (h/v Kaiser Friedrichstraat 59) aan Herta Heuwer.

Heuer word weens die patent, wat sy op haar sous en handelsmerk "Chillup" verkry het, dikwels as "uitvinder" van die kerrieworsresep beskou. Die Duitse Kerrieworsmuseum, wat in 2009 in Berlyn geopen is, het 'n hele uitstallingsaal aan Heuwer en haar "Chillup" gewy. Die internetreus "Google" het Herta Heuwer ter geleentheid van haar honderdste verjaardag op 30 Junie 2013 met 'n "Google Doodle" vereer.
Die Duitse kultuurhistorikus Petra Foede gaan egter daarvan uit dat meerdere Berlynse worsverkopers by die ontwikkeling van die kerrieworsresep betrokke was. Die resep is moontlik uit nood gebore aangesien ketchup in die naoorlogse jare nouliks verkrygbaar was. Worsverkopers het indertyd met verskillende kruiemengsels geëksperimenteer om dit te vervang.

In Sakse het die slagter Max Brückner vanaf omstreeks 1947 met alternatiewe omhulsels vir wors geëksperimenteer nadat natuurlike derms, waarin worsmassa tradisioneel gepers is om styf te word en sy kenmerkende vorm te kry, kort ná die Tweede Wêreldoorlog skaars geraak het. Brückner se nuwe metode het verseker dat lang worsies ook sonder derms gemaak kon word. In die vroeë vyftigerjare het Brückner hom in Wes-Berlyn gevestig waar hy die worsvervaardigingsproses vervolmaak het en sy produk met sukses bemark het. 

Die Jankowitz-gesin uit Berlyn-Spandau was sy eerste klante. Brückner se "Spandauer ohne Pelle" ("Spandause wors sonder dermomhulsel") het saam met die tamatiesous, wat hy volgens Herta Heuwer se voorbeeld berei het, het vinnig gewild geraak. Steeds meer worsverkopers het "kerriewors sonder derm" by hul stalletjies verkoop sodat dié benaming algemeen aanvaar is.

Sedert die 1980's het ander wegneemetes soos Turkse "döners" en Amerikaanse "hamburgers" strawwe mededingers vir die kerriewors geword wat drie dekades lank die gewildste produk by Duitse worsstalletjies was. Dit is steeds baie gewild in Berlyn, Hamburg, die Ruhrgebied, die Rynland en in die kafeterias van baie Duitse ondernemings. As verkoelde kitskos word kerrieworsies ook in supermarkte aangebied.


</doc>
<doc id="88240" url="https://af.wikipedia.org/wiki?curid=88240" title="Inersiestelsel">
Inersiestelsel

’n Inersiestelsel is in die natuurkunde ’n koördinatestelsel waarin voorwerpe, waarop geen krag uitgeoefen word nie, stilstaan of ’n eenparige reglynige beweging uitvoer. Newton se bewegingswette is hier van toepassing: voorwerpe verander slegs van snelheid as ’n krag daarop inwerk, en dan is die versnelling eweredig aan die krag. Die woord "inersie" kom van Latyn vir werkloos of traag. Die begrip speel ’n belangrike rol in die relatiwiteitsteorie van Albert Einstein.

Die aardoppervlak is nie ’n inersiestelsel nie omdat die planeet draai. Vir baie bewegings op groot skaal moet dié vinnige draaiing dus in aanmerking geneem word. 


</doc>
<doc id="88241" url="https://af.wikipedia.org/wiki?curid=88241" title="Ferdinand von Zeppelin">
Ferdinand von Zeppelin

Ferdinand Adolf Heinrich August Graf von Zeppelin (Konstanz, 8 Julie 1838 - Berlyn, 8 Maart 1917) was 'n Duitse uitvinder en lugvaartpionier. 

Hy was die seun van paleisbestuurder (hofmaarskalk) Friedrich von Zeppelin en Amelie Macaire d'Hogguer. 

In 1853 begin hy sy hoër opleiding, en twee jaar later sy militêre loopbaan, wat hy later as 'n generaal sou afsluit. Tydens die Frans-Duitse Oorlog het hy waargeneem hoe die Franse lugballonne gebruik vir waarnemings en ​​kommunikasie. Geïnspireer hierdeur, het Zeppelin van 1891 af aan die bou van 'n lugskip begin werk. Hy patenteer in 1895 sy lugskip wat later die benaming Zeppelin ontvang het. Dit was 'n sigaarvormige ligter-as-lug vlieënde tuig, wat met waterstof gevul was. Hierdie lugskip het die eerste beheerde lugballon geword wat vir die grootskaalse vervoer van mense en ander kommersiële ladings gebruik kon word. Voor die aanvang van die Eerste Wêreldoorlog was die Zeppelin, ondanks 'n reeks vroeë terugslae, al besonder gewild, en nie net in Duitsland nie. Die swaarder-as-lug vliegtuig tegnologie, wat in later jare die voortou sou neem, was toe nog in sy kinderskoene gewees.

Tussen 1900 en 1908 wend Zeppelin verskeie pogings aan om 'n betroubare lugskip te bou, maar dit het keer op keer misgeloop en in ongelukke en rampe ontaard. Uiteindelik behaal hy wel sukses, en in 1908 keur die militêre owerhede sy projek goed. Zeppelin stig hierna sy eie firma 'Luftschiffbau Zeppelin GmbH'. Die Eerste Wêreldoorlog het getoon dat die Zeppelins egter nie die verwagte doeltreffendheid gehad het nie: hulle was maklike teikens vir die nuwe hoogs maneuvreerbare vliegtuie. 

In 1908 is die eksklusiewe Orde "Pour le Merite" aan von Zeppelin toegeken.



</doc>
<doc id="88242" url="https://af.wikipedia.org/wiki?curid=88242" title="Massa-energieverband">
Massa-energieverband

Die massa-energieverband is ’n verband tussen die natuurkundige groothede massa en energie wat in 1905 deur Albert Einstein afgelei is uit sy spesiale relatiwiteitsteorie.

Die formule wat dié verband weergee, , is die bekendste formule uit die relatiwiteitsteorie.

Op 26 September 1905 het Einstein sy spesiale relatiwiteitsteorie in die Duitse tydskrif "Annalen der Physik" gepubliseer. Op 21 November het die tydskrif nog ’n artikel deur hom geplaas. Die opskrif was "Is die traagheid van ’n liggaam afhanklik van sy energie-inhoud?" Einstein se antwoord op dié vraag was "ja". ’n Liggaam wat energie opneem, deur byvoorbeeld lig te absorbeer, kry ’n groter traagheid (massa): dit word moeiliker versnel. Die toename van die massa hang saaam met die opgenome energie volgens die verband . Hierin is die ligsnelheid (299 792 458 m/s).

Hierdie verband het betrekking op ’n "toename" van energie en massa. Later het Einstein verder gegaan en veronderstel dat die "hele" massa van ’n liggaam ’n uiting is van inwendige energie. Die totale energie-inhoud van ’n liggaam staan dus in direkte verband met die totale massa. In die "Jahrbuch der Radioaktivität" het hy in 1907 die formule gepubliseer wat die idee saamvat: . Die massa-energieverband spruit dus uit die relatiwiteitsteorie plus ’n voor die hand liggende, maar gewaagde aanname.

Later is allerlei fisiese verskynsels ontdek waar die totale massa nie dieselfde bly nie. Dit het die verband bevestig tussen ’n toename van massa en energie, . Die verband is ook omstreeks 1930 bevestig met die ontdekking van antideeltjies. Wanneer ’n deeltjie en sy antideeltjie mekaar uitskakel, verdwyn hulle heeltemal. Energie kom vry, en die hoeveelheid energie stem presies ooreen met die gekombineerde massa van die deeltjie en sy antideeltjie.

Nog ’n bekende verskynsel waar die formule van toepassing is, is kernkrag. Die afval by kernsplyting weeg ietwat minder as die grondstof. Omdat – die kwadraat van ligsnelheid – ’n enorme getal is, verteenwoordig die geringe massaverlies ’n aansienlike hoeveelheid energie. Ook by die fusie van ligte elemente neem die massa af en word energie dus vrygestel. Die waterstofbom is op dié beginsel gebaseer.

In die loop van die 20ste eeu het die formule by die algemene publiek sinoniem geword met die werk van Einstein, die moderne natuurkunde en ingewikkelde wetenskap in die algemeen.



</doc>
<doc id="88249" url="https://af.wikipedia.org/wiki?curid=88249" title="Susanna">
Susanna

Susanna is 'n Ou Testamentiese apokriewe boek. Dit is die eerste en vorm saam met twee ander Apokriewe boeke Asarja se gebed en Die Lied van die drie jong manne en Bel en die draak die drie toevoegings tot die boek van Daniël. Dit vertel die verhaal van Susanna wat as heldin optree. Sy is baie mooi en 'n godsdienstige vrou wat saam met haar man in Babilon woon. Sy val in die hande van twee regters wat haar seksueel wil misbruik. Sy gee egter nie toe aan hulle eise nie maar vertrou op die Here en word uiteindelik gered. Die Here gebruik die jong Daniël om die twee regters op 'n baie vernuftige manier te ontmasker.

Die skrywer van die boek is onbekend maar daar word vermoed dat dit 'n Jood is wat die boek tussen 150 en 80 v.C. geskryf het.



</doc>
<doc id="88255" url="https://af.wikipedia.org/wiki?curid=88255" title="Bel en die draak">
Bel en die draak

Bel en die draak is 'n Ou Testamentiese apokriewe boek. Dit is die derde en vorm saam met twee ander Apokriewe boeke Susanna en Asarja se gebed en Die Lied van die drie jong manne die drie toevoegings tot die boek van Daniël. Dit vertel die verhaal van koning Kores wat agterkom dat Daniël, sy vertroueling, nie die god Bel aanbid nie. Daniël bewys aan die koning dat Bel nie regtig lewe nie en die priesters van bel word dan deur die koning doodgemaak. In die tweede gedeelte word Daniël uitgedaag om 'n groot draak wat die Babiloniërs aanbid dood te maak, wat hy wel doen. In die laaste gedeelte probeer die Babiloniërs om van Daniël ontslae te raak deur die koning te forseer om hom in die leeukuil te gooi. Weereens help die Here vir Daniël.

Niemand weet wanneer, waar en deur wie die boek geskryf is nie. Daar word geskat dat die boek tussen 150 tot 100 v.C. in Palestina 'n goeie raaiskoot is. Daar is twee weergawes van die verhaal, een wat in die Septuagint is en die ander is die weergawe van Theodosius.



</doc>
<doc id="88260" url="https://af.wikipedia.org/wiki?curid=88260" title="2 Eskader SALM">
2 Eskader SALM

2 Eskader SALM is 'n aktiewe eskader van die Suid-Afrikaanse Lugmag (SALM). 2 Eskader is die gevegseskader van die SALM en gebruik die JAS39 Gripen vliegtuig. 2 Eskader is by die Makhado Lugmagbasis by Louis Trichardt, Limpopo gestasioneer.

2 Eskader is in Januarie 1939 by Waterkloof Lugmagbasis gevorm. 


</doc>
<doc id="88262" url="https://af.wikipedia.org/wiki?curid=88262" title="28 Eskader SALM">
28 Eskader SALM

28 Eskader SALM is die medium-vervoereskader van die Suid-Afrikaanse Lugmag. Die eskader gebruik die Lockheed C-130 Hercules vragvliegtuig en is op Lugmagbasis Waterkloof gehuisves.


</doc>
<doc id="88264" url="https://af.wikipedia.org/wiki?curid=88264" title="Abraham Esau">
Abraham Esau

Abraham Esau, 'n gemeenskapsleier in Calvinia, is tydens die Tweede Vryheidsoorlog in Februarie 1901 deur Boeremagte tereggestel.

Hy is in 1855 op Kenhardt gebore. In sy ouerhuis was die invloed van die Metodiste sendelinge baie sterk en gevolglik is daar in die gesin baie Engels gepraat. Hy het slegs 'n paar jaar onderbroke onderrig in 'n kerkskool in Prieska ontvang.

In sy volwasse jare het Esau bewustelik verengels. Hy was 'n timmerman in Prieska, Kenhardt en Fraserburg. In 1880 verhuis hy na Calvinia as 'n hoefsmid. Naweke bedryf hy 'n kruidenierswinkel uit 'n donkiekar. Op lyste van die gesiene mense van sy omgewing verskyn sy naam tussen die van die blanke handelaars, ambagsmanne en amptenare. Hy was 'n welbekende lekeprediker op Calvinia en is deur die koloniste en amptenary hoog geag.

Toe die oorlog na die Kaapkolonie uitbrei, het Esau trou gesweer aan die Britse kroon. Boonop vra hy toestemming om 'n kommando uit sy gemeenskap op die been te bring, maar die magistraat wys dit van die hand. In ruil vir inligting oor die bewegings van die Boere-magte in die omgewing van Clanwilliam, Carnarvon, Williston en Loxton, is aan Esau beskerming belowe in geval Calvinia deur die Boere beset sou word. Die Boeremagte het geweet van Esau se spioenasienetwerk. Algemeen is aanvaar dat Esau en sy volgelinge besig was om 'n klandestiene arsenaal op te bou. Op 11 Januarie 1901 het 'n Vrystaatse kommando onder kommdt. C. Nieuwoudt die dorp Clavinia beset.

Verskeie persone is in hegtenis geneem onder wie Magistraat Dreyer, Abraham Esau en verskeie spesiale konstabels. Landdros Nieuwoudt het dadelik 'n aantal ongewilde maatreëls aangekondig. Onwettige byeenkomste is verbied, belastings is gehef en daar is streng opgetree teenoor gekleurdes wat Engels praat. Esau het geweier om die name van sy volgelinge bekend te maak. Hy wou ook nie sê waar sy geheime wapenopslagplek was nie en sy lojalitieit aan die Britse kroon opsê nie. Sy gevangenskap het sy gewildheid bevorder. Op 12 en 13 Januarie het 'n aantal van sy volgelinge die aandklokreël verontagsaam en in opstand gekom.

Nieuwoudt het besluit op vergeldingsmaatreëls. Drie persone, waaronder Esau, is uitgesoek om in die openbaar lyfstraf te ontvang. Op 5 Februarie is hy buite die dorpsgrens tereggestel. Sy dood het skokgolwe in die dorp veroorsaak. Talle van sy volgelinge het uit die dorp gevlug. In die plaaslike koerant is aangevoer dat hy uit selfverdediging geskiet is.

Sy begrafnis in Calivnia is deur meer as 'n 1 000 roubeklaers bygewoon. Die brokstukke van die oorspronklike grafsteen is in die Calvinia Museum en 'n nuwe grafsteen is op die graf opgerig.
Nie ver van Esau se graf is die Abraham Esau Hospitaal gebou. Vyf kilometer buite die dorp op die pad na Williston en waarskynlik die plek waar hy tereggestel is, is 'n gedenkteken opgerig met die opskrif: “To the memory of Abraham Esau who became a martyr for what he believed in and for all who fought with him.”



</doc>
<doc id="88265" url="https://af.wikipedia.org/wiki?curid=88265" title="Lourens Adriaanse">
Lourens Adriaanse

Lourens Adriaanse (gebore op 5 Februarie 1988 in Kaapstad) is ’n Suid-Afrikaanse rugbyspeler wat op vaskopstut vir die Natalse Haaie in die Curriebeker en die Sharks in Superrugby speel.

Adriaanse is in Kaapstad gebore en het vir die Westelike Provinsie se jeugspanne gespeel. Hy verteenwoordig Maties in die Varsitybeker in 2009 en 2010, voordat hy na die Griekwas vertrek vir die 2011-seisoen. Sy plaaslike opgang bereik 'n hoogtepunt met sy insluiting in die Cheetahs Superrugbyspan en hy maak sy debuut in 'n wedstryd teen die Reds in Brisbane.

Aan die begin van die 2014-seisoen sluit hy by die Sharks aan. Hy word ingesluit in hul span vir die 2014 Superrugbyseisoen en maak sy debuut vir die Sharks in 'n 31-16 oorwinning oor die Bulls in Durban.

Adriaanse word opgeroep vir die Springbokspan vir die 2013 mid-jaar toetse teen Italië, Skotland en Samoa, maar hy het nie in enige van die wedstryde gespeel nie. Hy maak uiteindelik sy Springbokdebuut in 'n toets teen Frankryk op 23 November 2013 in Parys.



</doc>
<doc id="88268" url="https://af.wikipedia.org/wiki?curid=88268" title="Slukderm">
Slukderm

Die slukderm (Latyn: oesophagus) is 'n orgaan van die spysverteringstelsel in die dierlike liggaam. Dit is betrokke by die vervoer van voedsel ná die kou- en slukproses na die tweede fase van spysvertering, in die maag.

In die mens en ander diere word kos ingeneem deur die mond. Tydens die slukproses, beweeg kos van die mond af deur die farinks in die slukderm in. Die slukderm is dus een van die eerste dele van die menslike spysverteringskanaal.

Wanneer kos ingesluk word, beweeg die epiglottis (kleintongetjie) agtertoe om die larinks te bedek, dit voorkom dat voedsel die tragea (lugpyp) binnegaan. Terselfdertyd, ontspan die boonste esofageale sfinkter, sodat 'n bolus van voedsel ingeneem word. Ritmiese sametrekking van die spiere in die slukderm stoot die kos af ondertoe. Hierdie ritmiese sametrekkings ("peristalse" genoem) ontstaan as 'n refleksreaksie op die sensasie van voedsel binne die slukderm self. Saam met die peristalse, ontspan (open) die laer esofageale sfinkter na die maag.

Die maag genereer sterk sure, insluitend soutsuur (HCl), en ensieme om te help met spysvertering. Dit spysverteringsmengsel word maagsappe genoem. Vernouing van die boonste en onderste slukdermsfinkters help refluks van maaginhoud voorkom en verhoed dat dit terug boontoe opstoot in die slukderm, ter beskerming van die slukdermmukosa. Daarbenewens help die skerp hoek van His en die laer krura van die diafragma met hierdie sfinkteraksie.


</doc>
<doc id="88269" url="https://af.wikipedia.org/wiki?curid=88269" title="Appendiks">
Appendiks

Die appendiks is 'n buis wat aan die blindederm verbind is en waaruit dit in die embrio ontwikkel. Die blindederm is 'n sakvormige struktuur van die dikderm. Die appendiks is geleë naby die aansluiting van die dunderm met die dikderm.

Die menslike appendiks word beskou as 'n vestigiale struktuur, wat deur evolusie die grootste deel van sy oorspronklike funksie verloor het. Die wurmvormige appendiks is moontlik 'n verkleinde oorblyfsel van die blindederm wat in antieke voorvaders van die mens teenwoordig was. Blindederms word in dele van die spysverteringstelsel van die meeste huidige herbivore aangetref. Dit huisves mutualistiese bakterieë wat diere help om die sellulose-molekules, wat algemeen in plante voorkom, te verteer.

Ons menslike voorouers kon op hierdie stelsel staatgemaak het toe hulle van 'n dieet wat ryk was aan blare geleef het. Toe mense begin om maklik verteerbare voedsel te eet, kon hulle minder afhanklik geword het van sellulose-ryk plante vir energie. Soos die blindederm minder nodig vir vertering geword het, het mutasies oor miljoene jare waarskynlik daartoe gelei dat die appendiks gekrimp het.


</doc>
<doc id="88270" url="https://af.wikipedia.org/wiki?curid=88270" title="Beheerklep">
Beheerklep

'n Beheerklep word gebruik om vloeitempo te beheer in 'n pyp.
Die drukval geskied adiabaties (geen hitte word oorgedra nie).

Gewoonlik word koeëlkleppe (Engels: "globe valve") gebruik as beheerkleppe omdat dit die beste beheer gee.

Vloeikarakteristieke

Dit is belangrik dat 'n beheerklep die regte vloeikarakteristieke het. Met ander woorde, dit moet die vloei maklik beheer. As jy byvoorbeeld stort, wil jy nie hê dat die krane te sensitief moet wees nie, want anders gaan jy baie sukkel om die regte temperatuur te kry. Jy gaan die kraan slegs 'n klein bietjie moet draai en gewoonlik gaan dit te veel wees. Dit is beter as 'n kraan eerder bietjie traag/onsensitief as te sensitief is.

Kleppe kan verskillende vloeikarakteristieke hê:


Die volgende drie grafiek wys die beheerklepkromme van 'n lineêre beheerklep, vinnig-oopmaak beheerklep en gelyke persentasie beheerklep en ook die invloed wat dit het op die vloeitempo van die sisteem. (Vir die wat belangstel hoe hierdie grafieke opgestel is, kyk bylae A)

'n Beheerklep se flensgrootte is gewoonlik een pypdiameter kleiner as die hoof pyplyn.

Daar word ook gewoonlik 'n omlooplyn met 'n koeëlklep om die beheerklep geïnstalleer sodat die beheerklep tydens bedryf vervang of herstel kan word. Indien 'n groter as ontwerp vloei verlang word, kan die omlooplyn ook oopgemaak word om vloei te vermeerder tydens normale bedryf. Dit is egter belangriker om die beheerklep van die begin af reg te ontwerp.

Wanneer 'n wye vloeibestek beheer moet word, word van twee of meer beheerkleppe in parallel gebruik gemaak: 'n klein beheerklep sal gebruik word wanneer die vloei laag is byvoorbeeld wanneer die aanleg in bedryf gestel word. Wanneer die vloei verhoog word, sal die klein beheerklep meer oopmaak tot ongeveer 80% en dan moet die groter beheerklep gebruik word om vloei te beheer.

Die CV-waarde van 'n beheerklep is 'n aanduiding van die kapasiteit van die beheerklep.

Die amptelike definisie is: Die vloeikoëffisiënt of CV-waarde is 'n universele kapasiteitsindeks en word eenvoudig gedefinieer as die hoeveelheid Agpm (Amerikaanse gallonne per minute) water teen 60 °F (15.5556 °C) wat deur 'n klep sal vloei met 'n drukval van een pvd (pond per vierkante duim). Hierdie definisie kom duidelik na vore in die beheerklepvergelyking in Amerikaanse eenhede hieronder. Dus is die eenhede van CV, Agpm/pvd.

Die beheerklepvergelyking is:

Standaardeenhede

Of geherrangskik: 

Of:

Amerikaanse eenhede

Imperiële eenhede

waar:

Notas:

(1) Werk met die gemiddeld van die SG voor en na die klep: SG = (SG + SG)/2. Dit is slegs van toepassing op saampersbare vloei. Met nie-saampersbare vloei is die SG voor en na die klep dieselfde.

Vir gasvloei geld dieselfde vergelyking mits dit subsonies is.

Vir subsoniese vloei geld die volgende:

formula_7

waar:


Dus, as die klep se uitlaatdruk te klein raak (of die drukval te groot word), dan word soniese snelheid bereik.

In die algemeen, is word soniese snelheid bereik wanneer die vloei gelyk is aan die spoed van klank.

Wanneer 'n beheerklep ontwerp word, moet die sisteem eers gemodelleer word sonder die beheerklep. Kies die ontwerp drukval oor die beheerklep as die grootste van die volgende:


Die gekose drukval oor die beheerklep word nou gebruik om die CV van die klep te bereken deur die beheerklepvergelyking en dit word aan die klepverskaffer gegee wanneer 'n beheerklep gekoop word.


formula_11

formula_12

formula_13

of

formula_14

Waar:

Die grafieke is in Excel geteken.

Aanvaar 'n sisteem met P die druk aan die een punt en P die druk aan die ander punt. Dus:

Daar is slegs 'n beheerklep in die sisteem.

Die sisteem se drukval is gesimuleer as ΔP = K.V, waar:



ΔP = %ΔP × (P – P) = 20% × (1000 – 0) = 200 kPa

Bereken CV-waarde wanneer beheerklep voloop is:

Bereken K:

Herrangskik die beheerklepvergelyking sodat ΔP aan die linkerkant is:

Kry die volume vloeitempo as 'n funksie van die CV-waarde van die beheerklep:

Haal V gemeenskaplik uit:

Dus is:

Maak nou vier kolomme in Excel:


Plaas nou hierdie drie kolomme in 'n grafiek.

Die beheerklepvergelyking in Amerikaanse eenhede is:

Dus, die eenhede van die konstante "1" is:

Amerikaanse spesifieke gravitasie is nie dieselfde as SG in standaardeenhede nie. Amerikaanse SG is die digtheid relatief tot die digtheid van water by 60 °F (15.556 °C), terwyl Standaard SG relatief tot die digtheid van water by 4 °C is. Dus is:

Dus:

Hierdie konstante word gebruik in die formule vir standaardeenhede.


</doc>
<doc id="88271" url="https://af.wikipedia.org/wiki?curid=88271" title="1 Korintiërs">
1 Korintiërs

1 Korintiërs is die 7de boek in die Nuwe Testament van die Bybel. 

Die brief is 'n herderlike brief, geskryf deur Paulus aan die gemeente wat hy in Korinthe gestig het. In daardie tyd was Korinthe die hoofstad van die Romeinse provinsie Agaje en as bloeiende handelstad was dit bekend vir sy kultuurskatte, heidense godsdienste en algemene onsedelikheid. Onder sulke negatiewe omstandighede moes die jong gemeente sy leefwyse deur die evangelie laat bepaal. 

Daarom vra hulle vir Paulus per brief raad oor die huwelik, vleis wat aan 'n afgod geoffer is, die verantwoordelikheid teenoor medegelowiges en die besondere gawes van die Heilige Gees. Hierop antwoord die apostel en bring ook 'n aantal ander sake ter sprake: partyskappe, sedelike gedrag, hofsake tussen gelowiges, die nagmaal en die opstanding. In al hierdie dinge wys die apostel op die Christelike lewenshouding en gedrag soos deur die liefde bepaal.



</doc>
<doc id="88272" url="https://af.wikipedia.org/wiki?curid=88272" title="Relatiewe digtheid">
Relatiewe digtheid

Die relatiewe digtheid (soms: spesifieke graviteit, van Engels: "specific gravity") of SG is die verhouding van die digtheid van 'n stof tot die digtheid van 'n verwysingstof. Skynbare relatiewe digtheid is die verhouding van die gewig van 'n volume van die stof tot die gewig van 'n gelyke volume van die verwysingstof. Die verwysingstof is byna altyd water vir vloeistowwe en droë lug vir gasse. Temperatuur en druk moet gespesifiseer word vir beide die monster en die verwysing. Druk is byna altyd 1 atm wat gelyk is aan 101.325 kPa. Temperature vir beide monster en verwysing wissel van bedryf tot bedryf.

Die digthede van die verwysingstowwe vir vloeistowwe en gasse is dus:

Dus is die relatiewe digtheid van 'n vloeistof of gas bloot die digtheid van die stof by die gespesifiseerde druk en temperatuur gedeel deur die verwysingsdigthede soos hierbo gespesifiseer. Relatiewe digtheid is dimensieloos.

Byvoorbeeld, die SG van water by 100°C is die digtheid van water by 100°C gedeel deur die verwysingsdigtheid van 1000 kg/m. Dus, 958/1000 = 958 kg/m

Amerikaanse/Britse eenhede

In Amerikaanse/Britse eenhede is die SG van 'n vloeistof die digtheid daarvan in vergelyking met die digtheid van water by 60 °F (15.5556 °C), wat 998.866 kg/m is.

Dus is die SG van water by 60 °F in Amerikaanse/Britse eenhede:

Die SG van water by 60 °F (15.556 °C) in standaardeenhede is egter in terme van water by 4 °C en is dus:

'n Mens moet baie versigtig wees wanneer met die SG van gasse gewerk word. Sommige bronne sê dat die verwysingsdightheid die digtheid van lug by 0 °C en 101.325 kPa(a) is. Wanneer 'n mens egter die SG gebruik in die beheerklepvergelyking, word die digtheid van water by 4 °C as verwysingsdigtheid gebruik. Met ander woorde: SG = digtheid/1000.

Oor die algemeen is die SG van gasse die digtheid van die gas by 0 °C relatief tot die digtheid van lug by 101.325 kPa en 0 °C. Dus speel die temperatuur van die gas nie 'n rol nie. Met ander woorde:

Vir gasse is:

Dus is die SG van 'n gas baie eenvoudig:

Omdat formula_6, formula_7 en formula_8 dieselfde is bo en onder die lyn, is:

Dus, wanneer die SG van gasse bepaal word, speel die temperatuur van die gas nie 'n rol nie.

By die bepaling van die SG van vloeistowwe speel die temperatuur van die vloeistof wel 'n rol.

Die samestelling van lug is ongeveer soos volg:

Volgens die ideale gaswet is die digtheid van lug by standaard druk en temperatuur dus die volgende:



</doc>
<doc id="88273" url="https://af.wikipedia.org/wiki?curid=88273" title="Dimensieloos">
Dimensieloos

As 'n getal dimensieloos is, het dit geen eenhede nie soos veral gesien in die berekening van wiskundige verhoudinge en breuke omdat die eenhede uitdeel soos bv. om die fraksie verlenging van 'n voorwerp te bepaal word verskil in lengte gedeel deur die oorspronklike lengte en dus deel die eenhede (in die geval meter) uit en al wat oor bly is 'n dimensielose getal.

formula_1

"vir 'n voorwerp wat van 2 m na 6 m verleng is"

Hieruit kan gesien word dat die verhouding tussen die voorwerp voor en na verlenging 'n faktor van een tot drie(1:3) het. Die faktor het geen eenheid nie.



</doc>
<doc id="88274" url="https://af.wikipedia.org/wiki?curid=88274" title="Vloeimeetskyf">
Vloeimeetskyf

'n Vloeimeetskyf (Engels="flow orifice" of "orifice plate") is 'n instrument wat die vloeitempo in 'n pyp meet. Dit werk op die Bernoulli-beginsel wat bepaal dat 'n toename in die snelheid van 'n vloeier gepaard gaan met 'n afname in druk of 'n afname in die vloeistof se potensiële energie as gevolg van swaartekrag.

Dus word die vloeier versnel deur 'n vernouer in die pyp. Die drukval word dan gemeet en daardeur word die vloei bereken.

Die meetskyfvergelyking is soos volg:

Indien:

Dan is:

Waar:


Vir die afleiding van die meetskyfvergelyking, kyk bylaag A.

Gemete gasvloeie moet altyd gekompenseer word.

Die volgende formules kan gebruik word (kyk vir die afleiding van hierdie formules):

Volume-vloeitempo (bv m/h):

formula_18

formula_19

Massa-vloeitempo (bv kg/h):

formula_20

Normaal-vloeitempo (bv m/h of kmol/h):

formula_21

Waar:

Soms is die vloeimeting verkeerd gekalibreer wanneer daar in werklikheid geen vloei is nie. Wanneer die klep toe is, gee dit nietemin 'n vloeilesing. Dit word 'n nulfout genoem, en so 'n verkeerde lesing word gekorrigeer deur aanwending van die volgende vergelyking:

Waar:


Simbole:

Volgens die Bernoulli-beginsel is:

Dus, voor en na die vernouer (meetskyf) is:

formula_34

of:

formula_35

Die verwantskap tussen volumevloei, deursnitarea en snelheid is:

formula_36   of   formula_37 en formula_38 :

Dus:

formula_39

Los op vir formula_40:

formula_41

As formula_42, dan is:

formula_43

Die vergelyking hierbo vir formula_44 gee die teoretiese volume-vloeitempo. Die betafaktor word gedefinieer as formula_45 en ook die uitlaatvloeikoëffisiënt formula_46:

formula_47

Laastens word die meterkoëffisiënt formula_15 gedefinieer as formula_49 om die finale vergelyking vir volumevloei deur 'n vloeimeetskyf te kry:

formula_50

Gebruik die volgende meetskyfvergelyking:

formula_2

Omdat die drukval oor die meetskyf nie 'n funksie is van druk, molmassa, digtheid of temperatuur nie, geld die volgende:

formula_52

Waar voetskrif "0" die proseskondisies volgens ontwerp (d.i. volgens die datastaat) aandui, en sonder voetskrif die huidige proseskondisies aandui. Dan is:

formula_53

Omdat formula_13, formula_55 en formula_15 nie verander nie, kanselleer dit mekaar uit om die volgende formule te kry:

formula_57

Uit (1):

formula_58

Indien:

formula_59

dan is:

formula_60(formula_61 en formula_62 kanselleer uit)

Dus is:

formula_63

Indien:

formula_64

Vervang bogenoemde in (1):

formula_65

As vir gasse geld dat formula_66 kan formula_12 hierbo vervang word met slegs formula_16 omdat formula_62 aan die linker- en regterkant gaan uit kanselleer. Dus is:

formula_70

formula_71

formula_72

Normaalvloei is in wese gelykstaande aan molvloei: 1 kmol gas = 22.314 m3 by normal kondisies (kyk Ideale gaswet). Dit kan ook soos volg geskryf word:

formula_73 .

Dus, as:

formula_74 , waar n = mol, m = massa en M = molêre massa, dan is:

formula_75

waar formula_76 = molvloei, W = massavloei en M = molêre massa

formula_77

formula_78


</doc>
<doc id="88275" url="https://af.wikipedia.org/wiki?curid=88275" title="2 Korintiërs">
2 Korintiërs

2 Korintiërs is die 8ste boek in die Nuwe Testament van die Bybel. Die tweede brief aan die Korintiërs getuig dat daar 'n gespanne verhouding tussen die gemeente en die apostel was. In die gemeente was daar 'n misverstand oor Paulus se veranderde reisplan en sy gesag as apostel. Deur onderhandelings is die misverstand uit die weg geruim en die goeie verhouding tussen die apostel en die gemeente herstel. Nou skryf Paulus om te verduidelik waarom hy streng teenoor die gemeente opgetree het en ook waarom hy sy reisplan moes verander. Hy betuig sy blydskap oor die versoening en pleit vir hulpverlening aan die behoeftige gelowiges in Judea. Vervolgens verdedig hy sy gesag as apostel: hy het sy bevoegdheid om as apostel op te tree, van die Here ontvang.



</doc>
<doc id="88276" url="https://af.wikipedia.org/wiki?curid=88276" title="Swaartekragversnelling">
Swaartekragversnelling

Op aarde is die swaartekragversnelling (of valversnelling) 9.80665 m/s. Die simbool "g" word daarvoor gebruik.

Dus: g = 9.80665 m/s

Aangesien dat die aarde 'n ellipsoïde is, wissel die waarde tussen 9.7803 m/s (op die ewenaar) en 9.8322 m/s (by die Noordpool). In Kaapstad (33° 56′ S) is dit 9.7966 m/s. Hierdie waarde geld vir seevlak. Naby aan die oppervlak van die aarde verminder hierdie waarde met ongeveer 0,00288 m/s vir elke kilometer bo die seevlak. 



</doc>
<doc id="88277" url="https://af.wikipedia.org/wiki?curid=88277" title="Bestek">
Bestek

Die bestek (Engels: ""range"") van iets is gewoonlik die grense waarin iets bedryf. Dit kan na die volgende verwys:

In statistiek is die bestek van data die verskil tussen die hoogste en laagste waarde in 'n stel data.

In 'n projek is die werksbestek (Engels="scope of work") die afbakening van die werk wat gedoen moet word.


</doc>
<doc id="88283" url="https://af.wikipedia.org/wiki?curid=88283" title="Kaapstad-Kaïro-Grootpad">
Kaapstad-Kaïro-Grootpad

Die Kaapstad-Kaïro-Grootpad is die Trans-Afrika hoofweg 4 in die transkontinentale padnetwerk wat ontwikkel is deur Ekonomiese Kommissie van die Verenigde Nasies vir Afrika (UNECA), die Ontwikkelingsbank van Afrika, en die Afrika-unie. Die roete met 'n lengte van 10 228 km is in die laat 19de eeu die eerste keer voorgestel as die Kaap-Kaïropad, in 'n poging soortgelyk aan die Kaap-Kaïro-spoorweg wat die Britse Ryk se kolonies in Oos-Afrika verbind het.

Die roete strek deur Egipte, Soedan, Ethiopië, Kenia, Tanzanië, Zambië, Zimbabwe, Botswana en Suid-Afrika. Die konstruksie van 'n pad langs dié roete is oorspronklik voorgestel om die Britse Ryk te bevorder met Cecil Rhodes wat die plan vir die Kaap-Kaïropad bepleit het. Met die moderne herlewing van die plan in die 1980's, was Suid-Afrika nie deel van die roete tydens die apartheidsera nie, maar daar is nou erken dat dit tot in dié land sal strek. Die konsultante het Pretoria as die eindpunt voorgestel, wat ietwat arbitrêr lyk. Kaapstad, met sy belangrike hawe, word eerder beskou as die suidelike punt van die plaaslike paaie in die Suider-Afrikaanse Ontwikkelingsgemeenskapslande. 

Die hoofweg kan in dokumente na verwys word as die Kaïro-Gaborone-hoofweg of Kaïro-Pretoria-hoofweg.


</doc>
<doc id="88284" url="https://af.wikipedia.org/wiki?curid=88284" title="Kaapstad-Tripoli-Grootpad">
Kaapstad-Tripoli-Grootpad

Die Kaapstad-Tripoli-Grootpad is die Trans-Afrika hoofweg drie in die transkontinentale padnetwerk wat ontwikkel is deur Ekonomiese Kommissie van die Verenigde Nasies vir Afrika (UNECA), die Ontwikkelingsbank van Afrika en die Afrika-unie. Die roete het 'n lengte van 10 808 km (6716 myl), het die langste vermiste skakels en vereis die meeste nuwe padkonstruksiewerk.

Suid-Afrika was nie oorspronklik by die roete ingesluit wat vir die eerste keer in die apartheidsera beplan is nie, maar daar word nou erken dat dit sal voortgaan tot in Kaapstad. Daar kan nog steeds na verwys word in dokumente as die "Tripoli-Windhoek-hoofweg".


</doc>
<doc id="88285" url="https://af.wikipedia.org/wiki?curid=88285" title="Trans-Sahel-Grootpad">
Trans-Sahel-Grootpad

÷

Die Trans-Sahel-Grootpad is 'n transnasionale hoofwegprojek, dit is Trans-Afrika hoofweg 5 in die transkontinentale padnetwerk. Die doel is om die hoofweg te plavei, te verbeter en makliker grensformaliteite te verskaf op 'n roete deur die suidelike rand van die Sahel-streek in Wes-Afrika tussen Dakar, Senegal in die weste en Ndjamena, Tsjad, in die ooste. Alternatiewe name vir die hoofweg is die Dakar-Ndjamena-hoofweg of Ndjamena-Dakar-hoofweg.

Die hoofweg loop deur sewe lande en vyf nasionale hoofstede, en verbind streke van soortgelyke klimaat en omgewing wat reeds eeue lank kulturele en handelsbande het. Dit is een van twee Oos-Wes transnasionale verbindings in Wes-Afrika en loop in die binneland vir die meeste van sy lengte, ongeveer parallel met die Trans-Wes-Afrika-kushoofweg met 'n skeiding van ongeveer 900 km (559 myl).


</doc>
