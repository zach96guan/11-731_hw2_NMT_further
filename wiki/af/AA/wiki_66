<doc id="88289" url="https://af.wikipedia.org/wiki?curid=88289" title="Trans-Sahara-Grootpad">
Trans-Sahara-Grootpad

Die Trans-Sahara-Grootpad is 'n transnasionale hoofwegprojek, dit is Trans-Afrika hoofweg 2 in die transkontinentale padnetwerk. Die doel is om die hoofweg te plavei, te verbeter en makliker grensformaliteite te verskaf op 'n bestaande handelsroete deur die Sahara-woestyn. Dit loop tussen Noord-Afrika (begrens deur die Middellandse See in die noorde) en Wes-Afrika (begrens deur die Atlantiese Oseaan in die suide) van Algiers in Algerië tot by Lagos in Nigerië. Dit het die alternatiewe name van die Algiers-Lagos-hoofweg of Lagos-Algiers-hoofweg.

Die Trans-Sahara-Grootpad is een van die oudste transnasionale paaie in Afrika en een van die mees volledige, nadat dit voorgestel is in 1962 en met die konstruksie van die afdelings in die Sahara begin is in die 1970's. Die sentrale gedeelte word nog min gebruik en vereis nog steeds spesiale voertuie en voorsorgmaatreëls wat geneem moet word om die geharde omgewing en klimaat in die middel van die woestyn te oorleef.


</doc>
<doc id="88292" url="https://af.wikipedia.org/wiki?curid=88292" title="Trans-Wes-Afrikakus-Grootpad">
Trans-Wes-Afrikakus-Grootpad

Die Trans-Wes-Afrikakus-Grootpad is 'n transnasionale hoofwegprojek om 12 Wes-Afrika-kuslande in die noord-weste van die streek te skakel, van Mauritanië na Nigerië in die ooste, met voerderpaaie tussen twee reeds bestaande land-ingeslote lande, Mali en Burkina Faso.

Die oostelike einde van die hoofweg is by Lagos, Nigerië. Sommige organisasies soos die Ekonomiese Gemeenskap van Wes-Afrika-state (ECOWAS) oorweeg dit om die westelike einde by Nouakchott, Mauritanië te maak, terwyl ander soos die Ekonomiese Kommissie van die Verenigde Nasies vir Afrika dit oorweeg om Dakar, Senegal die einde te maak. 

Dit gee aanleiding tot die volgende alternatiewe name vir die pad:



</doc>
<doc id="88294" url="https://af.wikipedia.org/wiki?curid=88294" title="1 Tessalonisense">
1 Tessalonisense

1 Tessalonisense is die 13de boek in die Nuwe Testament van die Bybel. Hierdie boek is 'n brief wat gerig is aan 'n jong gemeente wat deur Paulus gestig is in Tessalonika, die hoofstad van die Romeinse provinsie Masedonië. Nadat Timoteus gunstig berig het oor die gemeente, skryf Paulus om God te dank vir hulle standvastigheid in geloof, liefde en hoop. Verder beantwoord hy vrae wat opgeduik het oor die wederkoms van die Here. Die gemeente het 'n spoedige wederkoms verwag, maar nou dat dit uitbly, ontstaan vrae soos: "Wanneer kom die Here?", "Sal gelowiges wat voor die wederkoms te sterwe kom, deel hê aan die wederkoms?" Die gemeente word verseker dat die Here sal kom en dat al die gelowiges dan saam met Hom sal lewe. God verwag ondertussen van die gelowiges dat hulle hulle werk met blydskap moet doen.



</doc>
<doc id="88295" url="https://af.wikipedia.org/wiki?curid=88295" title="2 Tessalonisense">
2 Tessalonisense

2 Tessalonisense is die 14de boek in die Nuwe Testament van die Bybel. Hierdie boek, ook 'n brief aan die Tessalonisense, is enkele maande na die eerste brief geskryf. Die misverstande oor die wederkoms van die Here het die gelowiges in Tessalonika nog steeds verwar. Hulle het die wederkoms in hulle eie leeftyd verwag en daar is selfs beweer dat die Here reeds gekom het. In hierdie brief word daarop gewys dat "die wettelose mens" wat hom teen God sal verset en sal voorgee dat hy self God is, eers moet verskyn. Hy sal die goddeloosheid in die wêreld tot 'n hoogtepunt voer voordat die wederkoms daar is. Daarom moet die gelowiges standvastig bly, voortgaan met hulle werk en nie moeg word om goed te doen nie.



</doc>
<doc id="88296" url="https://af.wikipedia.org/wiki?curid=88296" title="Flens">
Flens

'n Flens (Engels: "flange") is 'n eksterne rand of interne ring ter versterking.

'n Pypflens word aan die punte van pype geheg om pype te las of om meetskywe of kleppe aan die pyp te heg.

Die volgende verskillende pypflense word verkry (die Engelse naam word in hakies aangedui):



</doc>
<doc id="88297" url="https://af.wikipedia.org/wiki?curid=88297" title="Klep">
Klep

'n Klep is 'n toestel in 'n pyp wat vloei afsluit. Die bekendste toepassing van 'n klep is die krane in 'n huis.


</doc>
<doc id="88299" url="https://af.wikipedia.org/wiki?curid=88299" title="Saffraan (kleur)">
Saffraan (kleur)

Saffraan is die goudgeel kleur van die punt van die saffraanblomdraad, waaruit die spesery saffraan verkry word.

Deur die vermenging van geel, rooi en wit kan saffraankleur geproduseer word.

Die eerste opgetekende gebruik van saffraan as 'n kleurnaam in Engels was in 1200.

Volgens verskeie kleurskemas word saffraan as volg voorgestel:


</doc>
<doc id="88300" url="https://af.wikipedia.org/wiki?curid=88300" title="Hoofletter">
Hoofletter

Hoofletters (Engels: ""Capital letters"") sluit die alfabetletters A, B, C, ...Z in (ASCII kode 65 tot 90) en sluit a, b, c, … z uit.

'n Sin begin altyd met 'n hoofletter, met uitsondering waar 'n sin met 'n begin, maar dan word die eerste woord na die 'n wel met 'n hoofletter geskryf. Bv. 'n Appel is rooi.


As 'n reël, kapitaliseer ons nie die meeste interne komitees en ander organisasies of eenhede nie, soos bv:

Let ook op: Internet word met hoofletters geskryf, maar intranet nie.

Ons skryf Wêreldwye Web, maar webcam, webcast, weblog, webmeester, webbladsy.

Moenie maatskappyname geheel en al in hoofletters skryf:

Meervoude van naamwoorde

Wanneer na die formele naam van 'n spesifieke organisasie verwys word, kapitaliseer ons die eerste letter van elke hoofwoord, soos bv New York Aandelebeurs, Londense Aandelebeurs of Suid-Afrikaanse Lugdiens. Wanneer daar egter na meer as een verwys word, skryf ons New York en Londen aandelebeurse.




</doc>
<doc id="88301" url="https://af.wikipedia.org/wiki?curid=88301" title=".cs">
.cs

.cs was vir 'n paar jaar die Internettopvlakdomein vir Tsjeggo-Slowakye. In 1993 is die land verdeel in die Tsjeggiese Republiek en Slowakye. Daar is spoedig twee nuwe domeine aan die twee lande toegeken: .cz en .sk onderskeidelik. Die gebruik van .cs is geleidelik uitgefaseer en die domein is rondom Januarie 1995 geskrap.


</doc>
<doc id="88302" url="https://af.wikipedia.org/wiki?curid=88302" title=".bv">
.bv

.bv is die Internettopvlakdomein gereserveer vir die onbewoonde Noorse afhanklike gebied van Bouvet-eiland. Die domeinnaamregister en -borg is Norid, maar .bv is nie oop vir registrasie nie. .bv is aangewys op 21 Augustus 1997 en is onder die .no register Norid geplaas. Noorse beleid bepaal dat .no voldoende is vir die instellings gekoppel aan Bouvet-eiland en daarom is die domein nie oop vir registrasie nie. Dit is Noorse beleid om nie domein hulpbronne te kommersialiseer nie, so daar is geen planne om .bv te verkoop nie. Indien die domein later in gebruik kom, sal dit onder die regulering van die Noorweegse Pos en Telekommunikasie Owerheid val en dieselfde beleid volg as .no.


</doc>
<doc id="88303" url="https://af.wikipedia.org/wiki?curid=88303" title=".gb">
.gb

.gb is 'n gereserveerde Internettopvlakdomein vir die Verenigde Koninkryk.

Die domein is ingestel met RFC 920 in Oktober 1984 wat vir die skepping van domeins, die landkode afgelei het van die ooreenstemmende twee-letter kode in die ISO 3166-1 lys. Maar, die Britse domein .uk is 'n paar maande voor die samestelling van die lys apart geskep. Gevolglik is .gb nooit wyd gebruik nie. Dit is nie meer moontlik om onder hierdie domein te registreer nie.

.gb is vir 'n aantal jare gebruik, hoofsaaklik deur Britse regeringsorganisasies en kommersiële e-posdienste wat van X.400-gebaseerde e-posinfrastruktuur gebruik gemaak het. Dit het vertaling tussen DNS domeine en X.400 adresse vergemaklik, wat ook "GB" as 'n landkode gebruik.


</doc>
<doc id="88304" url="https://af.wikipedia.org/wiki?curid=88304" title=".zr">
.zr

.zr is die voormalige Internettopvlakdomein vir Zaire. Omdat Zaire herdoop is tot die Demokratiese Republiek van die Kongo in 1997 is .zr uitgefaseer en .cd het sy plek ingeneem. In 2001 is .zr uiteindelik beëindig.



</doc>
<doc id="88305" url="https://af.wikipedia.org/wiki?curid=88305" title="Kaïro–Dakar-Grootpad">
Kaïro–Dakar-Grootpad

Die Kaïro-Dakar-Grootpad is die "Trans-Afrika hoofweg 1" in die transkontinentale padnetwerk wat ontwikkel is deur die Ekonomiese Kommissie van die Verenigde Nasies vir Afrika (UNECA), die Ontwikkelingsbank van Afrika, en die Afrika-unie. Die grootste gedeelte van die hoofweg tussen Tripoli en Nouakchott is gebou onder 'n projek van die Arabiese Magreb-Unie. Die Kaïro-Dakar-hoofweg het 'n lengte van 8 636 kilometer (5 366 myl) en loop langs die kus van Noord-Afrika, die voortsetting van die Atlantiese kus vanaf Noord-Wes-Afrika. Dit is redelik volledig behalwe vir 'n paar kilometer op die Marokko-Mauritanië-grens waar daar tans slegs 'n woestynpad is. Die Noudhibou-Nouakchott-gedeelte is in 2005 geplavei. Dit sluit aan by die Dakar-Lagos-Grootpad om 'n noord-suid roete tussen Rabat en Monrovia oor die Sahara in die weste van die vasteland te vorm.

Let daarop dat die landsgrens tussen Marokko en Algerië sedert 1994 heeltemal gesluit is, dus kan die Kaïro-Dakar-Grootpad nie in sy geheel gebruik word nie.


</doc>
<doc id="88306" url="https://af.wikipedia.org/wiki?curid=88306" title=".um">
.um

.um was die Internettopvlakdomein vir die Klein afgeleë eilande van die Verenigde State van Amerika. Dit is geadministreer deur die Klein afgeleë eilande van die Verenigde State van Amerika Register (USMIR). Tot die einde van 2006 was USMIR gehuisves in die Universiteit van Suid-Kalifornië se Inligtingwetenskappe Instituut (USC-ISI), wat die oorspronklike administrateur van .us was voor NeuStar die rol absorbeer het.


</doc>
<doc id="88307" url="https://af.wikipedia.org/wiki?curid=88307" title=".eh">
.eh

Wes-Sahara is 'n betwiste gebied, en as sodanig het dit geen Internettopvlakdomein nie. .eh is gereserveer vir hierdie doel, en sal toegeken word indien die konflik in Wes-Sahara uitloop op 'n ooreenkoms tussen Marokko en weermagte in die gebied.


</doc>
<doc id="88308" url="https://af.wikipedia.org/wiki?curid=88308" title=".tp">
.tp

.tp is die genoteerde Internettopvlakdomein vir Oos-Timor. Die letters gebruik verwys na "Timor Português" of Portugese Timor, 'n nalatenskap van die land se vorige status as 'n Portugese kolonie. Die domein .tp is amptelik in Desember 1997 van stapel gestuur deur connect.ie, 'n internet diensverskaffer wat in Dublin, Ierland, in samewerking met die Oos-Timorese owerhede in absentia, terwyl Oos-Timor onder militêre beheer van Indonesië was.

.tp het aktief gebly vir die tydperk van oorgang, hoewel dit nou nie meer voldoen aan die ISO 3166-1 standaard vir die twee-letter kodes vir die naam van lande nie, aangesien die kode vir Oos-Timor na onafhanklikheid van .tp na .tl verander het. Ongeag, behou dit 'n aantal domeins. Die laaste genoteerde verandering en opdatering vir .tp was 22 April 2008.


</doc>
<doc id="88309" url="https://af.wikipedia.org/wiki?curid=88309" title=".dd">
.dd

.dd is die Internettopvlakdomein vir die Duitse Demokratiese Republiek (Oos-Duitsland). Dit is gekies op grond van die ISO 3166-1 alfa-2 kode vir die Duitse Demokratiese Republiek, die letters uit die Duitse naam van die land: '. In ooreenstemming met IANA-beleid, was .dd dus beskikbaar om aan Oos-Duitsland toegeken te word. Maar dit het nooit gebeur nie, en so is .dd"' nog nooit by die wortelnaambediener ("root nameserver") gevoeg nie. Die enigste gebruik was intern by die universiteite van Jena en Dresden.

Met die hereniging van Duitsland, het Oos-Duitsland deel geword van die Federale Republiek van Duitsland, wat reeds die domein naam .de toegeken is. Die ISO 3166-1-kode "DD" is in 1990 teruggetrek.


</doc>
<doc id="88311" url="https://af.wikipedia.org/wiki?curid=88311" title="Kolkarakter">
Kolkarakter

'n Kolkarakter of kolpunt (Engels: ""Bullet"") word gewoonlik gebruik om 'n lys van dinge te skryf.

Byvoorbeeld:

Inkopielys:



</doc>
<doc id="88312" url="https://af.wikipedia.org/wiki?curid=88312" title="Ndjamena–Djibouti-Grootpad">
Ndjamena–Djibouti-Grootpad

Die Ndjamena-Djibouti-Grootpad is Trans-Afrika hoofweg 6 in die transkontinentale padnetwerk wat ontwikkel is deur Ekonomiese Kommissie van die Verenigde Nasies vir Afrika (UNECA), die Ontwikkelingsbank van Afrika, en die Afrika-unie, die koppeling van die Sahel-streek aan die Indiese Oseaanhawe van Djiboeti in die land van Djiboeti.

Die pad loop tussen Darfoer in die weste van Soedan en die stad van Al-Fashir, toneel van die konflik in Darfoer. Gevolglik is reis deur die gebied en die Soedan-Tsjad-grens onveilig en ontwikkeling van daardie area is tot 'n stilstand gedwing.

Die roete het 'n lengte van 4 219 km (2 622 myl) en deurkruis Tsjad, Sentraal-Soedan en noordelike Ethiopië. Minder as die helfte is geteer en 'n belangrike gedeelte is in 'n swak toestand. Bergagtige terrein in Ethiopië bied heelwat uitdagings aan padingenieurs.

Tussen Wad Madani in Soedan en Werota in Ethiopië volg die pad dieselfde roete as Trans-Afrika hoofweg 4, die Kaapstad-Kaïro-Grootpad.

Die hoofweg is 'n uitbreiding van die Dakar-Ndjamena hoofweg en sal 'n volledige oos-wes-kruising van die vasteland van 8 715 km (5 415 myl) vorm. Die beplande roete van die twee paaie volg 'n roete oorspronklik voorgestel deur die Franse Ryk van die laat 19de en vroeë 20ste eeu, en vroeëre Franse pogings om die transkontinentale kruising te beheer het tot die Fashoda-voorval gelei. 


</doc>
<doc id="88313" url="https://af.wikipedia.org/wiki?curid=88313" title="Eridan-vuurpyl">
Eridan-vuurpyl

Die Eridan is 'n tweefase Franse peilvuurpyl, wat die Stromboli-enjin gebruik van die "Dragon" en "Dauphin" as eerste en tweede stadium. Dit behoort dus aan 'n familie van vaste-dryfmiddel vuurpyle uit die Belier-, CENTAURE-, Dragon-, Dauphin- en Eridan-klas. As die kragtigste weergawe van hierdie familie vuurpyle kan dit vragte van 100-420 kg lig tot hoogtes van 200 km tot 'n maksimum van 460 km. Sy klimtyd is tussen 230 en 350 sekondes.

Sogenaamde peilvuurpyle word gebruik in navorsing om wetenskaplike en atmosferiese inligting in te samel. Dit geskied terwyl die vuurpyl na styging sy boonste kurwe bereik, 'n kort sweeftyd ondergaan en daarna gewoonlik met behulp van 'n valskerm stadig terugval aarde toe.
Die Eridan se hooflanseerwerf was Kourou, maar die eerste lansering op 26 September 1968 by hierdie werf het misluk. Twaalf addisionele vuurpyle is later afgevuur wat hoogtes van 196-420 km bereik het tussen 12 April 1969 en 14 November 1979. Twee eksemplare is in Januarie en Februarie 1975 gelanseer vanaf die Kergueleneilande.


</doc>
<doc id="88315" url="https://af.wikipedia.org/wiki?curid=88315" title="Addis Abeba Bole Internasionale Lughawe">
Addis Abeba Bole Internasionale Lughawe

Die Addis Abeba Bole Internasionale Lughawe (IATA-kode: ADD, ICAO: HAAB) bedien die stad van Addis Abeba, die hoofstad van Ethiopië. Dit is geleë in die Bole-gebied, 6 km (3.7 myl) suidoos van die middestad en 65 km (40 myl) noord van Debre Zeyit. Voorheen het dit bekend gestaan as die Haile Selassie I Internasionale Lughawe.

Dit is die belangrikste sentrum van Ethiopian Airlines, die nasionale lugredery wat bestemmings in Ethiopië, die hele vasteland van Afrika bedien, asook ononderbroke diens lewer aan Asië, Europa, Noord-Amerika en Suid-Amerika. Dit is ook die basis van die Ethiopiese Lugdiensakademie. Teen Julie 2013 vertrek en arriveer meer as 150 vlugte per dag by die lughawe. 

Die lughawe is ook in staat om die reuse Airbus A380-800 te huisves.


</doc>
<doc id="88323" url="https://af.wikipedia.org/wiki?curid=88323" title="Algemene relatiwiteit">
Algemene relatiwiteit

Die algemene relatiwiteitsteorie is ’n meetkundige teorie van swaartekrag wat in 1916 deur Albert Einstein gepubliseer is. Dit is die huidige beskrywing van swaartekrag in die moderne natuurkunde. Die algemene relatiwiteitsteorie veralgemeen die spesiale relatiwiteitsteorie en Newton se Swaartekragwet. Dit beskryf swaartekrag as ’n meetkundige eienskap van ruimte en tyd (ook genoem ruimtetyd). ’n Massa trek die ruimte rondom hom krom, waardeur dit lyk of die massa ander massas aantrek.

Baie voorspellings van die algemene relatiwiteitsteorie verskil aansienlik van dié van die klassieke natuurkunde, veral met betrekking tot die verloop van tyd, die meetkunde van die ruimte, die beweging van liggame in vrye val en die voortplanting van lig. Al die voorspellings van die teorie is al in waarnemings en eksperimente bevestig. Hoewel dit nie die enigste relatiwiteitsteorie van swaartekrag is nie, is dit die eenvoudigste een wat ooreenstem met eksperimentele data.

Einstein het onder meer reg voorspel dat lig van ver sterre wat naby die son se gesigsveld lê, deur die son afgebuig word. Hoewel fotone geen rusmassa besit nie, is hulle volgens die verhouding van Max Planck ’n vorm van energie. Vanweë Einstein se formule vir massa-energieverband, , is energie en massa gelyk en trek die son se swaartekragveld lig aan. Dit word beskou as ’n verfyning van die voorheen bekende swaartekragwet van Isaac Newton.

Die uitgangspunt van hierdie beginsel is die veronderstelling dat ’n waarnemer wat hom in rus in ’n gelykmatige swaartekragveld bevind, gelykwaardig is met ’n ander waarnemer wat ’n konstante versnelling ondervind. Dit beteken die meganika en ander natuurkundige wette is vir albei waarnemers dieselfde. In die algemene relatiwiteitsteorie word swaartekrag nie as ’n krag beskou wat aan die wette van Newton voldoen nie, maar as ’n "skynkrag" wat die gevolg is van die kromming van ruimtetyd. Dit moet ook so wees, want die wette van Newton sou ’n werking van swaartekrag toelaat wat vinniger as lig is, wat nie moontlik is volgens die spesiale relatiwiteitsteorie nie.

In die algemene relatiwiteitsteorie word aanvaar sowel massa as energie trek die ruimtetyd krom, en hierdie kromming beïnvloed die beweging van vrye deeltjies, waaronder lig.

Einstein se nuwe opvatting van swaartekrag was dat daar geen verskil bestaan tussen ’n konstante versnelling (trae massa) en ’n konstante swaartekrag (swaar massa) nie. (In ’n hysbak op ’n plek in die ruimte sonder swaartekrag wat teen 9,8 m/s na bo versnel, sal dieselfde gevoel ervaar word as om op aarde te staan en met 9,8 N/kg, of ook m/s, na onder getrek te word.) Volgens Einstein trek materie (en elke ander vorm van energie) die ruimte krom. Ons val dus na die aarde toe vanweë ’n kromming van die ruimte wat deur die massa van die aarde veroorsaak word.

Meer eenvoudig gestel: die kromming van die ruimte is ’n uitbreiding van die bekende begrip kromming van ’n oppervlak. Gestel ons meet die omtrek en deursnee van ’n sirkel en stel vas die verhouding is nie pi nie. Dan weet ons die sirkel lê nie op ’n plat vlak nie, maar byvoorbeeld op ’n gekromde oppervlak soos ’n bol, en uit die afwyking kan ons die kromtestraal van die bol bepaal. Gestel ons meet die oppervlak van die bol is A en die straal r. In ’n ruimte wat geen massa bevat nie en dus nie gekrom is nie, geld:

’n Ruimte wat ’n massa m bevat, is gekrom, sodat:

waarin G die gravitasiekonstante en c die ligsnelheid is. Vir die aarde is die verskil 1,5 mm en vir die son 500 m.



</doc>
<doc id="88325" url="https://af.wikipedia.org/wiki?curid=88325" title="Kristal">
Kristal

’n Kristal is ’n soliede materiaal wat bestaan uit atome, molekules of ione wat in ’n geordende patroon gerangskik is in al drie ruimtedimensies. Benewens hul mikroskopiese struktuur kan groot kristalle gewoonlik geëien word aan hul makroskopiese geometriese vorm, wat bestaan uit plat oppervlakke met spesifieke, kenmerkende oriëntasies. Suiwer stowwe vorm gewoonlik kristalle en word kristalvormig of kristallyn genoem. Materiale wat nie ’n geordende patroon vorm nie, word amorf genoem.

Die wetenskaplike studie van kristalle word kristallografie genoem en die proses waardeur kristalle vorm, kristallisering. 

Voorbeelde van groot kristalle sluit in sneeuvlokkies, diamante en tafelsout. Voorbeelde van amorfe materiale sluit in glas, was en plastiek. Kristalglas is ook nie kristallyn nie.

Kristalle word gevorm wanneer ŉ vloeistof in 'n vaste stof oorgaan en dit bestaan uit atome, ione en molekules wat simmetries gerangskik is. 'n Kristal word begrens deur plat vlakke wat so reëlmatig saamgestel is dat dit in die algemene voorkoms van die gekristalliseerde stat uiting vind. In die natuur is daar pragtige voorbeelde van kristalle, waarvan die kwartskristal een is. 

Die woord kristal kan enigsins verwarrend wees aangesien dit na sowel ŉ enkele kristal- wat uit klein kristalletjies bestaan - as na een van die kristalletjies kan verwys. Dit moet daarom as sodanig gelees word. Die uitwendige struktuur van kristalle kan verskil al het dit dieselfde inwendige struktuur, en die strukture word in die kristallografie bestudeer. Daar word dikwels van kristal modelle gebruik gemaak om die fisiese eienskappe daarvan te beskryf. Die kwantummeganika speel hierby 'n belangrike rol. 

Kristalle ontstaan wanneer ŉ gesmelte stof stol en die vloeistof dan in ŉ vaste stof oorgaan, of wanneer die vaste stowwe in ŉ oplossing onderling verbind. In teenstelling met vloeistowwe is die materie in kristalle baie georden en bestaan dit uit die herhaling van 'n motief (patroon) wat uit een of meer atome, ione ot molekules opgebou is. Daarom kan kristalle gewoonlik uitgeken word aan hul gladde, plat oppervlakke wat netjiese, skerp hoeke met mekaar vorm. 

As die groepies kristalle ordelik in een kristal gerangskik is, het dit die enkelvoudige voorkoms van individuele stafies en blokkies wat enkelkristallyn genoem word. Baie kristalle vertoon egter hoekig en bonkig en staan as polikristallyne bekend. Kristalle is ongelooflik reëlmatig en hoewel kristalformasies soms na deurmekaar massas lyk, sal die reëlmaat duidelik blyk indien die hoeke wat die plat vlakke met mekaar vorm, gemeet word. Die ordelikheid van kristalle bring dan ook mee dat dit herkenbare strukture het. 

Die verwantskap tussen die strukture van verskillende kristalle het aanleiding gegee tot die inleiding daarvan in groepe of klasse sodat dit daarvolgens uitgeken kan word. Vanweë die tallose fatsoene het klassifikasie aanvanklik na 'n onbegonne taak gelyk, maar die Deense fisikus Nicolaus Steno het die eerste stap in die regte rigting gedoen deurdat hy 'n kristal in seksies gesny en vasgestel het dat die plat vlakke hoeke met duidelik herhaalbare projeksies vorm. 

Daarna is kristalle nie meer deurgesny nie, maar in stereografiese projeksies ontleed. In 'n stereografiese projeksie word die fatsoen van ŉ enkelkristal op papier in ŉ driedimensionele (isometriese) projeksie binne 'n sfeer geplaas en die hoeke aangedui wat die vlakke met mekaar vorm. Dit word dan op 'n plat vlak geprojekteer en die struktuur van elke kristal word herkenbaar. As die punte van 'n stereografiese projeksie met mekaar verbind word, vorm dit strukture met 'n voorkoms wat aan 'n rooster herinner.

By verdere ontleding van die projeksies het die gedagte ontstaan dat kristalle uit klein deeltjie-eenhede of selle bestaan wat in 'n kristalrooster herhaal word. Die kristalrooster kan beskou word as 'n wiskundige figuur wat deur die verbinding tussen die selle bepaal word terwyl die kristalstruktuur van die rangskikking van die selle afhanklik is.

Die kompleksiteit van saamgestelde kristalle bring mee dat dit nie sommer op die oog geïdentifiseer kan word nie, maar as die simmetrie (herhaling van eenderse dele) van die kristal as ŉ geheel bestudeer word, kan ŉ rowwe klassifikasie gemaak word. Eerstens kan die simmetrie van ŉ deursnitvlak in oënskou geneem word, dit wil sê die kristal word denkbeeldig in twee gedeel totdat twee identiese helftes verkry word. 

By enkelvoudige kristalle Word helftes dikwels gesien wat 'n spieëlbeeld van mekaar is. Tweedens kan meer komplekse kristalle om 'n denkbeeldige as geroteer word, en dieselfde aansig sal 2, 3, 4 of 6 maal per omwenteling vertoon word. Die kristal het dan sogenaamde 2-, 3-, 4- of 6-voudlge simmetrie-as. Die simmetrie-as moet nie met die verwysings- of die kristallografiese as verwar word nie. Die kristallografiese asse word verkry wanneer lyne wat loodreg. met die kristalvlakke loop, mekaar In die middel van die kristal kruis.

Derdens kan die simmetrie van die plat vlakke weerskante van 'n kristal bekyk word. Elke kristal het gewoonlik minstens 2 kenmerkende plat (parallelle) vlakke. Op grond van simmetrie word kristalle in 7 stelsels ingedeel, naamlik die trikliene, die monokliene, die ortorombiese, die tetragonale, die trigonale, die heksagonale en die kubiese stelsels. Monokristallyne (enkel-) kristalle kan redelik maklik volgens die 7 kristalstetsels geïdentifiseer word, maar polikristallyne (meervoudige) kristalle nie, en moet daarom dikwels beoordeel word volgens die algehele indruk wat dit maak. 

Sintetiese kristalle (kristalle wat in ŉ laboratorium bere; word) kan byvoorbeeld monokristallyn en daarom makliker herkenbaar  gemaak word, maar natuurlike kristalle wat in minerale voorkom, leen hulle gewoonlik tot polikristallyne kristalle. Kristallograwe en geoloë is vir identifikasie dikwels net op die habitus (uiterlike voorkoms van ŉ mineraal aangewese en het ŉ beskrywende terminologie ontwikkel waarmee hulle die kristalvorm aandui. Die vorm (kristalvorm) sluit al die vlakke van simmetrie in en kan "oop" of "geslote" wees. In 'n kubus (vierkantige kristal) of 'n oktaëder (agtkantige kristal) omsluit die buitelyne 'n redelik reëlmatige. liggaam en hulle is geslote. 

Prismas en pinakoïdes (minstens twee-plat-vlakkig) het egter nie definitiewe afmetings nie, want dit kan enige lengte, breedte en hoogte hê en is oop. Die habitus van kristalle (of minerale) kan onder meer as volg beskryf word:

- piramidies

- kubusvormig

- prismaties (gelyksydig, maar ongedefinieerde punte en lengte)

- naaldvormig

- druppelvormig (stalakties)

- klont- en trosvormig

- korrelagtig (dendrities)

- takagtig (dendrities).

- lamelagtig (lae of foliate)

- blaaragtig (foliate)

- skulpvormig 

- onreëlmatig (piritoëdries)

- bladvormig

- agtkantig (oktaëdries)

- vierkantig (tetraëdries)

- vyfkantig (pentaedries) skilferagtig (skaal)

- veselagtig

Benewens die habitus het kristalle ook definitiewe fisiese eienskappe soos termiese geleidingsvermoë, elektriese geleidingsvermoë, ligvoortplantingsnelheid en dies meer, maar daar is spesifieke fisiese, optiese en chemiese eienskappe waarvolgens kristalle geklassifiseer kan word.

Hardheid moet nie met die weerstand teen breek verwar koper word nie. Op 'n skaal van 10 is hardheid die weerstand teen 'n krap- of skuurmerk wat met 'n voorwerp van bekende hardheid, soos 'n mes se lem, gemaak word. 'n Mens se vingernael het 'n hardheid van 2% en 'n meslem 'n hardheid van ongeveer 6. Speksteen (talk), 'n wit, vetterige gesteente, het 'n hardheid van 1 en voel seperig wanneer dit gehanteer word. So is die hardheid van gips byvoorbeeld 2, die van kalsiet 3, kwarts 7, topaas 8, en van die hardste van almal, diamant, 10. Materiaal met 'n hardheid van meer as 6 kan glas krap.

Kristalle kan gebreek of gekloof word. 'n Breekvlak verteenwoordig 'n onreëlmatige breuk waarin die opgestapelde kristalletjies dikwels met die blote oog gesien kan word. 'n Kloofvlak het ŉ baie reëlmatige voorkoms en is dikwels spieëlglad. Die breek- en kloofbaarheid van kristalle gee gewoonlik 'n goeie aanduiding van die interne struktuur en simmetrie van 'n kristal en kan ook as basis vir klassifikasie dien. Breekvlakke kom by kwarts en metaalhoudende minerale voor, terwyl kloofvlakke by kalsiet en mika voorkom. Die kwaliteit en rigting van 'n kloofvlak het ook 'n diagnostiese waarde.

Die massa van kristalle is aan die digtheid daarvan verwant en met oefening kan daar 'n skatting van die digtheid gemaak word. Die digtheid van 'n stof word gedefinieer in terme van die massa per eenheidsvolume (g/cm) of soortlike gewig (s.g.) en is afhanklik van die soort atome en hoe dig dit in die kristalstruktuur saamgepak is. Die atoomdigtheid het 'n groot invloed op kristalle, want kwarts en tridimiet is albei vorms van silikon (Si0), hoewel kwarts se s.g. 2,65 en tridimiet se s.g. 2,25 is. Die rede daarvoor is dat kwarts 'n geslote en tridimiet 'n oop kristalvorm het.

Elke kristaloppervlak het ŉ kenmerkende glans wat afhanklik is van die aard van die weerkaatsende vlak. Die weerkaatsende vlak gee gewoonlik 'n aanduiding van die kristalstruktuur maar kan soms effens misleidend wees omdat die glans van vlak tot vlak kan verskil. 

Kristalglans word deur die graad van ligweerkaatsing en intensiteit beïnvloed, en so word 'n onderskei getref tussen metaal- en nie-metaalglans. Metale en sekere minerale absorbeer baie lig en selfs die dunste lagie daarvan is nog ondeursigtig. Die glans kan soos volg beskryf word:

- metaalglans

- submetaalglans (nie-suiwer metaalglans)

- nie-metaalglans waaronder:

- glasglans

- pêrelglans

- syglans

- diamantglans

- harpuisglans

- vetglans

- aardagtige glans.

Sommige glanse vertoon dof en andere nie en kan as sodanig as mat of blink beskryf word.

Die deursigtigheid of ondeursigtigheid van 'n kristal is van sy interne struktuur afhanklik en gee 'n aanduiding van die verhouding tussen die lig wat geabsorbeer en die lig wat deurgelaat word.

Wanneer lig met ŉ skuins vlak op 'n kristal inskyn, word 'n gedeelte daarvan gereflekteer, ŉ gedeelte geabsorbeer en 'n gedeelte gebreek (verbuig). Die hoek waarteen die lig in die kristal verbuig word, kan ook meehelp met die klassifikasie daarvan, maar word moeilik in die veld gemeet.

Hoewel 'n kristal soms streperig lyk, kan die werklike kleur daarvan bepaal word deur 'n streep daarmee oor 'n onverglaasde porseleinplaatjie (afstrykplaat) te trek. Die verpoeierde smeer wat op die plaatjie agterbly, word nie deur veel meer as die werklike kleur beïnvloed nie. Dit is waardevol by kristalklassifikasie en kom goed te pas by ondeursigtige en gekleurde minerale. By silikate kan dit egter misleidend wees omdat die meeste silikate net 'n wit streep laat, en dit boonop dikwels te hard is om ŉ behoorlike smeer agter te laat. 

Kleur is een van die belangrikste eienskappe waaraan 'n kristal herken kan word. Kristalle absorbeer gedeeltes van die wit Jig wat daarop val en die kleur word verteenwoordig deur die kleure (golflengtes) wat gereflekteer word. Die kleure is onder meer afhanklik van die chemiese samestelling, die kristalstruktuur en die hoeke wat die kristalvlakke vorm.

Sommige minerale veroorsaak 'n gloed wanneer dit bestraal word en soms selfs nadat die bestraling opgehou het. Dit gebeur gewoonlik in die teenwoordigheid van ultravioletlig; die kristal fluoresseer dan.

Ioniese bindings speel ŉ belangrike rol by kristalle. 'n loon is 'n atoom met 'n oormaat van of ŉ tekort aan elektrone. Wanneer ŉ atoom 'n oormaat elektrone het, verkry dit 'n negatiewe lading en staan as 'n anioon bekend, terwyl dit met 'n tekort aan elektrone 'n positiewe lading het en 'n katioon genoem word. Anione en katione oefen sterk elektrostatiese kragte op mekaar uit en rangskik hulle daarvolgens in ŉ rooster indien daar 'n gelyke aantal anione en katione in die chemiese verbinding is. Hoe kleiner die ione is, en hoe groter die aantrekkingskragte tussen hulle is, hoe groter word die ladingsdigtheid in die kristal. Dit het 'n groot invloed op die stabiliteit van die kristal. Die stabiliteit van 'n kristal bepaal byvoorbeeld hoe hard dit is, wat die smeltpunt is en hoe die breek- en kloofvlakke daar uitsien. 

Ioniese bindings het ook 'n groot invloed op die elektriese geleidingsvermoë van kristalle en daarom kom elektriese en magnetiese eienskappe ook handig te pas by die klassifikasie van kristalle. 'n Tipiese kristalklassifikasie sien soos volg daar uit:

Kristal: kwarts (Si0)

Stelsel: trigonaal

Habitus: prismaties (seskantig)

Hardheid: 7

Breekvlak: ongelyk (riwwe in halwe ringe)

Digtheid: s.g. 2,65

Glans: glasglans

Kleur: kleurloos en deursigtig of wit (melkkwarts)

Onderskeidende eienskappe: monokristallyn, hard

Verspreiding: Wyd versprei, graniet en sanderige kolle.

In die kristallografie is veral twee eienskappe van belang, naamlik die kristalrooster en die kristalstruktuur. Die kristalrooster het op die wiskundige figuur van 'n kristal betrekking, terwyl die struktuur deur die rangskikking van die deeltjies in 'n kristal bepaal word.

Die wiskundige begrip van 'n rooster word soos volg beskou: Vanuit die oorsprong "O" loop 'n lyn in albei rigtings (weerskante) wat die a-as genoem word. Op die a-as word 'n aantal punte op 'n gelyke afstand van mekaar geplaas, en die afstand tussen die punte staan bekend as die a-periode. Die b-as kruis die a-as by a en het 'n b-periode. Die c-as is loodreg op "0" en het 'n c-periode. As daar by al die punte op die a-, b- en c-asse ewewydige lyne getrek word, sal dit mekaar op sekere punte kruis (roosterpunte) en al die a-b-punte Iê op dieselfde vlak (netvlak). Die a-, b en c-asse is die kristallografiese asse en die gedeeltes wat van "0" af na bo, regs en na vore loop, is positief, terwyl die wat na onder, links en na agter loop, negatief is. Elke afsonderlike blokkie met sye a, b en c is 'n eenheidsel en die sye hoef nie noodwendig loodreg op mekaar te wees nie. Die hoek tussen die positiewe a- en b-as heet γ, die tussen die a- en c-as ϐ en die tussen die b- en c-as a. As die vorm van 'n enkele sel bekend is, kan 'n rooster opgebou word deur die verskuiwing van 'n sel ewewydig met die oorspronklike sel. 

Afgesien van die herhaling van selle (verplasing), is daar by kristalle ook 'n herhaling van simmetrie-elemente (vlakke, asse en punte) waaruit die motief (patroon) van 'n kristal gekenmerk word. Wanneer 'n kristal om ŉ simmetrie-as ("n") geroteer word, word die motief na elke 3600 In herhaal. As "n" byvoorbeeld 2 is, dit wil sê as die motief na 'n om wenteling van 180˚ weer dieselfde lyk, is dit 'n 2-voudige simmetrie-as, en as "n" 3 is, 3-voudig, ensovoorts. Wanneer 'n kristal se vlakke bekyk en 2 vlakke gevind word wat ŉ spieëlbeeld van mekaar is, word dit die simmetrievlak genoem. As ŉ kristal byvoorbeeld in 2 gedeel word en die deursnitvlakke identies is, is dit 'n simmetrievlak.

Met elke punt in 'n kristal (roosterpunt) word 'n aantal simmetrie-elemente geassosieer, naamlik:

- daar is slegs een n-voudige as per punt

- daar is slegs een n-voudige as loodreg met die simmetrievlak

- daar is "n" simmetrievlakke per "n"-voudige as

- daar is "n" 2-voudige simmetrie-asse per "n"-voudige as

- daar is een simmetrievlak loodreg op 'n "n"-voudige as en "n" simmetrievlakke per "n"-voudige asse.

Daar is 32 moontlike kombinasies van simmetrie-elemente of puntgroepe, maar aangesien daar ŉ ooreenkoms tussen sommige van die puntgroepe is, word dit in 7 kristalstelsels ingedeel.

A. Bravais (1811 - 1863) het die kleinste deeltjie-eenhede van kristalle selle genoem, en met die kombinasie van 4 selle kon hy al die kristalvorme beskryf Wanneer 'n mens 'n gebied in ŉ rooster bekyk wat 'n enkele a-, b- en c-as het en tussen 8 roosterpunte lê, sien 'n mens 'n blokkie met 6 vlakke (die sye is nie noodwendig reghoekig nie) en dit staan as die "P"-sel bekend. Sommige P-selle het roosterpunte in die onderste en boonste vlakke en is C-selle. So is daar selle met ŉ roosterpunt in die middel van die sel (inwendig gesentreer) en dit is "I"-selle. Dan is daar selle met ŉ roosterpunt in elk van die 6 selvlakke en dit is "F"-selle. Verdeel oor die 7 kristalstelsels is daar 7 "P"-selle, 2 "C"-selle, 3 "I"-selle en 2 "F"-selle. Dit vorm die 14 Bravais-selle wat die grondslag van elke kristalrooster is.

Wanneer die struktuur van 'n kristal bekend is (die rangskikking van die selle), kan die rooster na aanleiding van die asse van die selle beskryf word. Daar is drie reëls wat daarvoor geld:

- die kristallografiese asse moet so naas moontlik aan die simmetrieasse wees;

- die kristallografiese asse moet so ver moontlik uit die simmetrie-elemente voortspruit;

- die eenhede op die kristallografiese asse moet so klein moontlik wees.

Om meer omtrent die kristalvlakke en hulle onderlinge verhouding te wete te kom, kan 'n stereografiese projeksie van die kristal gemaak word. Die kristal word in 'n sfeer geplaas en die vlakke op die sfeer, en van daar word dit op 'n plat projeksievlak geprojekteer. Waar die projeksielyne die sfeer se buitelyne sny, word die punte aangestip en na 'n plat vlak oorgedra, waar die sfeer van bo af (ekwatorvlak) beskou word. Die projeksiepunte is gewoonlik so geleë dat die reëlmaat van die kristalrooster duidelik blyk.

Die kristalvorm is die versameling vlakke wat deur die werking van die simmetrie-elemente ontstaan. Die vorm word in die algemene, die limiet- en die gereduseerde vorm onderverdeel. Die algemene vorm bestaan uit vlakke wat 'n willekeurige ligging ten opsigte van die simmetrie-elemente het, en daar is 32 vorms wat by die puntgroepe tuishoort. Die limietvorm in een puntgroep het dieselfde aantal vlakke as die algemene vorm, maar verskil daarvan ten opsigte van geometrie. Die gereduseerde vorm het vlakke wat loodreg met die simmetrie-as of-vlak is en het minder vlakke as die algemene of die limietvorm.

Die algemene indruk van die vorm van 'n kristal ot kristalsamestelling word die habitus genoem, en moet nie met die kristal-vorm as sodanig verwar word nie. Enige habitus voldoen gewoonlik by benadering aan 'n beskrywing as prismaties, plaatvormig of naaldvormig. Die habitus van 'n kristal word nie alleen deur die kombinasie van kristalvorme bepaal nie, maar ook deur die grootte van die kristalvlakke. Die groeisnelheid van die vlakke speel 'n belangrike rol hierin, en die uiteindelike vorm kan slegs onder ideale toestande reg voorspel word. Hoe die kristal egter ook al daar uitsien, die hoeke tussen die vlakke bly altyd kenmerkend vir die kristal en voldoen aan die wet van konstante hoeke in kristalle.

Dit gebeur soms dat twee individuele kristalle met dieselfde struktuur en chemiese samestelling so vergroei dat dit ŉ 1-voudige simmetrie-as het en identies is. Hulle word tweelinge genoem en het 'n sogenaamde tweeling-as, terwyl die vergroeiingsvlak dikwels ook die simmetrievlak is. Die aansluiting tussen die tweeling is die tweelingvlak. As die tweeling-as loodreg met die vergroeiingsvlak is, vorm dit ŉ kontaktweeling. Indien die tweeling-as in die tweelingvlak lê, vorm dit 'n deurdringingstweeling.

Die eenvoudigste kristalstruktuur ontstaan wanneer die- selfde soort atome tot 'n enkelkristal verbind, en dien as basis vir komplekse kristalle. Atome en ione kan ter illustrasie as balle voorgestel en modelle dan ook so gebou word. Om 'n kristal voor te stel, word die balle op 'n plat vlak gerangskik en 1 bal word deur presies 6 balle met dieselfde grootte omsluit. 'n Verdere laag word bo-op geplaas, en om die balle so na as moontlik aan mekaar te kry, word die boonste balle so geplaas dat dit in die holte tussen 3 balle hê. 

'n Bal kan in totaal deur twaalf ander balle omring word en dit staan as die koördinasiegetal bekend. Meetkundig is dit onmoontlik om meer balle om dieselfde bal te rangskik. So 'n kristal het die digste moontlike kristalstruktuur maar daar is natuurlik kristalle met minder omringende balle. Die grootte van die balle speel ook 'n belangrike rol in die balstapel, en as dit oneweredig is, kan 'n digte stapeling nie verkry word nie. Die digste moontlike kristal bestaan dan uit atome met dieselfde grootte en die maksimale koördinasiegetal. metaalkristalle is goeie voorbeelde hiervan.

Die proses waarby daar in 'n nie-kristallyne stof (damp, smeltsel, oplossing, amorfe stof) kristalle ontstaan, heet kristallisasie. By alle stowwe wat by 'n lae temperatuur verkeer, is die kristallyne fase die stabielste toestand, aangesien die chemiese bindingskragte vanweë die hoë ordeningsgraad ten volle tot hul reg kom. By hoër temperature stoot die termiese beweging van die atome die deeltjies uit die rooster en word die stof minder stabiel, totdat dit by die smeltpunt vloeibaar word. 

Dit is moontlik dat 'n stof vloeibaar, gasvormig of opgelos bly terwyl dit volgens die fasewette moes gekristalliseer het, en dit blyk dat daar vir kristallisasie 'n soort hindernis oorkom moet word. Onder sekere omstandighede gebeur dit dat die stof nie in 'n ander fase wil oorgaan nie, en dit word meta-stabiliteit genoem. So is daar die bekende voorbeelde van oorversadigde damp, oorversadigde oplossings en onderverkoelde vloeistowwe. Om die hindernis te oorkom, kan bepaalde maatreëls wel kristallisasie tot gevolg hê. 

By onderverkoelde water wat nie wil vries nie, kan byvoorbeeld 'n ysblokkie gevoeg word of daar kan teen die houer gestamp word. Ys sal dan begin vorm. 'n Metastabiele toestand wat oënskynlik baie stabiel is, kom voor by sekere vaste stowwe wat amorfe stowwe genoem word. 'n Amorfe stof is 'n sterk onderverkoelde vloeistof waarin kristallisasie deur die hoë viskositeit verhinder word. Glas is 'n goeie voorbeeld hiervan. 

Indien 'n vloeistof afgekoel word, verwag 'n mens dat dit by die oorgangspunt sal kristalliseer. Dit blyk egter dat die temperatuur tot effens benede die smeltpunt verlaag moet word voordat die reaksie plaasvind. Daar is dus sprake van 'n oorskrydingsgraad en die verskynsel wat by alle faseoorgange (toestandsverandering) plaasvind, kan verklaar word deur die oppervlakspanning van klein deeltjies in berekening te bring. Molekules of atome wat aan die buitekant (oppervlak) van 'n kristal verkeer, is minder stabiel as die binne-in die kristal aangesien laasgenoemde van alle kante kragte ondervind. 

Die buitenstes ondervind net kragte van die binnekant af. Die gevolglike energieverlies wat die buitenste deeltjies ondervind, bring dan die oppervlakspanning van die kristal mee. In 'n onderverkoelde vloeistof word daar binne elke sekonde miljoene klein kristalletjies gevorm, maar die kristalletjies - wat kristalkieme genoem word - het so ŉ groot oppervlakspanning dat die energiewins nie daarteen opweeg nie. Die grootste gedeelte van die kristalkieme sal daarom snel verdwyn en weer in die vloeistoftoestand oorgaan. sommige van die kristalkieme is egter so groot dat die energiewins vanweë kristallisasie (eweredig aan die kiemgrootte) die oppervlakspanning (omgekeerd eweredig aan die grootte) oorskry. 

Die afmetings waarby dit geskied, is die kritiese kiemgrootte, en slegs kieme wat dit oorskry, sal kristallisasie aan die gang kan sit. Kiemvorming word deur onsuiwerhede, elektrostatiese lading en die aanwesigheid van ander kristalle bevorder. Hoe laer die temperatuur van ŉ vloeistof, hoe kleiner word die kritiese kiemgrootte en die energiewins neem as gevolg van kristallisasie toe. Die aantal gevormde kristalkieme neem egter ook in verhouding tot die temperatuur af totdat daar 'n optimale temperatuur ontstaan waarby die kristallisasiesnelheid maksimaal is. Onder sekere omstandighede gebeur dit soms dat kiemvorming agterweë bly, en 'n sterk onderverkoelde of oorversadigde toestand ontstaan. 

Dit gebeur dikwels dat net ŉ enkele kiem tot 'n enkele, groot kristal uitgroei en die stof word dan monokristal lyn genoem. Om dit te doen, kan 'n enkele kristal as entkristal in 'n vloeistof gehang en die temperatuur so gekies word dat spontane kristallisasie minimaal is. In die meeste gevalle gebeur dit egter dat 'n hele aantal kieme min of meer gelyktydig aangroei en die stof dan polikristallyn word. Die monokristalle is dan mikroskopies klein. Om die kristalle groter te maak, word dit deur middel van rekristallisasie vlak benede die smeltpunt gedoen.

Wanneer 'n kristalkiem die kritiese grootte oorskry, kan dit tot 'n sigbare kristal uitgroei. 'n Kiem is soms byvoorbeeld opgebou uit kubusvormige kristallisasie-eenhede wat so teen mekaar lê dat dit terrasvormige vlakke vorm wat deur trappe geskei is. By kristallisasie sal die kristalkieme oral op die oppervlak saampak en sommige sal weer losbreek. Die aantal kieme wat saampak, is afhanklik van die temperatuur en van die wat losbreek van die kristalstruktuur. 

Die uiteindelike kristalvorm word deur die groeisnelheid van die groeivlakke bepaal. As die kristal in ewewig met sy omgewing groei, neem dit ŉ ewewigsvorm aan, maar in die praktyk blyk dit dat die groeisnelheid van 'n kristalvlak kleiner is namate die oppervlakspanning van 'n trappie in daardie vlak groter is. Anders gestel: 'n kristalvlak het ŉ laer groeisnelheid namate die chemiese binding in 'n vlak sterker is. Die kristalstruktuur, met ander woorde die manier waarop die atome die roosterpunte beset, bepaal die groeivorm van die kristal. 

Daar is sekere faktore wat veroorsaak dat die uiteindelike kristalvorm van die groeivorm afwyk. Daar kom byvoorbeeld foute in die kristalrooster (roosterfoute) voor waardeur 'n motief of 'n atoom ontbreek, en so ontstaan 'n vakature. Afwykings wat ekstra deeltjies meebring, veroorsaak weer insetsels. Ontwrigting vind plaas wanneer die motief nie op die regte tyd en plek herhaal word nie, en ŉ halfvoltooide motief word so êrens in die kristalstruktuur ingebou. Een daarvan is lynontwrigting (dislikasie), waarby die roostervlakke loodreg op die ontwrigtingslyn ontwikkel. Die ander is skroefontwrigting, waarby die roostervlakke ewewydig aan die ontwrigtingslyn ontwikkel. Skroefontwrigting (skroefdislikasie) gee aanleiding tot 'n spiraalvormige groeifront. 

'n Kombinasie van die ontwrigtings kom ook dikwels voor, terwyl daar boonop eksterne invloede is wat die kristalvorm bepaal. Dit gebeur byvoorbeeld dat dun lagies van 'n ander kristalsamestelling in die struktuur opgeneem word en dit staan as epitaksie bekend.

'n Beter begrip van kristal-eienskappe kan gevorm word as die kristal as geheel beskou word, en nie slegs die eenheidselle nie. In 'n model kan die punte in ŉ kristalrooster as sfeertjies (balletjies) beskou word waarby slegs naburige deeltjies 'n kragwerking ondervind. Die kragte word dikwels aan die hand van die Lennard Jones- potensiaal beskryf, waarvolgens deeltjies hulle op 'n ewewigsafstand van mekaar bevind. Wanneer die afstand kleiner word, word die afstootkrag tussen hulle groter. 

As die afstand tussen die deeltjies grater word, word ook die aantrekkingskrag groter. As die kristal dus onder druk geplaas word, word die afstand tussen die aanliggende deeltjies kleiner en ondervind dit 'n grater afstootkrag. Dit verklaar die veerkrag van 'n kristal (reaksie op vervorming). Rek- en druktoetse help dan ook baie om meer van die bindingskragte en struktuur van kristalle te wete te kom. Met behulp van modelle word daar gepoog am die uitlopende eienskappe soos toestandsverandering, geleiding, magnetiese en elektriese reaksie, en dies meer van kristalle te ondersoek. Die modelle kan een-, twee- of driedimensioneel wees en die eienskappe kan met behulp van grafieke beskryf word. 

Sodoende word die fisiese model ŉ wiskundige model. Die vereenvoudiging by die beskrywing van kristalle lei dikwels tot die gebruik van 'n golffunksie. Dit beskryf die magnetiese eienskappe (spin) van 'n deeltjie in ŉ rooster en hoe deeltjies mekaar daardeur beïnvloed. Dit blyk dat golwing by 'n kristal kan intree as dit aan 'n magneetveld onderwerp word (spingolwe). Hoewel die golf funksies 'n kristal nie volledig kan beskryf nie, is dit aan sekere kwantum meganiese vergelykings onderworpe en help dit om sommige eienskappe van 'n kristal regstreeks op grond van simmetrie te verklaar. Die krag wat twee deeltjies op mekaar uitoefen, is volgens die Lennard-Jones-potensiaal naastenby eweredig aan die uitwyking ten opsigte van die ewewigsposisie daarvan. Hieruit blyk dit dat die deeltjies trillings uitvoer met die roosterpunt as middelpunt. As die temperatuur van die kristal verhoog word, word die trillings kragtiger. 

Deur 'n baie heftige trilling kan die kristal uiteenval (smelt). Aan elke moontlike termiese beweging word 'n gemiddelde hoeveelheid energie toegeken, en dit sluit die drie loodregte trillingsmoontlikhede in, naamlik na bo, na regs en na vore. (Na onder, na links en na agter is die negatiewe loodregte trillingsrigtings.) 'n Model kan dus 'n aanduiding gee van hoeveel energie aan ŉ gegewe volume van 'n kristal toegevoeg moet word om die temperatuur daarvan met een graad te verhoog (warmtekapasiteit). Die termiese beweging van kristaldeeltjies het daartoe aanleiding gegee dat die trillingsfrekwensie (aantal trillings per sekonde) deur onder andere Einstein ondersoek is. Volgens die kwantumteorie is die frekwensie afhanklik van die grootte van die deeltjies en die kragte wat dit ondervind (afstand tussen die deeltjies). 

Behalwe dat Einstein die termiese gedrag (smeltpunt, warmtegeleidingsvermoë, deeltjie energie) van 'n kristal daarmee kon verklaar, het hy vasgestel dat al die deeltjies met dieselfde frekwensie tril. Dit het 'n groot invloed op die elektriese eienskappe van 'n kristal, waardeur elke kristal, byvoorbeeld teen 'n spesifieke frekwensie in ŉ elektriese stroomkring sal reageer.

Natuurlike sowel as sintetiese kristalle het 'n wye reeks toepassings en word vir daardie doeleindes in myne ontgin of in spesiale prosesse vervaardig. Silikonoksied (kwarts) word byvoorbeeld as mineraal ontgin (Pietersburg, Transvaal) en aan die elektroniese nywerheid verskaf. Suiwer silikon is 'n isolator, maar wanneer onsuiwerhede daaraan toegevoeg word, verkry dit positiewe (P-materiaal) en negatiewe (N-materiaal) ladingsdraers en kan dit stroom gelei. 

Van P- en N-materiaal word elektroniese komponente so os diodes en transistors vervaardig. Kristalle het die eienskap dat dit op druk reageer (vervorm) aangesien die deeltjies in die kristalrooster afstoot- en aantrekkingskragte ondervind. Wanneer 'n kristal dus aan trillings onderwerp word, sal dit "rek" en "krimp" teen ŉ frekwensie wat kenmerkend vir die kristal is. Om hierdie rede word kristalle gebruik in ossillators en filters waar 'n stabiele frekwensie verlang word. 

Voorts het 'n kristal 'n effek wat as piësoëlektrisiteit bekend staan. As daar druk op 'n kristal uitgeoefen word, ontwikkel dit 'n elektriese spanning. Dit word byvoorbeeld in die toonkop van 'n platespeler gebruik om die trillings wat van die naald afkomstig is, in elektriese pulse om te sit. 'n Terrein waarop die eienskappe van kristalle op groot skaal benut word, is die van fluoressensie. Onder sekere omstandighede kan kristalle lig "genereer" as dit aan ŉ energievorm soos röntgenstrale, elektronstrale of ultravioletlig onderwerp word. 

Die deeltjies in 'n kristalrooster neem energie op en na gelang van die chemiese samestelling daarvan, verskaf dit weer energie in die vorm van elektromagnetiese strale. As fosfor byvoorbeeld met elektronstrafe in 'n televisiebuis bestraal word, vind daar 'n energie-uitruiling plaas waardeur die fosfor lig uitstraal. Kristalroosters kan dus doelbewus so ingerig word dat dit oor sekere energie-uitruilingseienskappe beskik. Die atome van die swaarder metale is uiters geskik hiervoor. 

In 'n fabriek word materiale met die regte eienskappe toegelaat am in baie fyn kristalle te kristalliseer, en die kristalletjies word in poeiervorm in die skerms van televisiestelle, radartoestelle, ossilloskope, elektronmikroskope en in fluoresseerlampe gebruik. Kristalstrukture het ook die vermoë om lig te breek of te reflekteer, en dit word - afgesien van optiese analise - ook vir laser gebruik. Laserstrale bestaan uit ŉ koherente ligbundel wat verkry word deur 'n intense ligstraal op ŉ kristal te rig. Die interne kristalstruktuur breek dan die lig en rig dit gelyk om 'n koherente straal te vorm. Aangesien elke kristalstruktuur lig op 'n kenmerkende manier buig of reflekteer, word kristalle tydens klassifikasie aan die optiese effek daarvan uitgeken. 'n Interessante en insiggewende resultaat word verkry wanneer ŉ kristal nie met lig nie, maar met röntgenstrale (X-strale) bestraal word. 

ŉ Navorser, Max von Laue, het in 1912 op die gedagte gekom en dit het soveel insig gebring dat die sogenaamde X-straal-kristallografie daaruit ontstaan het. Wanneer ŉ bundel X-strale op 'n kristal gerig en 'n fotografiese film daaragter geplaas word, lewer dit 'n afdruk waaruit die rangskikking van die deeltjies in 'n kristalrooster duidelik waargeneem kan word. Kristalle soos die wat in laser en vir fluoressensie gebruik word, kan nie altyd in die natuur gevind word nie, en word daarom self vervaardig deur dit te "kweek". 'n Vloeistof of 'n oplossing wat ŉ kristallyne materiaal bevat, verkeer in 'n toestand van ewewig of ekwilibrium. As die ekwilibrium versteur word deur byvoorbeeld die temperatuur te verlaag, word kristalle gevorm. Vervaardigers het verskeie metodes ontwikkel waarvolgens kristalle gekweek word. 

Een van die metodes is die vloeistof-vastestofproses waardeur 'n kristalkiem aan die rand van gesmelte vloeistof in ŉ bakkie geplaas word. Die vloeistof naby die kiem word dan verkoel en dit kristalliseer om die kiem. Daarna word dit stadig al hoe verder weg van die kristal af verkoel totdat al die vloeistof gekristalliseer het. 'n Ander metode is die vastestofproses waardeur 'n vloeistof skielik afgekoel word sodat dit redelik onreëlmatig kristalliseer. Die kristal word dan aan 'n trekkrag onderwerp terwyl dit verhit word. Die deeltjies in die kristalrooster kry sodoende die geleentheid om hulself te rangskik. Nog 'n metode is om 'n voorafgevormde kristalletjie wat onder aan 'n buis sit, aan die oppervlak van ŉ gesmelte vloeistof te laat raak. 

Die kristal word dan saam met die vloeistof in die buis opgetrek. So gou as wat die vloeistof in die buis opgetrek word, word dit afgekoel en ontstaan 'n groot uniforme kristal in die buis. 'n Metode wat 'n stokperdjiegeesdriftige kan volg, is om die vloeistofverdampingsproses te gebruik. ŉ Klein hoeveelheid oorversadigde oplossing word eers voorberei deur die materiaal (byvoorbeeld aluin) in vloeistof (water) op te los. Die vloeistof word dan toegelaat om te verdamp en klein kristalle wat as entkristal dien, word agtergelaat. Die entkristal word aan 'n toutjie in 'n ander oplossing gehang, en die kristal neem so materiaal uit die oplossing op en "groei". Temperatuur speel 'n belangrike rol en mooi kristalle word verkry deur die oplossing effens te verhit en die oplossing verder te versadig deur aanhoudend materiaal by te voeg.




</doc>
<doc id="88326" url="https://af.wikipedia.org/wiki?curid=88326" title="Verligting">
Verligting

Die Verligting was ’n kulturele beweging van intellektuele wat in die laat 17de eeu in Europa begin het. Dit het klem gelê op rede en individualisme eerder as tradisie. Die doel daarvan was om die gemeenskap te hervorm deur die gebruik van rede, om idees uit te daag wat hul grondslag in tradisie en geloof het en om kennis deur middel van wetenskaplike metodes te bevorder. 

Deur die Verligting is skeptisisme en intellektuele kommunikasie aangewakker. Dit was ’n revolusie in die menslike denke. Die nuwe manier waarop mense gedink het, was dat rasionele denke met duidelik uitgestippelde beginsels begin, korrekte logika gebruik om tot gevolgtrekkings te kom, die gevolgtrekkings teen getuienis toets en dan die beginsels hersien in die lig van die getuienis.


</doc>
<doc id="88327" url="https://af.wikipedia.org/wiki?curid=88327" title="Kennis">
Kennis

Kennis is iemand se bewustheid of begrip van iets soos feite, inligting, ervaring of vaardighede wat verkry word deur ondervinding of deur opvoeding danksy waarneming, ontdekking of die leerproses. Kennis kan teoreties wees (’n kennis ter wille daarvan om te weet) of prakties (om voordeel uit die kennis te trek).

In filosofie word die studie van kennis epistemologie genoem; die filosoof Plato het kennis gedefinieer as "geregverdigde ware geloof". Daar bestaan egter baie definisies van kennis en teorieë om dit te verduidelik.

Verskeie soorte kennis bestaan: van selfkennis tot godskennis, van vakkennis tot wetenskaplike kennis, van landskennis tot taalkennis.


</doc>
<doc id="88329" url="https://af.wikipedia.org/wiki?curid=88329" title="Babablou">
Babablou

Babablou is 'n kleur, 'n ligte tintsel van asuur, en een van die pastelkleure.

Volgens verskeie kleurskemas word babablou as volg voorgestel: 


</doc>
<doc id="88330" url="https://af.wikipedia.org/wiki?curid=88330" title="Indigo">
Indigo

Indigo is 'n kleur tussen blou en violet. Dit het 'n golflengte van 450 tot 420 nanometer in die ligspektrum.

Volgens verskeie kleurskemas word indigo as volg voorgestel:



</doc>
<doc id="88331" url="https://af.wikipedia.org/wiki?curid=88331" title="Vlootblou">
Vlootblou

Vlootblou is 'n baie donker skadu van die kleur blou. Vlootblou kry sy naam van die donkerblou uniform (in kontras met die wit) gedra deur lede in die Britse Koninklike Vloot sedert 1748 en wat daarna deur alle vlote dwarsoor die wêreld aangeneem is.

In praktyk het die vlootblou uniforms van die Amerikaanse Vloot en ander vlote inderwaarheid swart van kleur geword, as gevolg van probleme om die presiese passing van blou skakerings van verskillende verskaffers te verkry.

Volgens verskeie kleurskemas word vlootblou as volg voorgestel:



</doc>
<doc id="88332" url="https://af.wikipedia.org/wiki?curid=88332" title="Karibiese groen">
Karibiese groen

Karibiese groen is 'n kleur in die "Crayola"-reeks sedert 1998.

Volgens verskeie kleurskemas word karibiese groen as volg voorgestel:


</doc>
<doc id="88333" url="https://af.wikipedia.org/wiki?curid=88333" title="Celeste (kleur)">
Celeste (kleur)

Celeste is die Italiaanse volksnaam vir die ligte turkooisblou kleur wat verband hou met die Italiaanse fietsvervaardiger "Bianchi SpA" en staan soms bekend staan as "Bianchi Green". In Italiaans, is dit 'n poging om die kleur van helder lug weer te gee. In Afrikaans kan na hierdie kleur ook as "Italiaanse hemelblou" verwys word.

Volgens verskeie kleurskemas word Celeste as volg voorgestel:



</doc>
<doc id="88334" url="https://af.wikipedia.org/wiki?curid=88334" title="Akwamaryn">
Akwamaryn

Akwamaryn is 'n kleur, 'n ligte skakering van lentegroen wat na siaan toe neig.

Volgens verskeie kleurskemas word akwamaryn as volg voorgestel:


</doc>
<doc id="88335" url="https://af.wikipedia.org/wiki?curid=88335" title="Mahonie (kleur)">
Mahonie (kleur)

Mahonie is 'n diep kleur wat die hout van die mahonieboom verteenwoordig.

Volgens verskeie kleurskemas word mahonie as volg voorgestel:


</doc>
<doc id="88336" url="https://af.wikipedia.org/wiki?curid=88336" title="Sjokolade (kleur)">
Sjokolade (kleur)

Sjokolade is 'n ligter kleur as donkersjokolade.

Volgens verskeie kleurskemas word sjokolade as volg voorgestel:


</doc>
<doc id="88337" url="https://af.wikipedia.org/wiki?curid=88337" title="P.D. Rossouw">
P.D. Rossouw

Ds. Pieter Daniël Rossouw (Kaapstad, 17 Oktober 1845 – Fraserburg, 11 Oktober 1896) was 'n predikant in die Nederduitse Gereformeerde Kerk en 'n vroeë Afrikaanse letterkundige.

Die letterkundige prof. P.J. Nienaber beskryf hom as "een van die eerste en knapste Afrikaanse digters en skrywers, 'n voorstander van Afrikaans in 'n tyd toe die Kerk oor die algemeen baie vyandig was teenoor die 'kombuistaal'". Nienaber skryf: "Dit het destyds moed vereis vir 'n predikant om hom openlik ten gunste van Afrikaans uit te spreek, en veral nog in Afrikaans te skryf. Maar ds. Rossouw het nog verder gegaan as wat 'n evangeliedienaar in daardie dae geoorloof was: Hy het die eerste preke in Afrikaans in die gehate "Patriot" geskryf onder die titel 'Evangeli in di Volkstaal'." L.B. Odendaal in die "Suid-Afrikaanse Biografiese Woordeboek" Deel III skryf ds. Rossouw "se belangrikste bydrae tot die taalstryd lê in Afrikaanse klerikale geskrifte, en sy digwerk is ongetwyfeld van betekenis". John Kannemeyer staan net een sin in "Die Afrikaanse literatuur 1652–2004" aan P.D. Rossouw af: "Van Pieter Daniel Rossouw (1845–1896) word vandag veral die hekelvers 'Stellaland' onthou, 'n gedig wat betrekking het op die herroeping van die Engelse kommissaris Mckenzie van die republiek Stellaland en waarin hy met die herhaling van die naam en die drie rymklanke in elke strofe 'n volkse spoteffek bereik."

Daniël Pieter Rossouw was nog jonk toe sy vader oorlede is, waarna sy moeder uit Kaapstad na Burgersdorp verhuis het. Hy moes in 'n winkel werk om in sy moeder se onderhoud te voorsien. Op skool aan die plaaslike Albert Academy het hy die aandag getrek van die skoolhoof, dr. John Brebner, wat 'n groot inspirasie was vir die jong mense op Burgersdorp. Van kleins af het Daniël Rossouw 'n groot begeerte gehad om te leer. Dr. Brebner het moeite gedoen om die begaafde leerling vir verdere studie aan die Suid-Afrikaanse Kollege na Kaapstad, waarheen hy is met karige middele, en vir teologiese opleiding aan die NG Kerk se Kweekskool na Stellenbosch te stuur. Die latere ds. Rossouw het dikwels vertel hoe hy 'n klein kamertjie gehuur en by die lig van 'n walvisolielampie tot laat in die nag studeer het. Gedurende vakansietye het hy werk van allerlei aard gedoen om geld te vind vir verdere studie. Toe hy na die kweekskool op Stellenbosch is, het dit beter gegaan met sy geldelike sake, hoewel hy nog altyd spaarsaam moes leef.

Op 12 Maart 1869 het hy sy studie as teologiese student voltooi en is tot die kerkdiens gelegitimeer. Dis nie bekend waar hy oral in tydelike hoedanigheid gewerk het nie. In Julie 1869 het hy ook op Uniondale 'n diens gehou, en so het hy daar bekend geword.

Hy is getroud met mej. Sophia Agnes Johanna Human, die dogter van Jurgen Johannes Human. Een van ds. Rossouw se seuns, Pierre Daniël Rossouw, het as skoolinspekteur goeie opgang in die onderwysveld gemaak. 'n Kleinseun van hom, dr. Pierre Ettienne Rousseau, was hoof van die staatsonderneming op Sasolburg. Ds. Rossouw is op 21 Januarie 1870 op Uniondale ontvang en die dag daarna deur ds. J.G.J. Horak van Mosselbaai bevestig. Ds. Kuys sou hom kom ontvang het, maar is weens ernstige siekte tuis verhinder. Die verrigtinge is ook bygewoon deur ds. M.C. Botha van Knysna en ds. George Murray van Willowmore. Die plaaslike Independente Sendingkerk is verteenwoordig deur eerw. Dower. Die Saterdagaand ná die bevestiging is 'n spesiale kerkraadsvergadering onder voorsitterskap van ds. Horak gehou. Met 'n gepaste woord het die konsulent die gemeente aan sy eerste leraar oorhandig. Nadat ds. Rossouw met 'n kort en hartlike woord geantwoord het, is die vergadering verdaag tot die Maandagmôre om vyfuur. Die notule van die vergadering lui: "Op Maandag ochtend op den bepaalden tyd kwam de gehele kerkraad weder byeen."

Die heel dringendste probleem waarmee die kerkraad te doen gekry het, was huisvesting vir die leraar. 'n Komitee is aangestel om die saak te behartig, maar hulle het besluit om liewer te wag ten einde die leraar self daaroor te raadpleeg by sy aankoms. Mnr. F. Taute van Molenrivier het sy woning en erf op Uniondale vir 'n pastorie teen £550 aangebied. Hierdie aanbod is van die hand gewys en die kerkraad besluit om voorlopig 'n woonhuis te huur. Toe kom die geldsake aan die beurt. Die kassier-diaken rapporteer dat daar nog 'n tekort van £25 op die lopende rekening was, behalwe die £300 skuld vir die aankoop van die Lyon-erwe. Die dorp het in 1856 ontstaan toe die eienaars van elk van die twee dele van die plaas Rietvallei, menere James Stewart en ene Du Preez, elkeen 'n dorpie aangelê het, naamlik Hopedale en Lyon. Die dorpies het aan mekaar gegrens, maar daar was onenigheid tussen die twee eienaars tot hulle op 24 September 1865 'n brief aan die NG Ring van George geskryf het waarin hulle te kenne gegee het dat hulle graag die dorpies wou verenig as Uniondale. Daarom vra hulle die ring moet hier 'n gemeente die NG gemeente George afstig. Die ring het op 19 Oktober 1865 aan die versoek voldoen en op 20 Januarie 1866 is die gemeente amptelik gestig met ds. A.G.M. Kuys van George as konsulent. Hy het die gemeente vier jaar lank bedien.

Die kerkraad het onderneem om twee basaars te organiseer, want die uitgawes sou van toe af baie hoër as vroeër wees. Die kerkraad het onderneem om £200 aan die nuwe leraar jaarliks te betaal en 'n voorleser-koster is teen £50 per jaar in diens geneem. Die omstrede aankoop van die erwe het ook op die lappe gekom. Ds. Rossouw wou hierdie skuld ook so gou moontlik afbetaal sien. Aangesien mnr. Wehmeyer nie meer lid van die kerkraad was nie, is diaken A.N. Smuts in sy plek tot diaken-kassier verkies. Maar in die praktyk is die inkomste- en uitgaweboek deur die dominee self gehou. By die oorname van die boeke het ds. Rossouw die uittredende diaken-kassier hartlik bedank "voor zijne jaren lange en trouwe diensten", en die vertroue uitgespreek dat hy nog lank die gemeente in alle opsigte behulpsaam sou wees. Drie kerkraadslede, te wete C. J. Fourie, H. J. Kritzinger en J. H. Barnard, het onderneem om die £300 aan die kerk voor te skiet ten einde die skuld op die erwe af te betaal. Ds. Rossouw, wat ook as scriba opgetree het, het onderneem om met die verbandhouers, Barry en Neven, oor die afbetaling van die skuld, en die oorneem van die kerkerwe te onderhandel. Aangesien hy self geen ervaring van sulke transaksies gehad het nie, nader hy 'n ou skoolvriend, prokureur John Cairncross van Mosselbaai, om die saak vir hom af te handel. Mnr. Wehmeyer, wat self as agent opgetree het, het dit as 'n mosie van wantroue in hom beskou. In die verlede het hy altyd in saketransaksies opgetree, maar nou is hy verbygegaan.

Toe die erwe-kwessie op 'n latere kerkraadsvergadering bespreek is, het van die kerkraadslede op beledigende wyse van mnr. Wehmeyer gepraat. As gevolg daarvan het 'n skerp briefwisseling tussen Wehmeyer en ds. Rossouw gevolg. Mnr. Wehmeyer eis dat die uitdrukkinge wat in die openbaar teen hom gebesig is, (die kerkraadsvergaderings is steeds met ope deur gehou) nou ook in die openbaar teruggetrek word. Aan mnr. Wehmeyer is die geleentheid gegun om die kerkraad oor die geskil te ontmoet. By hierdie byeenkoms het die twee partye besluit om die kwessie uit die weg te ruim en mekaar die broederhand te reik. Ongelukkig sou dit later blyk dat die wedersydse wantroue voortgeduur het, en die direkte aanleiding was tot 'n ongelukkige hofsaak.

Intussen het Cairncross in opdrag van die kerkraad voortgegaan om die koopsom op die erwe af te betaal en die transportaktes deur sy Kaapstadse verteenwoordigers deur te sit. Dit was 'n blye dag toe hy kon rapporteer dat die kerkraad uiteindelik in besit was van die transportbriewe van al sy besittings op Uniondale en Krakeel. Aan prokureur Cairncross moes sowat £125 betaal word, wat ook die opgeloopte rente op die koopsom ingesluit het. Ondanks al die verhoogde en ekstra uitgawes kon ds. Rossouw aan die einde van die jaar met 'n klein batige saldo spog. Aandag is ook gewy aan sake te Krakeel; 'n taamlike som geld is bestee om die bouvallige kerkgeboue te herstel. Vier dienste sou voortaan jaarliks daar gehou word pleks van net twee. Sondae tussen die predikant se besoeke is die dienste gelei deur die onderwyser en voorleser, D.P. Terburgh, wat sedert 1855 daar gewerk het. Hy kon nie altyd goed oor die weg kom se met die mense op Krakeel nie en een keer wou die kerkraad selfs vir Terburgh en een van die Strydoms weens hul onchristelike optrede teenoor mekaar onder sensuur plaas. Dit het nie so ver gekom nie, maar 'n tydjie daarna het Terburgh sy betrekking neergelê en elders in die gemeente as onderwyser en winkelier 'n bestaan gevind. Ook op Uniondale het die voorleser, J. van der Werff, bedank en in diens van die Independente kerk as onderwyser te Dysselsdorp opgetree.

Die kerkraad het gesukkel om 'n permanente opvolger te kry. Eers het mnr. P. Mostert die betrekking as koster gevul. Daarna het F.W. Schmidt die driedubbele pos van koster, voorleser en onderwyser op Uniondale 'n tydjie gevul. Met die aanstelling van die jongeheer Pieter Cornelis Schoonees in 1872 as voorleser en koster teen £50 per jaar is die kosterprobleem op Uniondale opgelos. As jong seun was hy vanaf 1858 sy vader, mnr. L. A. Schoonees, koster en voorleser op Mosselbaai, behulpsaam. Die twee voorleser-gesinne, Terburgh en Schoonees, is deur die huwelik met mekaar verbind: Die twee seuns Schoonees, P. C. en L. J., is met twee susters Terburgh getroud. Soos die eerste Schoonees op Mosselbaai sy seuns van jongs af geleer het om hom in sy werk by te staan, so het ook Uniondale se Schoonees sy seuns dikwels ingespan om soos hul vader en grootvader ook die rol van "klokluider" te vervul.

In 1872 het die kwessie van 'n eie pastorie ter sprake gekom, want die pastoriegesin het nog altyd in 'n gehuurde huis van mnr. J. Stewart gewoon. Dit was dieselfde man wat in 1865 saam met mnr. A.L. du Preez belowe het om 'n pastorie aan die gemeente te skenk. Die kerkraad het hom van hierdie verpligting ontslaan nadat Du Preez insolvent geraak het en hy aan die kerkraad 'n belofte van erwe gegee het. Maar ook hierdie belofte is nog nie nagekom nie, tot die kerkraad 'n konferensie met mnr. J. Stewart kon reël in die teenwoordigheid van mnre. Wehmeyer en M.P. Zondagh wat in 1865 in die kerkraad gedien het. Uiteindelik bied mnr. Stewart £15 aan om ook van sy laaste verpligting ontslaan te word. Die jaar daarop knoop die kerkraad weer onderhandelings met mnr. Stewart aan. 'n Ander huis van mnr. Stewart het in die mark gekom en die kerkraad het met hom ooreengekom om dit vir £700 aan te koop. Hierdie huis (die huidige pastorie) is destyds deur die Engelse predikant, eerw. Dorrell, bewoon en hy het tegelykertyd die huidige pastoriesaaltjie vir sy Engelse gemeentetjie as kerkgebou gebruik, solank hy nog besig was met die bou van die Engelse kerkie wat nog op Uniondale staan.

Onmiddellik ná die koop van die pastorie is begin met herstelwerk daaraan. Die grondvloere is vervang deur duursame geelhoutplanke wat te Haarlem aangekoop is. Nieteenstaande die stygende uitgawes kon die gemeente nog die mas opkom, danksy die ywer waarmee ds. Rossouw self gewerk het en sy kerkraadslede mee inspireer het. Veral in die Krakeel-wyk het die lidmate se bydraes baie mooi gestyg. In 1872 byvoorbeeld het die Krakeel-basaar sowat £172 opgelewer wat sowat £66 beter was as die Uniondale-basaar. Nieteenstaande die ontsettende droogte van 1875 het die twee basaars daardie jaar tog £270 opgelewer. Dit het so goed gevorder dat voordat ds. Rossouw die gemeente verlaat het, die pastorie sonder skuld die eiendom van die gemeente was.

Al het dit op materiële gebied heelwat beter begin gaan, hoofsaaklik danksy die opkomende volstruisboerdery, was die kerkraad somtyds diep besorg oor die geestelike toestande veral in sommige dele van die gemeente. Die onrusbarende gevalle van onsedelikheid en smokkelhandel in drank is in die godsdiensverslae van daardie jare dikwels genoem. In die godsdiensverlag van 1874 word die skokkende broedermoord van daardie jaar vermeld. 'n Sewentienjarige seun, Theunis J. Swart, is deur sy ouer broer, Hendrik, op barse wyse gebied om die dag die vee te gaan oppas. Theunis was nie heeltemal normaal nie, en was reeds desperaat weens die baasspelerige wyse waarop die ander lede van die gesin hom behandel het. In sy woede het hy 'n geweer gegryp en sy broer koelbloedig doodgeskiet. Die seun is op Oudtshoorn verhoor en ter dood veroordeel. In die betreklike rustige en vredeliewende atmosfeer van Uniondale se gemeenskap het dit groot sensasie veroorsaak.

Robert Pace was 'n winkelier en een van die eerste inwoners van Lyon. As getroue ondersteuner van mnr. G.W.B. Wehmeyer op politieke en kerklike gebied, was hy een van die eerste mense wat op die waarborglys vir die predikantsalaris £10 gewaarborg het. In 1865 was hy reeds in 'n hofsaak betrokke toe die vrugtebome op sy erf moedswillig deur ander inwoners op die dorpie beskadig is. Die regter wat die hofsaak op George verhoor het, het hom by dié geleentheid baie ongunstig oor die dorpie Lyon uitgelaat: "Lyon waar die zaak was voorgevallen moet een ellendige plaats wezen, en dat liet hoog tyd werd aan zulke gevallen een einde te maken." Hy het gevolglik die aanhitser van die wandaad tot ses maande tronkstraf veroordeel. George se kerkraad het die voorval ook in 'n ernstige lig beskou omdat nog twee vooraanstaande inwoners, volgens die gelewerde getuienis, hulle aan drankmisbruik skuldig gemaak het. Daarna was Pace weer in 'n geskil met die ouderling Dannhauser betrokke, maar die kerkraad het dit besleg.

Teen einde 1876 het hy 'n ernstige saak teen die kerkraad aanhangig gemaak wat die gemeente baie nadelig getref het. Op die vendusie van die Lyon-erwe het drie Jode, die gebroeders Gompert, 'n blok erwe gekoop. Hulle het 'n tydelike gebou daarop opgerig en as winkel ingerig. Hulle is egter later Kimberley toe en het hul erwe te koop aangebied, waarop Pace hierdie erwe aangekoop en op sy naam laat transporteer het. By die maak van die kaart van die dorp Lyon het die landmeter, Melvill, 'n baie ernstige fout gemaak ten opsigte van dié blok erwe. Op die kaart is die blok erwe as blok T gemerk, maar volgens die ligging van die erwe sowel as die omskrywing van die grenslyne moes dit eintlik blok J gewees het. Pace wou die fout in sy grondbriewe laat herstel, maar aangesien die oorspronklike verkoper, A.L. du Preez, in Transvaal was, kon dit nie gebeur nie. Toe Wehmeyer in 1867 die "remaining extent of Lyon" vir die kerk aankoop, het die blok wat T gemerk was (maar eintlik J moes gewees het) kerkeiendom geword. Die kerkraad het dus gereken dat blok J hul eiendom was en dat Pace dit onwettig besit.

In die Junie-notule van 1876 is opgeteken dat die kerkraad besluit het om 'n veiling van die kerkerwe in September a.s. te hou. Die volgende aanmerking in die notule wys daarop dat die kerkraad die erwe in blok J soos aangegee op die kaart as hul eiendom beskou, al het die Gomperts reeds in die sestigerjare 'n tydelike gebou op die grond gebou. "Als ook om uittevinden wie het fondament op het erf Blok J no. 6 en aan de kerk toebehoorende heeft opgebroken en zoo de dader ontdekt worde om dan tegen hem door den agent der gemeente de noodige stappen te nemen." Hierdie aanhaling bewys dat die kerkraad bewus daarvan was dat die betrokke erf tevore bewoon is. Tog het die kerkraad voortgegaan met sy voorneme en op die vendusie is erf no. 6, Blok J aan diaken D.J. Swart verkoop, al het Pace op die vendusie heftig beswaar aangeteken. Hy wou die afslaer en ds. Rossouw aan die hand van die dorpplan verduidelik dat die betrokke erf volgens die beskrywing van die hoekbakens en die grenslyne daarvan die erf is wat hy van die Gompert-broers gekoop het. Ds. Rossouw het sy humeur verloor en die kaart uit die hande van Pace geruk en die afslaer, G. Haese, opdrag gegee om voort te gaan met die vendusie.

Volgens latere getuienis tydens die hofsaak het ook Wehmeyer aan een van die kerkraadslede verduidelik dat die verkoop van die erwe onwettig was. Omdat Wehmeyer die erwe in 1860 verkoop het, het hy eerstehandse kennis daaromtrent gehad, maar die gevoelens het teen hierdie tyd reeds so hoog geloop dat geen skikking meer moontlik was nie. Dr. J.A. Heese skryf in die gemeente Uniondale se eeufees-gedenkboek: "Daardie 23 September 1876 was werklik 'n noodlottige dag in Uniondale se gemeentegeskiedenis. In 'n groot mate is die pragtige bouwerk van beide die heer Wehmeyer en ds. Rossouw deur die hofsaak tot in die grond afgebreek." Die aand is die verkoping van die erwe op die kerkraadsvergadering bespreek en goedgekeur. Daar het die aand ook 'n petisie gedien, geteken deur 23 lede van die gemeente, waarin 'n gemeentevergadering oor die finansiële aangeleenthede van die gemeente geëis is. Mnr. Wehmeyer was die eerste ondertekenaar van die petisie. Die kerkraad besluit egter "dat het beneden hare waardigheid is, om van gemelde petitie kennis te nemen". Dié hooghartige besluit het verder daartoe bygedra dat Pace, gesteun deur Wehmeyer, 'n interdik teen die verkoop van die erwe onder blok J by die hooggeregshof aangevra het. As gevolg daarvan is 'n hofbevel in Desember 1876 teen ds. Rossouw en die kerkraadslede individueel gedien waarby die verkoop van die erwe in blok J voorlopig opgehef is, tot die kerkraad in 'n hofsaak sy reg op die erwe kon bewys.

Op spesiale kerkraadsvergaderings gehou op 9 en 23 Desember het die kerkraad besluit om sy reg in 'n hofsaak te toets. Op 'n latere vergadering (op 31 Maart 1877) het die kerkraad prokurasie aan ds. Rossouw verleen om namens die kerkraad regsverteenwoordiging te verkry om sy saak te bepleit. Ds. Rossouw is daarop Wellington toe om die dienste van ds. Andrew Murray waar te neem en tegelyk naby die Kaap vir die hofsaak te wees. In "Het Volksblad" van 5 Junie 1877 verskyn die koerantverslag van die hofuitspraak oor die saak wat op 1 Junie uitgewys is. Die hofsaak sou vroeër gedien het, maar die skip waarmee die hoofgetuies na die Kaap sou gaan, is eers deur 'n storm na die hawe by Mosselbaai teruggedwing. Een van die kerkraad se vernaamste getuies het nie kans gesien om 'n tweede storm te trotseer nie, en het teruggedraai Uniondale toe. Die ander getuies vir die kerkraad, G. Haese en J. Cairncross, was mense wat eers ná i860 na Uniondale gekom en dus nie oor eerstehandse kennis van die vendusie van i860 beskik het nie. Daarenteen was die getuies vir Pace, Wehmeyer en M. P. Mostert, ou inwoners van Lyon.

Die kerkraad se prokureurs, Buchanan en Jones, het besef dat die kerkraad se saak verlore was en wou ds. Rossouw nie self in die getuiebank roep nie. Die uitspraak van die hoofregter bygestaan deur regter Denyssen was verdoemend teen die kerkraad. Laasgenoemde het die optrede van die kerkraad as "schandelyk" beskryf. Die kerkraad moes die volle hofkoste van meer as £500 betaal. Gelukkig was ds. Rossouw se skoonvader, mnr. J.J. Human, in staat om byna die hele bedrag voor te skiet. Slegs 'n geringe gedeelte van die hofkoste is uit gemeentegeld betaal. Ds. Rossouw en die meeste kerkraadslede het hul hand diep in hul sak gesteek en onder mekaar is byna £150 bygedra om mnr. Human terug te betaal. Die kerkraadslede het met kollektelyste by die gemeentelede om "vrywillige" bydraes aangeklop. Omtrent £350 is so byeengebring sodat voor ds. Rossouw se vertrek, die grootste gedeelte van die skuld aan mnr. Human vereffen is.

Dr. J.A. Heese skryf teen ds. Rossouw is soms die aantyging gemaak dat hy die gemeente in die skuld gedompel het en toe padgegee het. "Dit is nie waar nie. Dit is wel waar dat ds. Rossouw se impulsiewe optrede hom baie ongewild gemaak het by 'n deel van die gemeente en veral nadat die hofuitspraak so verdoemend teen die kerkraad was. Hy het reeds 'n beroep na die gemeente Maraisburg van die hand gewys, maar toe hy in 1878 na die nabygeleë Steynsburg beroep word, het hy besluit om te gaan. Sy besluit is soos te verstane is, met gemengde gevoelens ontvang." Uit koerantbriewe en berigte is dit duidelik dat een deel van die gemeente bly was dat hy weggaan, maar die Onder-Langklowers was baie geheg aan hom en het swaar afskeid geneem van hul "geliefde leraar". In 'n koerantberig daaroor verklaar 'n korrespondent dat Krakeel eintlik die hoofdorp van die gemeente moes gewees het en dat die Langklowers kans sien om met Krakeel as middelpunt 'n eie gemeente te stig. Ook ds. W.A. Joubert, sy opvolger, getuig dat ds. Rossouw nieteenstaande sy impulsiewe aard tog baie gelief was by 'n groot deel van sy gemeente.

Die NG gemeente Franschhoek was ná die vertrek van ds. Jacobus George Joubert Krige (1873–1881) ses maande vakant totdat ds. Rossouw, indertyd die leraar van Steynsburg, in die gemeente verwelkom is. Op 8 September 1881 het 'n groot aantal gemeentelede die nuwe leraar 'n paar myl buite die dorp tegemoet gegaan en op feestelike wyse ingebring. Op 9 September het die bevestiging plaasgevind in 'n goed gevulde kerk, waar 'n hele aantal predikante teenwoordig was, naamlik di. J.H. Neethling (konsulent), J.G.J. Krige (vorige leraar), E.Z.J. de Beer, A. Murray, J. Stegmann en prof. J. Marais. Ds. Neethling, wat die bevestigingsrede gehou het, het oor die visvangs in Lukas 5 gespreek en die intreepreek het gegaan oor Eksodus 3:14 (Statebybel): "En God zeide tot Mozes: IK ZAL ZIJN, Die IK ZIJN ZAL! Ook zeide Hij: Alzo zult gij tot de kinderen Israëls zeggen: IK ZAL ZIJN heeft mij tot ulieden gezonden!".

In die tyd het 'n mens van Steynsburg nog met 'n seereis na Franschhoek gekom. Ds. Rossouw is per wa na Port Elizabeth en van daar per boot, die Nubian, na Kaapstad. Die hele reis het byna £70 gekos, en omdat ds. Rossouw nie 'n volle vier jaar op Steynsburg gebly het nie, moes 'n gedeelte van sy reiskoste van Uniondale na Steynsburg, naamlik £25, vergoed word. Met die vertrek van ds. Krige het die gemeente die regeringstoelaag tot die salaris van die predikant verloor. Tog het die gemeente nie daaraan getwyfel dat alle verpligtinge in verband met die instandhouding van die eredienste nagekom sou word nie. Ten spyte van die verlies van die toelaag was die gemeente vol moed en het die saak van die vergroting van die kerkgebou waarvan daar reeds sprake was in die tyd van die vorige predikant, dadelik aandag geniet. Op 3 Oktober 1881 het die kerkraad besluit om 'n gemeentevergadering te belê wat op 20 Oktober gehou sou word. Op hierdie vergadering is 'n boukommissie aangestel om op sake in te gaan. Toe die verslag van die kommissie voor die kerkraadsvergadering van 15 November gelê is, het dit geblyk dat daar by die gemeentelede groot verskil van gevoele was omtrent die wyse waarop die kerk vergroot moes word. Die kerkraad besluit dus om die saak nogeens voor 'n gemeentevergadering op 21 November te lê. Wat die uitslag van die vergadering was, is moeilik om vas te stel, maar na alle waarskynlikheid is daar ooreengekom om die gebou met twee vleuels te vergroot en kon die werk begin.

Weer het die water vir die pastorie aandag vereis. Daar is 'n skikking met die munisipaliteit gemaak waarby 3/4 duim water onafgebroke, en die volle straal gedurende ses uur op twee dae in die week vir die pastorie afgestaan sou word. Om die saak finaal af te handel is G.J. Kriel uit die kerkraad benoem om saam met iemand uit die munisipaliteit die saak met die goewerment te beslis. Jac. Hugo, wat weer die saak van die water tussen hom en die kerkraad aangeroer het, moes wag op die uitslag van genoemde kommissie. Volgens verslag is die water aan die munisipaliteit gegee op voorwaarde dat die pastorie 'n genoegsame aandeel sou kry. Die kerkraad het darem ten einde die pastorie van drinkwater te voorsien op sy vergadering van 2 Oktober 1882 besluit om pleks van 'n pyp aan te lê 'n put op die pastoriegrond te maak om te sien of water gekry sou word, en indien die put beantwoord, om dan 'n pomp op te sit. In 1882 kon die godsdiensverslag sê dat hoewel die goewermentstoelaag gemis word, die Here gesorg het selfs waar die algemene omstandighede nie te goed was nie. Die verslag deel mee dat in weerwil van "de gedruktheid in den handel, de aanwezigheid van de pokken in de Kaapstad en de algemene schaarsheid der tijden" wat op Franschhoek miskien meer gevoel is as op ander plekke, die kollektes by die eredienste net soveel was as die vorige jaar en veel meer as die twee vorige jare. Die dankfees was ook besonder goed en die sustentasiefonds is opgebou tot 'n bedrag van £758 6s. 8d.

Gedurende ds. Rossouw se tyd is daar 'n aanvang gemaak met die aanddienste pleks van in die namiddag, en dit word meegedeel dat die jongmense die dienste goed bywoon. Hoewel ds. Rossouw nie lank op Franschhoek gebly het nie is daar met deeglikheid voortgebou. Aan die einde van 1882 het hy 'n beroep na Fraserburg aangeneem en op 28 Januarie 1883 het hy afskeid geneem. Omdat ds. Rossouw nie 'n volle vier jaar op Franschhoek was nie, het Fraserburg nou aan die beurt gekom om reisonkoste aan Franschhoek te vergoed.

Nadat ds. Bamberger sy demissie van die NG gemeente Fraserburg aanvaar het, het die kerkraad sy eerste beroep op 25 September 1882 uitgebring op ds. Adriaan Moorrees van die NG gemeente Richmond. Hy het die beroep van die hand gewys, waarna die gemeente ds. Rossouw op 20 November daardie jaar met volstrekte meerderheid beroep het. Op 5 Februarie 1883 is ds. Rossouw in die gemeente verwelkom en bevestig. D.A. Kotzé skryf: "As sy voorganger se funksie hier die van fondamentlêer was op tydelik gebied, dan was syne die van grondlêer van geestelike werk en geestelike waardes. 'n Opvolger van hom verklaar dat hy 'gesond gesaai en diep geploeg' het. Dit is ook asof die beloop van omstandighede hom hierin behulpsaam was. Daar was byna voortdurend droogte gedurende sy verblyf alhier. Hierdie tydelike beproewing het skuldbesef in die harte van onverskilliges gewerk, met die gevolg dat die gemeente aan geestelike verdieping verryk en vergoed is, vir wat sy aan tydelike waarde verloor het."

Tydens ds. Rossouw se dienstyd het sendingwerk en onderwys die wagwoorde van die gemeente geword. Die lidmate het sending- en onderwysbewus geword onder sy besieling. In 1951, met die viering van die gemeente se eeufees, het van die oudste lidmate hom beskryf as "'n groot sielwinner, skool- en sendingman". Hy was knap in organisasiewerk, beslis in sy optrede en 'n wakker prediker. Skaars 'n jaar ná sy aankoms kon die kerkraad reeds aan die Ring rapporteer dat "sedert zyne bevestiging, heeft de Kerkeraad het genoegen kunnen smaken, van in de volstrekste harmonie met hem te kunnen samen werken, in het bevorderen van de eeuwige, zoowel als van de tydelyke belangen der Gemeente". As dit nie gebeur het nie, skryf Kotzé, "sou die omvang van die rampe wat daaruit kon voortspruit, nie te bepaal en te voorsien gewees het nie, want groot, haas onbeskryflike droogtes, het die streek voortdurend en genadeloos geteister". In 1884 is melding gemaak van buitengewone, aanhoudende droogte. Dit was so erg dat huisbesoek onmoontlik tot sy reg kon kom. Nogtans het die leraar gereeld buitekerke besoek en so met die gemeentelede in voeling gebly. Die droogte was so noodlottig vir die onderwys dat dit die pogings wat die kerkraad reeds aangewend het om weer die kerkskole op gesonde grondslag te plaas, vergeefs gemaak het. Nogtans is twee Sondagskole, een vir wit mense en een vir bruin mense, op die dorp in stand gehou, waarin die nuttige werk ten spyte van die droogte. Die droogtes het ook veroorsaak dat baie gemeentelede "in ver en vreemde streke moes rondswerf om weiding vir hulle vee te vind". Dit ten spyt, het die opkoms by die openbare dienste bemoedigend gebly.

"Meer as een getuig dat hy sy volstrekte onafhanklikheid van God nog nooit so diep gevoel het soos nou nie," was die slotwoorde van 'n Ringsverslag uit dié tyd. Die droogte van 1884 het in 1885 sulke afmetings aangeneem dat as die Opperwese "die harte van ander landgenote jeens ons nie oopgemaak het nie sou ganse huisgesinne van gebrek omgekom het. Maar geld en provisie is ons mildelik gestuur waarvoor ons die Heer prys. Aan hulle sal ons ons dank verskuldig wees solank as ons lewe." 'n Komitee is in die lewe geroep om hulp te verleen aan die noodlydendes. Die lede het drie maal per week vergader "en nou terwyl die provisie byna geheel uitgereik is, en ons binne enige dae niks meer sal hê nie, is daar nog geen einde aan die nood, maar het ons alle rede om met groot besorgdheid aan die onmiddellike toekoms van menig huisgesin te dink. Dat daar vele verarm is, hoef ons nie te sê nie, dit spreek vanself. Gemeentelede met groot huisgesinne, kort gelede nog in besit van 'n goeie vermoë het alles verloor, en moet nou genadebrood eet, en is van ander afhanklik vir die dak oor hulle hoof. Hoe dit verder met die ongelukkiges sal gaan, weet die Heer alleen, daar die gevaar nog nie verby is nie en die nood meer aan die toeneem is."

Die gemeente was teen hierdie tyd so te sê ontvolk, want oor 'n groot gedeelte het dit toe twee jaar laas gereën. Die boere het reeds rondgeswerf op soek na weiding in die distrikte Prieska, Hopetown, Richmond, Britstown en Murraysburg, selfs tot by die Sneeuberge en Middelburg, Kaap. In hierdie tyd is die bidure in die gemeente vermeerder van een wat al 20 jaar bestaan het, tot vier. In Februarie 1887, toe die nood op sy hoogste was en groot benouing geheers het, was daar gedeeltelike uitkoms. Daar was weer vooruitgang in die opvoeding te bespeur en ook het die gemeente hul roeping verband met die sending begin besef. Wat veral hiertoe bygedra het, was 'n baie geseënde sendingkonferensie wat aan begin van Junie in die gemeente gehou is. Die oorgrote meerderheid van die lidmate het dit bygewoon. 'n Aansienlike som is bygedra tot die delging van die Binnelandse Sendingskuld. Maar die verbetering was net tydelik, want in die Ringsverslae van 1888, en die daaropvolgende jaar, is daar weer sprake van 'n droogte. Die voorafgaande sewe jaar was die sewe maer jare in Fraserburg se bestaan. Vanaf 1882 was daar nooit voldoende water en toereikende weiding in die gemeente nie. "Onze menschen hebben honderden, wat zeggen wy, duizenden van ponden sterling moeten uitgeven voor huur van weiveld, voor het koopen van water in vreemde streken. Bowendien zyn er in die jaren duizenden van schapen omgekomen. Zelfs in de laatste vyftien maanden zyn er ettelyke duizende schapen van gebrek gestorven, en waar men verlede jaar 2,000 lammeren kreeg, heeft men vanjaar schaarsch 1,000, en in een ander geval waar men 3,000 lammeren kreeg, heeft men vanjaar geen 400."

Nogtans het leraar en gemeente, te oordeel na die kerkraadsnotule, gevoel dat God hulle nie verlaat het nie. "Dog onze God was niet alleen in het midden van de brandende Braambos, en heeft hem bewaard, maar heeft denzelven door zyn Alvermogende Kracht instaat gesteld, te midden van, de vlammen niet alleen welig te groeijen maar ook de heerlijkste vruchteii van zich aftewerpen." Vandaar hulle bydraes van £14 vir die Betsjoeanalandse gemeente; £5 vir Binnelandse Sending; nog £15 vir Sending; £14 10s. vir die Kweekskool en, ten spyte van nog vooroordeel teen sending en sendelinge, nog £20 7s. vir hierdie saak. Selfs die dankoffer het bo verwagting goed opgelewer. Aan kontant alleen is £450 geïn. Dan was daar nog 500 skape en twee perde om te verkoop. Op 1 September die dag waarop die dankofferfees sou begin, was dit droër as ooit. Die nood was op sy hoogste. Die mense wat nog nie getrek het nie, het ook al aan trek begin dink. Toe, in die nag van 5 September, het reën oor die hele distrik uitgesak en daarna het dit ál meer gereën. Die oggend toe die dankfees begin, het die gemeenteskuld nog £1 183 beloop. Op 1 Oktober het dit reeds op £840 gestaan en daar was geen rente agterstallig nie. Bowendien het die Kerkraad nog 650 skape, twee perde en twee bale wol op hande gehad. Dit het dus weer beter gegaan en die toekoms het rooskleuriger gelyk. Die Sondagskole het vordering gemaak. Daar is omgesien na die sendingarbeid in die gemeente. Die mansbiduur, wat die leraar gehou het, "is zeer gezegend"; die vrouebiduur ook. Die buitewyksbidure het ook hul werk hervat.

Ongelukkig het die jaar 1889 weer droog ingesit en droog deurgehou. Damme was steeds droog; fonteine het gedurig swakker geword; velde is verskroei deur verdorrende en verskroeiende winde; saailande het niks buiten stof opgelewer nie. "Op vele plaatsen gaat de stank der doode schapen op, rondom de kraalen, terwyl men tevergeefs uitsiet naar uitkomst. Nauwelyks zyn wy begonnen ons te verblyden over gunstige teekenen voor regen , die wy aan de lucht aanschouwen, of de wind gaat naar het westen, en er komt eene haast onverdragelyke kouden, waardoor de toestand van zaken nog hachelyker word gemaakt." Eers in Desember 1889 het oorvloedige reëns geval "zoodat de droogte nu zoo als wy vertrouwen voor goed is opgebroken, en het gansche gelaat van ons distrikt veranderd is". Die lammeroes van 1890 was dan ook baie geseën — baie tweelinge. In 1889 was die skuld van die gemeente nog £1 000, maar die geloof in die toekoms was so sterk dat die dankfeesopbrings van 1890 toereikend was om die hele skuld te delg. Van 1891 af het die gemeente aan niemand iets geskuld nie. In hierdie tyd het ds. Rossouw byna ongelooflik herstel van 'n ernstige, vier jaar lange siekte.

In 1890 is die kerkraad vergroot met vier lede, twee ouderlinge en twee diakens. Daar is ook 'n gemeentevergadering gehou om te besluit of die kerkraad daartoe behoort oor te gaan om 'n traliewerk om die kerk te laat oprig. Die gemeente was ten gunste van so 'n stap mits die koste nie meer as £1 000 beloop nie. Op 12 Januarie 1891 het ds. Rossouw aan die kerkraad gerapporteer hy tydens die afgelope Sinodesitting die here De Waal en de Kock, vermoedelik handelaars, geraadpleeg het in verband met die prys van so 'n traliewerk. Hulle het onderneem om na 'n firma in Skotland te skryf en kwotasies te vra. Die antwoord was dat so 'n traliewerk die gemeente £600 in Tafelbaai gelewer, sou kos. Die skeepsvrag van £120 was ingesluit. Die heer Frans Maritz het die materiaal van die naaste spoorwegstasie vervoer teen 2/6 per 100 pond min £5, wat hy laat val het as sy bydrae tot die saak. Die kerkraad het besluit dat die traliewerk behoorlik ingewy moes word omdat die tye verbeter het en 'n feestelike stemming die gemeente ná al die jare van beproewing geen kwaad sou doen nie. Prof. Nicolaas Hofmeyr van die Stellenbosse Kweekskool is uitgenooi om as feesredenaar op te tree. Hierdie eer is hom aangedoen omdat hy die voorstel om 'n traliewerk om die kerk op te rig, aan die leraar gedoen het. Die oorweging was dat dit sou bydra tot die aantreklikheid van die gebou en dat dit sou pas by die vereiste stemming van afsondering en gewydheid van 'n Godshuis. Die hoogeerwaarde professor het nie kans gesien om na Fraserburg te kom nie, en die kerkraad moes van sy spyt daaroor verneem op 3 Oktober 1892 nadat die traliewerk reeds op 3 September ingewy is. Die totale koste van die traliewerk was einde ten laaste £1 320.

Op 3 Desember 1892 moes ds. Rossouw die kerkraad verlof vra. Die moeisame arbeid gedurende die lang jare van teisterende droogte, die ontberings van die gemeente, gepaardgaande met bekommernis en sorge vir die herder, het sy kragte uitgeput en hom gebreek. Kotzé skryf: "Skuld en armoede van kerk en lidmaat onderskeidelik, die siekte van sy gewaardeerde en onontbeerlike hulp, sy vrou, het nie in sy klere gaan sit nie. Dit was te veel vir vlees en bloed, want ds. Rossouw het 'n teer hart in hom omgedra. Hy het saam gevoel en saam gely. Nou sou hy liggaamlik ondergaan saam met baie van sy gemeentelede wat in die stryd ongemerk gekwyn en ondergegaan het." Ds. Rossouw was van plan om Boland toe gaan om "aan het Strand" te rus en aan te sterk en te herstel. Op 23 Januarie 1893 het die raad 'n brief van hom en twee doktersertifikate behandel, waaruit dit geblyk het dat sy gesondheidstoestand ernstig was. Die Kerkraad was terneergedruk en skryf aan hom 'n brief waarin hulle hul "hartelyke spyt te kennen geeft over de bezoekende hand Gods, die thans op onzen geliefde Leeraar rustende is" en dat aan hom verlof toegestaan word vir ses maande. Die verlof het hom baie goed gedoen en hy het weereens sy werk hervat en nog vier jaar sy geseënde arbeid in die gemeente voortgesit, hoewel hy nooit heeltemal gesond was nie. Sy kragte het gaandeweg afgeneem, en in Oktober 1896 was sy gesondheidstoestand bedenklik.

Op 11 Oktober 1896 is ds. Rossouw, wat 14 jaar leraar van die gemeente Fraserburg was, oorlede. "De Zuid-Afrikaan" skryf op 15 Oktober as volg oor Fraserburg se ontslape leraar: "Hy was 'n Evangeliedienaar wat oorvloei het van 'n diepe erns, 'n heilige vuur en 'n onuitputbare arbeidskrag. Hy was nie alleen prediker nie, maar 'n deelnemende vriend in die beste sin van die woord van armes en beproefdes." Ds. E.Z.J. de Beer sê (in "De Vereeniging"): "Hij was een prediker van ongewone zalving." Vir hulle wat hom as student in Kaapstad geken het, was sy sukses op die preekstoel 'n groot verassing omdat hy in sy jongelingsjare baie gehakkel het. P.J. en G.S. Nienaber skryf in "Geskiedenis van Afrikaanse letterkunde": "Ds Rossouw was ook begaafd met 'n fyn humorsin. So vertel ds. De Beer dat hy tydens 'n Sinodesitting 'n swaar verkoue gehad het en dikwels die sakdoek moes gebruik met 'n luidrugtigheid wat hinderlik was. Ds. Rossouw buk toe vooroor en sê vir hom: 'Broeder u moet toch niet zoveel uw eigen trompet blazen.'"

Op 26 Oktober 1896 het die kerkraad te boek gestel "hoe diep zy het groote verlies gevoeld, dat de Kerk in het algemeen en die gemeente in het byzonder, geleden heeft door zijn vroegtydigen dood. Dat de Kerkraad zyn getrouwe arbeid in de gemeente hoog waardeerd en Gode dankzeg voor hetgeen Hy in hem aan de Kerk en de gemeente geschonken heeft." Ds. Rossouw is onder blyke van groot en innige deelname begrawe in die kerkgebouterrein. Die gemeente het vir hom in dankbare herinnering 'n grafmonument opgerig. Ook die dorpsraad het sy nagedagtenis geëer deur die naam Rossouwstraat, wat destyds deur die dorp se sakekern geloop het.

Dr. J.A. Heese skryf in 1966 in die eeufees-gedenkboek van die NG gemeente Uniondale: "Ds. Rossouw verdien 'n ereplek onder ons eerste taalleiers".

Op 4 Oktober 1878 het 'n brief van ds. Rossouw in "Die Afrikaanse Patriot" verskyn waarin hy die publikasie van preke in Afrikaans in die blad bepleit het. Skaars drie maande later, op 10 Januarie 1879, het "Die Afrikaanse Patriot" dan ook 'n Afrikaanse preek van ds. Rossouw gepubliseer, die heel eerste keer dat 'n Afrikaanse preek in druk verskyn het. Sy Afrikaanse preke is in 1881 in boekvorm uitgegee onder die titel "Godsdienstige stukke". Ds. Rossouw het in die "Patriot" van 28 September 1884 verduidelik waarom hy in Afrikaans skryf: "Ons skryf in di Afrikaanse taal omdat ons weet dat dit werklik 'n taal is, en dat di argumente van di voorstanders daarvan, nog nooit weerleg is ni, en nooit weerleg kan word ni. 'n Ander rede is, omdat 'n mens ver hom in di Afrikaanse taal kragtiger kan uitdruk dan in Hollands, en omdat daar 'n seggingskrag, 'n direktheid, 'n onnoembare iets is, wat in baing tale nie word gevonde ni. Ook verstaan di meeste van onse mense dit beter dan iets anders, en word die veragterste van ons landgenote daardeur in di gelegenheid gesteld om omtrent di dinge wat di saligheid van sy siel aangaan te hoor lees in 'n taal wat hy alle dage spreek en hoor."

P.J. en G.S. Nienaber skryf in "Geskiedenis van Afrikaanse letterkunde": "Ds, Rossouw het van hart tot hart gepraat met sy lesers en ook nie geskroom om hulle naas die versoeningsdood van Christus die vreeslikheid van die hel voor te hou nie." Hulle gee dan die volgende voorbeelde: "O hoe verskriklik sal dit nie wees nie, als daar onder die lesers van die Patriot 'n vader of moeder is wat 'n onsedelike lewe ly, wat ver hulle skuldig maak aan sonde wat ons liewer nie kan noem nie! Ouers wat drink!!... Ons verseker u of u jong of oud is, dat daar 'n hel is, 'n eeuwige verdoemenis, 'n skrikkelike plaas der pyniging, voor hulle wat die saligheid uit die hand van die Heere Jesus nie aanneem nie. Laat dus vir u geseg, en kom nie in die verdoemenis." Op 12 Desember 1879 het ds. Rossouw se preek gehandel oor die vraag: Wat die sonde is? en aan die einde van sy preek vra hy aan die sondaar: "Het jy nog nooit gebeef by die gesig van jou sonde, of gesidder by die gedachte aan die hel en die eeuwige verdoemnis? Beef dan vandag, sidder dan vandag!!" Sy preke was baie gewild en is met graagte gelees. Van oral het hy briewe van waardering gekry en getuienisse van lesers wat tot bekering gekom het. Deur die "Patriot", skryf Nienaber, het hy mense bereik wat nooit in 'n kerk gekom het nie, wat nooit hul Bybel gelees het of nooit deur 'n predikant besoek is nie. Dié preke is nietemin op 31 Oktober 1884 gestaak.

Die invloed daarvan was groot, nie alleen om hul godsdienstige waarde nie, maar ook vir die bevordering van Afrikaans as taal in 'n tyd toe dit baie moed gekos het om in Afrikaans te skryf. Aan die "Bijbelsch Dagboek" (1880) het hy saam met ds. S.J. du Toit en ander predikante meegewerk. Die doel van die boek was om die Nuwe Testament binne 'n jaar deur die huisgesin te laat deurlees. By die verskillende Skrifafdelings was daar 'n toepaslike verklaring en Psalmverse om te sing. Kort voor sy heengaan in 1896 het hy nog in opdrag van ds. Andrew Murray 'n Nederlandse vertaling van John Foxe se boek onder die naam "Het Nieuwe Martelaarsboek. Eene Geschiedenis van de vervolgingen der Christelijke Kerk" laat verskyn. Hierin is die verskriklike martelinge waaraan die Christene onderhewig was vanaf die marteldood van die eerste Martelaar, Jesus Christus, uitvoerig en, volgens prof. Nienaber, "besonder boeiend" verhaal. Volgens ds. Rossouw se kleinseun Leon Rousseau het dié vertaling "daartoe bygedra om Nederlanders en Afrikaners minder verdraagsaam teenoor die Katolieke Kerk te maak".

By sy bedrywige lewe as leraar in 'n groot gemeente wat tydens die eerste sewe jaar van sy bediening byna deurentyd onder knellende droogtes gebuk gegaan het, het ds. Rossouw ook tyd gevind om aan sy literêre aanleg uiting te gee deur die skryf van gedigte in Afrikaans, Nederlands en Engels. Van sy Nederlandse gedigte het onder die skuilnaam "P.D.R. van Uiendal" in die Kaapstadse koerant "De Zuid-Afrikaan" verskyn het. Ook Engelse gedigte, een oor die Slag van Majuba, het in die "South African News" verskyn. Onder die skuilnaam, Cefas, het die algemeen bekende Afrikaanse gedig "John MacKensie moenie grens nie" in "Die Afrikaanse Patriot" van 29 Augustus 1884 verskyn.

Hiermee het hy sy naam gevestig en bekend geraak onder die volk. Dit het betrekking op die republiekies Stellaland en Goosen, wat in 1882 deur blankes gestig is in die gebied van die kapteins Montsioa en Mankoroane, wat oorwin is deur Moshette en Massouw met behulp van hierdie blankes. By die Konvensie van Londen in 1884 is die republiekies tussen Engeland en Transvaal verdeel. Die Engelse gedeelte het direk onder ryksbeheer gestaan en eerw. John Mackenzie is aangestel as kommissaris daarvan. John Mackenzie was miskien 'n goeie sendeling, maar geen staatsman nie, veral wat sy naturellepolitiek betref. Sir Hercules Robinson het self ingesien dat sy aanstelling 'n fout was en het hom daarom teruggeroep. Prof. Nienaber skryf hy was "tuis in die werke van die beste Hollandse en Engelse digters".

Stellaland
Aan die adres van John Mackenzie

John Mackensie,
moenie grens nie!
Ja, jou tyd was kort;
jy het nie kan toon nie
wat daar in jou woon nie;
sonder seremonie
moes jy somaar vort!

John Mackensie,
moenie grens nie!
Jy moes gou laat vat;
ag, die swarte brawe
moet nou goud gaan grawe
as die "Boers" hul slawe -
en jy in die pad

John Mackensie,
moenie grens nie -
word nie stapelgek!
Van jou fraaie drome
is daar niks gekome;
hulle bly maar drome -
en jy moet laat trek!

John Mackensie,
moenie grens nie -
ons het medely!.
Jy het nie gebrom nie
om so ver te kom nie;
wie was nie verstom nie?
En nou moet jy gly!

John Mackensie,
moenie grens nie -
ons doet niks as sug!
Wie kon dit voorspelle
dat hul jou sou kwelle
tot jy heen moes snelle,
bondel op die rug?

John Mackensie,
moenie grens nie -
hou jou by jou lees!
Want dit hou geen steek nie
om die wet te preek nie
as jy dit self breek nie -
Jy is daar gewees!!

Leon Rousseau (gebore 5 Maart 1931 en oorlede op 24 Februarie 2016), die Afrikaanse skrywer, uitgewer en medestigter van die uitgewery Human & Rousseau, skryf in 2013 in die "Kerkbode" hoe hy sy oupa, ds. Rossouw, se Statebybel oopgemaak het nadat dit 60 jaar ongelees op sy rak gestaan het. Hy het dit geërf by sy pa, Pierre, wat gebore is op 22 Februarie 1882 en 14 jaar oud was toe sy predikant-pa sterf en self op 22 November 1954 oorlede is. Rousseau skryf nie hoeveel kinders ds. Rossouw gehad het nie (ander bronne gee dit aan as agt), maar wel dat hy die familienaam verander het deur sy kinders “Rousseau” te doop. "Oupa was dikwels met die Bybel of met ’n preek in sy werkkamer doenig, en Ouma met haar talryke kroos." Pierre het sy pa se Werkbybel geërf. In 1901 het die 19-jarige seun by genl. Kritzinger se invallende kommando’s aangesluit en is hy ernstig gewond. Hy is later as Kaapse rebel ter dood veroordeel, maar begenadig. Enkele jare ná die Driejarige Oorlog is hy getroud met die 20-jarige Elise Gerdener, Leon Rousseau se ma. Dié Elisabeth Luise Rousseau was die suster van prof. G.B.A. Gerdener en tante van die kleurryke politikus Theo Gerdener. Pierre Rousseau was later skoolhoof op Worcester.

Die Rossouw-egpaar het agt kinders gehad:




</doc>
<doc id="88341" url="https://af.wikipedia.org/wiki?curid=88341" title="Oranjebruin">
Oranjebruin

Ekwivalente kleurnaam vir "tawny" .

Volgens verskeie kleurskemas word oranjebruin as volg voorgestel:


</doc>
<doc id="88342" url="https://af.wikipedia.org/wiki?curid=88342" title="Donkerrooi">
Donkerrooi

Donkerrooi is die kleur van bloed.

Volgens verskeie kleurskemas word donkerrooi as volg voorgestel:


</doc>
<doc id="88343" url="https://af.wikipedia.org/wiki?curid=88343" title="Senter">
Senter

'n Senter is 'n spelerposisie in rugby. Die nommer 12 staan as die binnesenter en die nommer 13 as die buitesenter bekend.

Daar is twee variasies. Eerstens, die spelskepper, wat met vernuftige hande en voetwerk die opposisie oorhoops gelaat het, en die spelers buite hom weggestuur het om drieë te druk. Die ander was 'n man met 'n verbysterende vaartversnelling, wat 'n opponent aan die buitekant kon klop deur op volle vaart 'n 90 grade rigting verandering te maak. Deesdae lyk beide soos outydse stutte, en hul doel is om 'n losskrum in die middel van die veld af te dwing.

'n Paar bekende senters ter illustrasie:


</doc>
<doc id="88344" url="https://af.wikipedia.org/wiki?curid=88344" title="Donkergroen">
Donkergroen

Donkergroen is die kleur van woudbos.

Volgens verskeie kleurskemas word donkergroen as volg voorgestel:


</doc>
<doc id="88345" url="https://af.wikipedia.org/wiki?curid=88345" title="Appelgroen">
Appelgroen

Appelgroen is die kleur van 'n groen appel se skil.

Die eerste aangetekende gebruik van die Engelse woorde "apple green" as 'n kleurnaam was in 1648.

Volgens verskeie kleurskemas word appelgroen as volg voorgestel:


</doc>
<doc id="88346" url="https://af.wikipedia.org/wiki?curid=88346" title="Avokado (kleur)">
Avokado (kleur)

Avokado is die kleur van 'n avokadopeer se skil.

Volgens verskeie kleurskemas word avokado as volg voorgestel:


</doc>
<doc id="88347" url="https://af.wikipedia.org/wiki?curid=88347" title="HSV (kleurruimte)">
HSV (kleurruimte)

HSV (van Engels: Hue, Saturation, Value) of KVW (Afrikaans: Kleurtoon, Versadiging, Waarde) is 'n model om kleure mee te beskryf. Dit word 'n kleurruimte genoem omdat dit 'n spesifieke kleur in terme van drie dimensies beskryf. Dieselfde model word ook aangedui met HSB (vir Hue, Saturation, Brightness) of KVH (Afrikaans: Kleurtoon, Versadiging, Helderheid).

Die stelsel is in die 1970's vir rekenaargrafika ontwerp. Hedendaagse toepassings gebruik dit steeds vir die kies van kleure as beelde geredigeer word, maar dit word minder algemeen vir beeldanalise en rekenaarvisie gebruik.




</doc>
<doc id="88348" url="https://af.wikipedia.org/wiki?curid=88348" title="HSV">
HSV

HSV kan na een van die volgende verwys:



</doc>
<doc id="88351" url="https://af.wikipedia.org/wiki?curid=88351" title="Woudgroen">
Woudgroen

Woudgroen (Engels: "Forest green") is die kleur van die plantegroei in 'n digte woud of plantasie.

Volgens verskeie kleurskemas word Woudgroen as volg voorgestel:


</doc>
<doc id="88353" url="https://af.wikipedia.org/wiki?curid=88353" title="Varinggroen">
Varinggroen

Varinggroen is die kleur van die varingplant se blare.

Volgens verskeie kleurskemas word varinggroen as volg voorgestel:


</doc>
<doc id="88354" url="https://af.wikipedia.org/wiki?curid=88354" title="Bottelgroen">
Bottelgroen

Bottelgroen is die kleur wat vir Bangladesj se vlag, asook verskeie skooluitrustings gebruik word.

Volgens verskeie kleurskemas word bottelgroen as volg voorgestel:


</doc>
<doc id="88356" url="https://af.wikipedia.org/wiki?curid=88356" title="Toevoegende kleur">
Toevoegende kleur

'n Toevoeging van kleur is die skepping van 'n kleur deur die vermenging van die lig van twee of meer verskillende kleure. Rooi, groen en blou is die primêre toevoegingskleure wat normaalweg gebruik word in 'n toevoegingskleurstelsel. Toevoeging van kleur is in teenstelling met subtraktiewe kleur, in watter kleure is geskep deur af te trek (absorbeer) dele van die spektrum van die lig wat in gewone wit lig deur middel van gekleurde pigmente of kleurstowwe, soos dié in verf, ink, en die drie verflae in tipiese kleurfoto's op film.

Die kombinasie van twee van die drie standaard toevoeging primêre kleure in gelyke verhoudings produseer 'n toevoeging sekondêre kleur siaan, magenta of geel, wat in die vorm van kleurstowwe of pigmente die standaard-primêre kleure in subtraktiewe kleurstelsels is. Die subtraktiewe stelsel met behulp van primêre wat die sekondêre van die toevoeging stelsel kan gesien word as 'n alternatiewe benadering tot die weergee van 'n wye verskeidenheid van kleure deur die beheer van die relatiewe hoeveelhede van die rooi, groen en blou lig wat die oog bereik.


</doc>
<doc id="88358" url="https://af.wikipedia.org/wiki?curid=88358" title="1 Timoteus">
1 Timoteus

1 Timoteus is die 15de boek in die Nuwe Testament van die Bybel. Hierdie boek, 'n brief aan Timoteus tesame met sy tweede brief aan Timoteus en saam met die brief aan Titus, is nie soos Paulus se ander briewe aan gemeentes gerig nie maar aan indiwidue. Die drie briewe handel veral oor die vereiste waaraan die gemeente se ampsdraer of leiers moet voldoen. Daarom word die briewe ook die pastorale briewe genoem: briewe aan die herders of pastors van die gemeente.

In hierdie brief word Timoteus aangemoedig om standvastig te bly in die geloof en hom nie te bemoei met dwaalleerstellings waardeur die gemeente in die war gebring word nie. Hy moet toesien dat onberispelike manne wat geskik is vir die werk, aangewys word as ouderlinge en diakens en dat vroue van goeie karakter hulle bystaan. Vervolgens kry Timoteus raad oor hoe hy sy pligte moet uitvoer as goeie dienaar van Christus.



</doc>
<doc id="88359" url="https://af.wikipedia.org/wiki?curid=88359" title="2 Timoteus">
2 Timoteus

2 Timoteus is die 16de boek in die Nuwe Testament van die Bybel. Hierdie boek, 'n brief aan Timoteus, is uit 'n gevangenis geskryf en daarin word Timoteus aangespoor om in 'n tyd van toenemende afvalligheid te volhard. Hy moet die Woord verkondig en mense bemoedig deur met geduld onderrig te gee. Hy moet aan die Heilige Skrif vashou as rigsnoer vir lewe en leer. Daarby moet hy in geloof, volharding, geduld en liefde die voorbeeld navolg van die skrywer wat nou aan die einde van sy lewe gekom het.



</doc>
<doc id="88360" url="https://af.wikipedia.org/wiki?curid=88360" title="Aspersie (kleur)">
Aspersie (kleur)

Die kleur aspersie is in 1993 deur "Crayola" geskep.

Volgens verskeie kleurskemas word aspersie as volg voorgestel:


</doc>
<doc id="88361" url="https://af.wikipedia.org/wiki?curid=88361" title="Amandel (kleur)">
Amandel (kleur)

Amandel is 'n kleur in die Crayola vetkrytreeks.

Volgens verskeie kleurskemas word amandel as volg voorgestel:


</doc>
<doc id="88362" url="https://af.wikipedia.org/wiki?curid=88362" title="Dennegroen">
Dennegroen

Dennegroen stel die kleur van dennebome se loofnaalde (blare) voor.

Volgens verskeie kleurskemas word dennegroen as volg voorgestel:


</doc>
<doc id="88363" url="https://af.wikipedia.org/wiki?curid=88363" title="Mintgroen">
Mintgroen

Volgens verskeie kleurskemas word mintgroen as volg voorgestel:


</doc>
<doc id="88364" url="https://af.wikipedia.org/wiki?curid=88364" title="Melrose-abdy">
Melrose-abdy

St Mary's-abdy, Melrose, algemeen bekend as Melrose-abdy is 'n geruïneerde Cisterciaanse klooster in Melrose, Roxburghshire, in Skotland.


</doc>
<doc id="88365" url="https://af.wikipedia.org/wiki?curid=88365" title="Islamitiese groen">
Islamitiese groen

Volgens verskeie kleurskemas word Islamitiese groen as volg voorgestel:


</doc>
<doc id="88366" url="https://af.wikipedia.org/wiki?curid=88366" title="Pakistangroen">
Pakistangroen

Pakistangroen is 'n kleur, 'n skakering van donkergroen, wat in webontwikkeling en grafiese ontwerp gebruik word. Dit is ook die agtergrondkleur van die vlag van Pakistan.

Volgens verskeie kleurskemas word Pakistangroen as volg voorgestel:


</doc>
<doc id="88367" url="https://af.wikipedia.org/wiki?curid=88367" title="Parysgroen">
Parysgroen

Parysgroen ( Schweinfurter Grün) is 'n pigment, maar ook 'n dodelike gifstof.
Dit is koper (II) arsenietasetaat, 'n dubbele sout wat koper, arseen, en die anioon van asynsuur verbind. Die chemiese formule is Cu(CHCOO) · 3 Cu(AsO).

Parysgroen is sedert die 19de eeu as 'n kleurstof in skilderwerk gebruik. Dit word aangeprys vir sy kleurintensiteit en ligspoed, maar sy giftigheid is reeds lank bekend. Sy toksiese eienskappe en gebruike dateer terug na die Tweede Wêreldoorlog, toe dit as 'n plaagdoder vir rotte in Parys en malariamuskiete in Italië en omstreke gebruik is.

Volgens verskeie kleurskemas word parysgroen as volg voorgestel:


</doc>
<doc id="88368" url="https://af.wikipedia.org/wiki?curid=88368" title="Donker mosgroen">
Donker mosgroen

Volgens verskeie kleurskemas word donker mosgroen as volg voorgestel:


</doc>
<doc id="88369" url="https://af.wikipedia.org/wiki?curid=88369" title="Liggeel">
Liggeel

Liggeel is 'n baie ligte skakering van geel kleur.

Die eerste opgetekende gebruik van liggeel as 'n kleurnaam in Engels was in 1861.

Volgens verskeie kleurskemas word liggeel as volg voorgestel:


</doc>
<doc id="88370" url="https://af.wikipedia.org/wiki?curid=88370" title="Hemelblou">
Hemelblou

Hemelblou is 'n baie ligte skakering van blou kleur.

Volgens verskeie kleurskemas word hemelblou (Pantone) as volg voorgestel:



</doc>
<doc id="88371" url="https://af.wikipedia.org/wiki?curid=88371" title="Staalblou">
Staalblou

Staalblou is 'n grys skakering van blou kleur.

Die eerste opgetekende gebruik van staalblou as 'n kleurnaam in Engels was in 1817.

Volgens verskeie kleurskemas word staalblou as volg voorgestel:



</doc>
<doc id="88372" url="https://af.wikipedia.org/wiki?curid=88372" title="Helmknorhaan">
Helmknorhaan

Die Helmknorhaan ("Dactyloptena orientalis") is 'n vis wat voorkom in die Indiese-Pasifiese area, die Rooisee en aan die ooskus van Afrika vanaf Oman tot by Algoabaai. In Engels staan die vis bekend as die "Oriental helmet gurnard".

Die vis se eerste dorsale vin stekel is agter die kop en die tweede is verder agter. Daar is donker kolle en blou lyne op die middelste gedeeltes van die borsvinne.





</doc>
<doc id="88377" url="https://af.wikipedia.org/wiki?curid=88377" title="Geriffelde fluitbek">
Geriffelde fluitbek

Die Geriffelde fluitbek ("Fistularia petimba") is 'n vis wat voorkom in die tropiese Atlantiese Oseaan tot by Walvisbaai en die Indiese-Pasifiese area, die Rooisee en aan die ooskus van Afrika tot by Mosselbaai. In Engels staan die vis bekend as die "Serrate flutemouth".

Die vis se lyf is rooi tot oranje-bruin aan die bokant en silwer aan die onderkant. Daar is benerige riwwe langs die ruglyn voor die dorsale vin. Die oë is rond en die vis kom gewoonlik in dieper water voor, tot 200 meter.





</doc>
<doc id="88379" url="https://af.wikipedia.org/wiki?curid=88379" title="Trompetvis">
Trompetvis

Die Trompetvis ("Aulostomus chinensis") is 'n straalvinnige vis in die familie van Trompetvisse ("Aulostomidae"). Die visse kom in die Indies-Pasifistiese area en aan die ooskus van Afrika tot by Oos-Londen voor. Die wetenskaplike naam vir die spesie is vir die eerste keer in 1766 deur Carolus Linnaeus gepubliseer. In Engels staan die vis as die "Chinese trumpetfish" bekend.

Die vis het 'n lang, skraal liggaam wat lateraal saamgepers is met 'n lang, buisvormige bek. Die liggaam is geel of bruin, met groen vinne. Die vis het 'n platter kop en lyf as die fluitbek en daar is 'n ry van 8-13 kort stekels voor die dorsale vin. Dit het ook nie die lang stertfilament soos die fluitbekke nie. Die liggaam is tot 80 cm lank.

Hierdie visse staan dikwels regop in die water, met die kop na onder, tussen seevere en koraal terwyl hulle vir prooi wag. Hulle dryf ook soms bewegingloos soos 'n stukkie hout rond. As 'n skool visse verby swem slaan hulle soos 'n bliksemstraal toe.




</doc>
<doc id="88381" url="https://af.wikipedia.org/wiki?curid=88381" title="Trompetvisse">
Trompetvisse

Die Trompetvisse ("Aulostomidae") is 'n vis-familie wat tot die orde Syngnathiformes hoort. Daar is slegs een genus met drie spesies wat tot die familie hoort. Die familie kom in die tropiese Atlantiese Oseaan en Indies-Pasifiese area voor.

Visse in die familie se lyf is lank en plat en hulle word tot 80 cm lank. Daar is gewoonlik 8-12 stekels op die rug voor die dorsale vin en die sylyn is goed ontwikkel. Hulle kom in riwwe voor saam met plantvreters.

Die volgende genus en gepaardgaande spesie kom aan die Suid-Afrikaanse kus voor:


Die volgende twee spesies kom nie in Suider-Afrika voor nie:





</doc>
<doc id="88383" url="https://af.wikipedia.org/wiki?curid=88383" title="Dactyloptena">
Dactyloptena

Dactyloptena is 'n genus van visse in die familie van Helmknorhane ("Dactylopteridae"). Spesies wat aan die genus behoort is inheems aan die Indiese en Stille oseaan. Die genus is vir die eerste keer in 1908 deur Jordan & Richardson wetenskaplik beskryf.

Daar is tans ses erkende spesies in die genus:



</doc>
<doc id="88388" url="https://af.wikipedia.org/wiki?curid=88388" title="Slankstekel-plooibek">
Slankstekel-plooibek

Die Slankstekel-plooibek ("Gerres oyena") is 'n vis wat voorkom in die Indiese-Pasifiese area en aan die ooskus van Afrika tot by Kosibaai. In Engels staan die vis bekend as die "Slenderspine pursemouth".





</doc>
<doc id="88391" url="https://af.wikipedia.org/wiki?curid=88391" title="Karmosyn">
Karmosyn

Die kleur karmosyn is 'n diep skakering van rooi wat geen geel bevat nie, en na rooi-violet neig.

Volgens verskeie kleurskemas word karmosyn as volg voorgestel:


</doc>
<doc id="88395" url="https://af.wikipedia.org/wiki?curid=88395" title="Skarlakenrooi">
Skarlakenrooi

Die kleur skarlaken is 'n helderrooi met 'n effense oranje skynsel. In die spektrum van sigbare lig, en op die tradisionele kleurwiel, dit is kwartpad tussen rooi en oranje, effens minder oranje as vermiljoen.

Volgens verskeie kleurskemas word skarlaken as volg voorgestel:


</doc>
<doc id="88396" url="https://af.wikipedia.org/wiki?curid=88396" title="Gerres">
Gerres

Gerres is 'n genus van straalvinnige visse in die familie van Plooibekke ("Gerreidae"). Spesies wat aan die genus behoort word hoofsaaklik in die seewater van die oostelike Atlantiese Oseaan, regdeur die Indiese Oseaan, tot in die westelike Stille Oseaan aangetref. Die genus is vir die eerste keer in 1824 deur Quoy & Gaimard wetenskaplik beskryf.

Daar is tans 28 erkende spesies wat aan die genus behoort:



</doc>
<doc id="88398" url="https://af.wikipedia.org/wiki?curid=88398" title="Vermiljoen">
Vermiljoen

Die kleur vermiljoen is 'n helderrooi pigment, oorspronklik van poeier van die mineraal sinnaber (kwik-II-sulfieterts) gemaak. Dit is destyds wyd gebruik in Antieke Rome se kuns en versiering, in die verligte manuskripte van die Middeleeue, in die skilderye van die Renaissance, en in die kuns- en lakwerk van China, waar dit dikwels "Chinese rooi" genoem is.

Volgens verskeie kleurskemas word vermiljoen as volg voorgestel:


</doc>
<doc id="88399" url="https://af.wikipedia.org/wiki?curid=88399" title="Anton van Wouw-huis">
Anton van Wouw-huis

Die Anton van Wouw-huis was die laaste tuiste en ateljee van die beeldhouer Anton van Wouw (1862-1945). Die huis, wat nou aan die Universiteit van Pretoria behoort, staan op die hoek van Clark- en Rupertstraat in Brooklyn, Pretoria.

Die erf waarop die huis gebou is, het aanvanklik aan mnr J Brookes behoort. Die erf het drie keer van eienaar verwissel voordat Van Wouw dit in 1937 gekoop het. Van Wouw het die argitek Norman Eaton aangestel om die huis as woonplek en ateljee te ontwerp en die huis is in 1938 voltooi. Van Wouw wat 'n natuurliefhebber was, het Eaton aangesê om ‘n woning te ontwerp waar argitektuur en die natuur ‘n verwantskap met mekaar het.

Van Wouw het in die huis gewoon vanaf 1939 tot en met sy dood op 30 Junie 1945. Professor en mev S F Oosthuizen van die Universiteit van Pretoria het daarna in die huis gewoon tot en met 1973.

Dr Anton Rupert van die Rembrandt Groep, het op 16 November 1973 aangekondig dat die groep ‘n donasie aan die Universiteit van Pretoria gemaak het om die Van Wouw Huis aan te koop, en die huis het die universiteit se eiendom geword. Dr Rupert het die huis amptelik op 21 Mei 1974 aan die universiteit oorhandig.



</doc>
<doc id="88402" url="https://af.wikipedia.org/wiki?curid=88402" title="Lys van vlagname">
Lys van vlagname

Hier volg 'n onvolledige lys van vlagname, gesorteer volgens alfabetiese volgorde. Bykans geen vlag het 'n amptelike naam nie, al word van die name hier algemeen aanvaar en universeel gebruik.


</doc>
<doc id="88403" url="https://af.wikipedia.org/wiki?curid=88403" title="Langwerpige plooibek">
Langwerpige plooibek

Die Langwerpige plooibek ("Gerres oblongus") is 'n vis wat voorkom in die tropiese Indiese-Pasifiese area en aan die ooskus van Afrika tot by Kosibaai. In Engels staan die vis bekend as die "Oblong pursemouth".





</doc>
<doc id="88405" url="https://af.wikipedia.org/wiki?curid=88405" title="Entebbe Internasionale Lughawe">
Entebbe Internasionale Lughawe

Die Entebbe Internasionale Lughawe (IATA: EBB, ICAO: HUEN) is die belangrikste internasionale lughawe in Uganda. Die lughawe is naby die stad Entebbe op die oewer van die Victoriameer, ongeveer 35 km van die hoofstad Kampala geleë.

Die vliegveld is reeds vanaf 1929 in gebruik. Ná die Tweede Wêreldoorlog word dit uitgebrei en op 10 November 1951 amptelik heropen. In Mei 1952 was Entebbe een van die haltes van die De Havilland Comet wat op 2 Mei van Londen na Johannesburg vertrek het; dit was die eerste kommersiële vlug van 'n passasierstraler.

Die ou lughawe is intussen gesloop, met uitsondering van die beheertoring, en vervang deur 'n terminaal wat in 2007 vir binnelandse vlugte gebou is. Die ou gedeelte word ook vir militêre vlugte gebruik. Internasionale vlugte gebruik die passasiersterminaal wat in die 1970's gebou is.

In Julie 1976 was die lughawe die middelpunt van Operasie Entebbe, toe Israeliese kommando's 'n aanval uitgevoer het om gyselaars te bevry. Die operasie het in die "ou" lughawegebou plaasgevind, waar die Palestynse Bevrydingsorganisasie en Rooi Leër Faksie passasiers aangehou het. Uiteindelik is 102 van die 106 gyselaars gered, drie sterf en een is deur Ugandese weermagoffisiere by 'n nabygeleë hospitaal vermoor. Vyf Israeli-soldate is tydens die operasie gewond.




</doc>
<doc id="88407" url="https://af.wikipedia.org/wiki?curid=88407" title="Grootfonteinlughawe">
Grootfonteinlughawe

Grootfonteinlughawe (IATA-kode: GFY, ICAO: FYGF) is 'n lughawe wat Grootfontein bedien, 'n stad in die Otjozondjupa-streek van Namibië. Die lughawe is ongeveer 4 km (2 myl) suid van die sentrum van Grootfontein. Dit was voorheen 'n operasionele militêre lugmagbasis van die Suid-Afrikaanse Lugmag.

Die lughawe lê op 'n hoogte van 1 413 m (4 636 voet) bo seevlak. Dit het twee geteerde aanloopbane, nommer 26/8 meet 3 560 meter by 45 meter (11 680 vt × 148 vt) en 17/35 meet 1 040 m × 30 m (3 412 vt × 98 vt).




</doc>
<doc id="88409" url="https://af.wikipedia.org/wiki?curid=88409" title="Oliver North">
Oliver North

Oliver Laurence North of Ollie North is 'n afgetrede luitenant-kolonel van die Amerikaanse marinierskorps. Hy is ook 'n bekende TV-persoonlikheid, politieke kommentator, skrywer en was by die Iran-Contra-skandaal betrokke.

Oliver Laurence North is op 7 Oktober 1943 in San Antonio, Texas gebore, maar word in Philmont in New York groot. Hy studeer aan die Staatsuniversiteit van New York by Brockport. In 1987 is hy met Betsy Stuart getroud.

North het 22 jaar in die Amerikaanse marinierskorps gedien, onder andere tydens die Viëtnamoorlog. In 1981 word hy lid van die staf van die Nasionale Veiligheidsraad van die Reagan-regering, hy koördineerder van 1983 tot 1986 die bestryding van terrorisme, en word uiteindelik adjunkdirekteur vir politiek-militêre sake. Hy koördineer die inval van Grenada in 1983. In 1985 speel hy 'n belangrike rol in die suksesvolle poging om die kapers van die passasierskip, die Achille Lauro in Italië te arresteer. North was ook in 1986 by voorbereidings vir die lugaanvalle op Libiese militêre basisse in Tripoli en Benghazi, as vergelding vir 'n bomaanslag in 'n Berlynse nagklub betrokke.

In die laat 1980's verkoop die VSA in die geheim wapens aan Iran om die vrylating van Amerikaanse gyselaars wat in Libanon aangehou is aan te moedig. North formuleer egter 'n tweede deel van die plan, wat die opbrengs van die verkope na die Contra-rebelle in Nicaragua herlei. Dit was spesifiek ingevolge die Boland-Amendement verbied en hy is op 5 Julie 1989 vir sy aandeel daaraan gevonnis.

Hy is vir drie jaar gevangenis met opskorting, twee jaar voorwaardelik, 'n $150 000 boete en 1 200 uur gemeenskapsdiens gevonnis. Op 20 Julie 1990 is sy veroordeling tersyde gestel omdat die proses nie regverdig was nie en dit op TV uitgesaai is. Die Amerikaanse Hooggeregshof verwerp die saak en het nie 'n hersiening daarvan toegestaan nie.

In 1994 staan North as senator in Virginia, maar was nie suksesvol nie. Hy het verskeie blitsverkopers geskryf, waaronder: "Under Fire", "One More Mission", "War Stories - Operation Iraqi Freedom", "Mission compromised", "The Jericho sanction" en "The Assassins". Hy skryf ook rubrieke en is die gasheer van die TV-program "War Stories with Oliver North".



</doc>
<doc id="88410" url="https://af.wikipedia.org/wiki?curid=88410" title="Kleinskub-plooibek">
Kleinskub-plooibek

Die Kleinskub-plooibek ("Gerres longirostris") is 'n vis wat voorkom in die Indiese-Pasifiese oseaan, die Rooisee en aan die ooskus van Afrika tot by Algoabaai. In Engels staan die vis bekend as die "Smallscale pursemouth".





</doc>
<doc id="88412" url="https://af.wikipedia.org/wiki?curid=88412" title="Sweepvin-plooibek">
Sweepvin-plooibek

Die Sweepvin-plooibek ("Gerres filamentosus") is 'n vis wat selde gesien word in Suider-Afrika. In Engels staan die vis bekend as die "Threadfin pursemouth". Hierdie vis was verwar met "Gerres macracanthus".





</doc>
<doc id="88414" url="https://af.wikipedia.org/wiki?curid=88414" title="Suidelike opah">
Suidelike opah

Die Suidelike opah ("Lampris immaculatus") is 'n vis wat voorkom in die Suidelike Oseaan. In Engels staan die vis bekend as die "Southern opah".

Die vis se lyf is langer as die Gespikkelde opah met geen wit kolle op nie.





</doc>
<doc id="88415" url="https://af.wikipedia.org/wiki?curid=88415" title="Ongerigte radiobaken">
Ongerigte radiobaken

'n Ongerigte radiobaken of rigtinglose baken (Engels: "Non-directional beacon - NDB") is 'n radiosender wat op 'n bekende plek opgerig is en wat gebruik word as 'n lugvaart- of mariene navigasiehulpmiddel. Soos die naam aandui, is die sein of inligting wat versend word rigtingloos, in teenstelling met ander navigasiehulpmiddels soos kortgolfradio, VHF alomgerigte bestekbakens (VOR) en TACAN. NDB-seine volg die kromming van die aarde, sodat hulle oor baie groter afstande en by laer hoogtes, 'n groot voordeel bo VOR besit. Maar NDB-seine word ook meer geraak deur atmosferiese toestande, bergagtige terrein, kusrefraksie en elektriese weerstorms, veral op langgolf, wat voortdurend in alle rigtings ("non-directional") radiogolwe uitstuur. Ongerigte radiobakens word gebruik om afstand of benaderingsrigting te bepaal, asook om posisie in lugvaart- en maritieme navigasie te bepaal. Die oordragfrekwensie - gewoonlik op die langgolf - word met 'n identifikasiekode gemoduleer vir identifikasiedoeleindes.

'n Ongerigte radiobaken se toerusting, in teenstelling met radiostasies wat ook uitsaai in die hoë- en mediumfrekwensie band 150-1610 kHz, het dikwels baie onopvallende antennas met hoogtes van ongeveer 10 tot 15 m of gestrekte T-antennas.

Die ongerigte radiobaken saai radiogolwe uit wat deur vliegtuie en skepe se navigasiestelsels ontvang word, en dan in hul ADF-eenheid (outomatiese rigtingspoorder of radiokompas) aangedui word. Die sender van 'n ongerigte baken is ontwerp as 'n dubbele stelsel met 'n monitor. Die monitor verskaf 'n foutaanduiding na die volgende beheerstasie, indien enige transmissie met meer as 50% verminder of die identifikasie misluk. As 'n stasie mislukking ervaar, word die bystandsender outomaties aangeskakel.

NDBs wat gebruik word vir lugvaart word gestandaardiseer deur die Internasionale Burgerlugvaartorganisasie (ICAO) se aanhangsel 10 wat bepaal dat NDBs bedryf moet word op 'n frekwensie van tussen 190 kHz en 1750 kHz, alhoewel alle NDBs in Noord-Amerika normaalweg tussen 190 kHz en 535 kHz funksioneer. Elke radiobaken word geïdentifiseer deur 'n een-, twee-, of drie-letter morsekode-roepsein.


</doc>
<doc id="88418" url="https://af.wikipedia.org/wiki?curid=88418" title="1 Petrus">
1 Petrus

Die eerste brief van Petrus is die 21ste boek in die Nuwe Testament van die Bybel. Die hoofdoel van die brief is om gelowiges wat verspreid gewoon het in die noordelike streke van Klein-Asië en wat ter wille van hulle geloof vervolg en onderdruk word, te bemoedig. Jesus Christus se dood, opstanding en beloofde wederkoms is hulle vaste fondament sodat hulle kan aanhou glo, hoop en volhard. Hulle word opgeroep om as 'n koninklike priesterdom en heilige volk getrou te bly aan hulle Verlosser deur wie hulle duur gekoop is. Hulle moet in die Christelike lewenswandel volhard. By die wederkoms van die Here wag daar 'n beloning vir hulle.



</doc>
<doc id="88419" url="https://af.wikipedia.org/wiki?curid=88419" title="2 Petrus">
2 Petrus

Die tweede brief van Petrus is die 22ste boek in die Nuwe Testament van die Bybel. Die brief is gerig aan gelowiges wie se geloof ondergrawe word deur persone wat 'n dwaalleer verkondig en mense aanmoedig om onsedelik te lewe. Om hierdie gevaar te beveg, word gepleit dat die gelowiges moet vashou aan die ware kennis van God en aan dié Here Jesus Christus van wie hulle gehoor het by getuies wat Hom self gesien en gehoor het. Hulle moet ook die skynbare vertraging van die wederkoms sien as 'n teken van God se geduld en liefde: Hy wil hê dat almal hulle moet bekeer.



</doc>
<doc id="88420" url="https://af.wikipedia.org/wiki?curid=88420" title="2 Johannes">
2 Johannes

Die tweede brief van Johannes is die 24ste boek in die Nuwe Testament van die Bybel. Die kort brief is gerig aan die "uitverkore vrou en haar kinders" wat waarskynlik verwys na 'n plaaslike gemeente en sy lidmate. Hulle moet mekaar liefhê en standvastig bly in hulle stryd teen dwaalleraars en hulle dwaalleer.



</doc>
<doc id="88421" url="https://af.wikipedia.org/wiki?curid=88421" title="3 Johannes">
3 Johannes

Die derde brief van Johannes is die 25ste boek in die Nuwe Testament van die Bybel. Die kort brief is gerig aan 'n kerkleier, Gaius, om waardering te betuig vir sy hulp aan ander gelowiges en hom te waarsku teen Diotrefes.



</doc>
<doc id="88422" url="https://af.wikipedia.org/wiki?curid=88422" title="1 Johannes">
1 Johannes

Die eerste brief van Johannes is die 23ste boek in die Nuwe Testament van die Bybel. In hierdie brief is daar blyke van kommer oor die feit dat gelowiges in die war gebring word deur dwaalleraars wat beweer dat die Seun van God nie werklik mens geword het nie en dat Jesus dus nie die Christus is nie. Wie dit glo, kan nie in gemeenskap met God en met Jesus Christus leef nie en kan ook nie in die regte verhouding tot medegelowiges staan nie. Christus Jesus is die Seun van God wat mens geword het. Wie dit nie bely nie, is 'n antichris. God is lig en God is liefde. Wie aan God behoort, lewe in die lig en in die liefde. Dit is die voorwaarde vir gemeenskap met God en met die medegelowiges.



</doc>
<doc id="88423" url="https://af.wikipedia.org/wiki?curid=88423" title="Evangelie volgens Lukas">
Evangelie volgens Lukas

Die Evangelie volgens Lukas is die derde evangelie en ook die derde boek in die Nuwe Testament. Die Evangelie verkondig Jesus as Verlosser, nie net van Israel nie maar van die hele mensheid. 'n Groot deel van hierdie Evangelie bevat dieselfde gegewens as Matteus en Markus, maar aangesien Lukas volgens oorlewering 'n dokter was, voeg die skrywer uit eie ondersoek heelwat gegewens met 'n mediese agtergrond by. 

Daar is byvoorbeeld die uitgebreide verhaal oor die geboorte van Jesus, die opwekking van die seun by Nain, die verhale oor Saggeus en die Emmausgangers, 'n hele aantal gelykenisse waaronder dié van die barmhartige Samaritaan en van die verlore seun. 

Met bewoënheid het Jesus weldade aan siekes en lydendes, veronregtes en verarmdes bewys. Die ondertoon van die Evangelie is dié van blydskap oor die koms van die Verlosser en sy oorwinning oor die magte van die Bose.


</doc>
<doc id="88425" url="https://af.wikipedia.org/wiki?curid=88425" title="Parlementsgebou (Hongarye)">
Parlementsgebou (Hongarye)

Die Parlementsgebou van Hongarye (Hongaars: "Országház", [ˈorsaːkhaːz]) is geleë in Boedapest, en is die amptelike setel van die Hongaarse regering. Dit het meer as 19 jaar geneem om te bou, en is in 1904 voltooi. Die Parlementsgebou is aan die Donau geleë en tydens die Oostenryks-Hongaarse Monargie opgerig. Die gebou, wat 96 m hoog en 268 m lank is, is nog steeds die grootste in Hongarye en die grootste gebou in Boedapest.



</doc>
<doc id="88427" url="https://af.wikipedia.org/wiki?curid=88427" title="Boeda">
Boeda

Boeda (Hongaars: "Buda"; uitgespreek [ˈbudɒ]) is die voormalige hoofstad van die Koninkryk van Hongarye en vorm vandag die westelike deel van Hongarye se hoofstad, Boedapest. Boedapest is gevorm op 17 November 1873 toe Boeda, Óbuda en Pest saamgesmelt het.



</doc>
<doc id="88428" url="https://af.wikipedia.org/wiki?curid=88428" title="Pypvloei">
Pypvloei

Pypvloei of pyphidrolika gaan oor die drukval in 'n pyp.

In 'n pypsisteem geld die volgende:

formula_1

waar:

formula_2 = Drukverhoging wat 'n pomp in die sisteem veroorsaak.

formula_3 = Drukverskil wat veroorsaak word deur 'n verskil in hoogte of elevasie. Dit is die Potensiële energie.

formula_4 = Kinetiese energie

formula_5 = Drukverskil tussen die begin en eindpunt

formula_6 = Drukval in die pyp agv wrywing

formula_7 = Drukval oor die beheerklep

formula_8 = Drukval oor ander toerusting in die lyn, soos bv reaktore, kolomme, hitteruilers en 'n vloeimeetskyf. Pypvernouers, elmboë en T-stukke word hanteer onder wrywingsdrukval (ΔP).

Elke term van hierdie vergelyking word hieronder bespreek:

Die drukverhoging wat 'n pomp bewerkstellig word bepaal deur die karakteristieke van elke pomp. Elke pomp het 'n ander pompkurwe met volumevloei op die x-as en pomphoogte, NPSH, drywing en pompeffektiwiteit. Kyk byvoorbeeld die pompkurwe vir 'n sentrifugale pomp.

Hierdie verwys na die Potensiële energie wat die vloeier besit. Dit word bereken deur die formule:

waar:

formula_3 = Drukverskil in kPa

formula_11 = digtheid van die vloeier in 1000 kg/m of kg/liter of ton/m

formula_12 = Swaartekragversnelling = 9.81 m/s

formula_13 = Hoogteverskil in meter

Dus, in eenheidsimbole:

Wanneer 'n pypsisteem gemodelleer word, moet die verandering in kinetiese energie ook in ag geneem word.


Hierdie is bloot die drukverskil tussen die begin van die pypsisteem en die eindsisteem. Dus is:

Die wrywingsdrukval in 'n pyp word gegee deur die Darcy–Weisbach vergelyking.

Waar:


Die snelheid in 'n lyn kan soos volg in terme van die volume- en massavloeitempo geskryf word:

Waar:

Indien hierdie in die boonste formule vervang word, word die volgende verkry:

Dus, ter opsomming:

Die drukval oor pyptoebehore soos kleppe, elmboë, T-stukke, vernouers, lynsiwwe, pypingange en pypuitgange word gewoonlik saam met die wrywingsdrukval bereken en word by die totale pyplengte getel as 'n ekwivalente pyplengte (L/D). Bv, 'n sluisklep wat voloop is se ekwivalente pyplengte is L/D = 13. Dus, indien die totale pyplengte van 'n pypsisteem 10 m is en dit bevat 'n sluisklep wat voloop is in 'n pyp met 'n binnediameter van 200 mm (0.2 m), dan is die totale ekwivalente pyplengte L = 10 + 13 × 0.2 = 10 + 2.6 = 12.6 m.

Soms word die weerstand gegee in terme van K. Die ekwivalente lengte word dan soos volg bereken:

Dus is die totale ekwivalente lengte:

Hierdie waarde word nou gebruik in die vergelyking om die totale wrywingsdrukval te bepaal:

Alternatiewelik is:

Kyk beheerklep.

Kyk Vloeimeetskyf.

Indien vloei hoogs saampersbaar is (gasvloei), bestaan die gevaar dat soniese vloei mag voorkom.

Soniese vloei is die maksimum vloeitempo wat in 'n pyp kan voorkom.

Gestel jy het 'n pyp met vloei van punt 1 na punt 2 (kyk prentjie aan die regterkant):

Indien die druk by punt 1 (P) konstant gehou word en die druk by punt 2 (P) verlaag word, sal die vloei in die pyp verhoog. Let daarop dat die snelheid net voor punt 2 die hoogste gaan wees omdat die druk die laagste is en daarom die dightheid van die gas die laagste is. Omdat die snelheid afhang van die dightheid, gaan die snelheid net voor punt 2 die hoogste wees.

Indien P só verlaag word dat die vloei net voor punt 2 (P) soniese snelheid bereik, sal die vloei in die pyp nie verder verhoog nie en sal P ook nie verder verlaag nie. Om die druk egter af te bring van P na P, sal die energie geabsorbeer word deur skokgolwe wat ernstige vibrasies en geraas sal veroorsaak.

Die volgende pro rata drukformule kan gebruik word om 'n bekende drukval te herlei by ander kondisies:

formula_39

Waar:

Vir 'n sisteem geld:

formula_45

Bepaling van die eenhede van K as druk in kPa is en V in t/h:

formula_46

formula_47

Indien 'n vloeistof solieds bevat is daar 'n kritiese snelheid wat gehandhaaf moet word sodat die soliedes nie uitsak nie. Om dit te bereken word Durand se formule gebruik:

Waar:


Die bekende Norman Lieberman het die volgende vereenvoudigde formule afgelei om die drukval deur 'n pyp te bepaal:

Waar:


Standaardeenhede

Die formule hierbo kan ook soos volg geskryf word:

Waar:

Die konstante se eenhede is dus:

Skakel nou die konstante om na standaard eenhede:

Dus is die formule hierbo in standaard eenhede soos volg:

Waar:

of

Waar:


</doc>
<doc id="88429" url="https://af.wikipedia.org/wiki?curid=88429" title="Pest, Hongarye">
Pest, Hongarye

Pest (Hongaars: "Pest"; uitgespreek [ˈpɛʃt]) vorm vandag die oostelike deel van Hongarye se hoofstad, Boedapest. Boedapest is gevorm op 17 November 1873 toe Boeda, Óbuda en Pest saamgesmelt het. Pest, in teenstelling met Boeda, is meestal plat.



</doc>
<doc id="88430" url="https://af.wikipedia.org/wiki?curid=88430" title="NPSH">
NPSH

Die Netto Positiewe Suighoogte (of NPSH) van 'n pomp is die minimum inlaatdruk benodig om pompkavitasie te verhoed. Pompkavitasie gebeur wanneer die druk in die pompimpeller in so 'n mate val dat die vloeistof begin om te verdamp. Wanneer die druk weer toeneem, word die damp weer 'n vloeistof en beskadig op so 'n manier die pompimpeller. Dus is die benodigde NPSH (NPSH) die minimum hoogte wat benodig word om seker te maak dat die vloeier in vloeistoffase bly en nie begin verdamp nie.

Die benodigde NPSH (NPSH) word van die pompkurwe verkry.

Die beskikbare NPSH (NPSH) word soos volg bereken:

As P die druk by die pomp se inlaat is, dan is:

Dus:

waar:

Let daarop dat indien die vloeistof by sy kookpunt is, kanselleer formula_3 en formula_10 uit (indien)

NPSH kan nooit negatief wees nie, want dan is die vloeier in 'n dampfase. Dit hang egter van die verwysingspunt af. Daar is pompe waar 'n negatiewe NPSH gespesifiseer word. Dit is gewoonlik die geval by vertikale multistadium pompe waar die pompsuiging aan die onderkant van die pomp is. Dus, alhoewel die NPSA aan die bokant van die pomp negatief is, sal dit positief wees by die pompinlaat wat laer is. Dus hang dit van die verwysingspunt af.

Bereken NPSH vir die volgende sisteem:

Inligting:


Berekeninge:

Die SG van water by 100 °C is 958.4 kg/m. Dus is die SG 958.4/1000 = 0.9584

P is die absolute druk van die tenk en is dus 20 + 81 = 101 kPa(a)

Die dampdruk van water (P) by die sisteemtemperatuur van 100 °C, is 101.325 kPa. (Dus gaan P en P uit kanselleer.)

Dus is:

Daar bestaan sisteme waar 'n sentrifugale pomp water uitpomp vanuit 'n punt laer as die pomp self. Kan dit werk? ΔP gaan dus 'n positiewe waarde hê en gaan die NPSH verminder. Hoekom gaan die pomp nie kaviteer nie?

Die rede hoekom dit kan werk sonder dat die pomp kaviteer is omdat die vloeistof ver van sy dampdruk is.

Veronderstel dit is water by 20 °C, dan is die dampdruk 2.338 kPa en die digtheid 998.2 kg/m. Veronderstel die hoogteverskil tussen die pomp en die vloeistofvlak is 5 meter en die drukval in die pomp suigingslyn is 2 kPa agv wrywingsverliese, dan is:

Hierdie NPSH is dus selfs bietjie hoër as die voorbeeld hierbo waar die watervlak 5 meter bo die pomp is, maar die vloeistof by die kookpunt is.



</doc>
<doc id="88432" url="https://af.wikipedia.org/wiki?curid=88432" title="Katima Mulilo-lughawe">
Katima Mulilo-lughawe

Katima Mulilo-lughawe (IATA-kode: MPA, ICAO: FYKM, voorheen FYMP), ook bekend as Mpacha Lughawe, bedien Katima Mulilo, die hoofstad van die Sambesi-streek in Namibië. Die lughawe is geleë langs die B8-pad, sowat 18 km (11 myl) suidwes van die sentrum van Katima Mulilo.

Die lughawe lê op 'n hoogte van 958 meter (3 144 voet) bo seevlak. Dit het een geteerde aanloopbaan (aangewese as 09/27) wat 2 292 meter lank by 39 meter breed is (7520 vt × 128 vt).




</doc>
<doc id="88437" url="https://af.wikipedia.org/wiki?curid=88437" title="Slankglipvis">
Slankglipvis

Die Slankglipvis ("Secutor insidiator") is 'n vis wat in die wes Indiese-Pasifiese area en aan die ooskus van Afrika tot by die Oos-Kaap voorkom. In Engels word die vis "Slender ponyfish" genoem.

Die vis het geen skubbe op die kieue nie en die snoet is opwaarts gevorm.





</doc>
<doc id="88438" url="https://af.wikipedia.org/wiki?curid=88438" title="Secutor (genus)">
Secutor (genus)

Secutor is 'n genus van straalvinnige visse in die familie van Glip- en Slymvisse ("Leiognathidae"). Spesies wat aan die genus behoort is inheems aan die Indiese Oseaan en die westelike Stille Oseaan. Die Slankglipvis en Mopneus-glipvis word langs die Suid-Afrikaanse kus aangetref.

Die genus bestaan tans uit sewe erkende spesies:



</doc>
<doc id="88444" url="https://af.wikipedia.org/wiki?curid=88444" title="Mopneus-glipvis">
Mopneus-glipvis

Die Mopneus-glipvis ("Secutor ruconius") is 'n vis wat in die wes Indiese-Pasifiese area en aan die ooskus van Afrika tot by die Oos-Kaap voorkom. In Engels word die vis "Pugnose ponyfish" genoem.

Die vis het wel skubbe op die kieue en die snoet is opwaarts gevorm.





</doc>
<doc id="88446" url="https://af.wikipedia.org/wiki?curid=88446" title="Oerwoudgroen">
Oerwoudgroen

Oerwoudgroen (Engels: "Jungle green") is die kleur van 'n groen oerwoud.

Volgens verskeie kleurskemas word oerwoudgroen as volg voorgestel:



</doc>
<doc id="88447" url="https://af.wikipedia.org/wiki?curid=88447" title="Dogma">
Dogma

Dogma is 'n beginsel of stel beginsels neergelê deur 'n owerheid as onteenseglik waar. Dit dien as deel van die primêre basis van 'n ideologie of geloof, en dit kan nie verander word of weggegooi word sonder die invloed van die stelsel se paradigma, of die ideologie self nie. Die term kan verwys na die aanvaarbare menings van filosowe of filosofiese skole, openbare verordeninge, godsdiens, of uitgereikte besluite van politieke owerhede.


</doc>
<doc id="88448" url="https://af.wikipedia.org/wiki?curid=88448" title="Indië-groen">
Indië-groen

Indië-groen (Engels: "India green") is die kleur van die groen gebruik op die Vlag van Indië.

Volgens verskeie kleurskemas word Indië-groen as volg voorgestel:


</doc>
<doc id="88449" url="https://af.wikipedia.org/wiki?curid=88449" title="Indiese geel">
Indiese geel

Indiese geel (Engels: "Indian yellow") is die kleur van een of ander ding.

Volgens verskeie kleurskemas word Indiese geel as volg voorgestel:


</doc>
<doc id="88451" url="https://af.wikipedia.org/wiki?curid=88451" title="Indiese kroonmees">
Indiese kroonmees

Die Indiese kroonmees is 'n voël in die familie van mese ("Paridae") wat aan die orde van sangvoëls ("Passeriformes") behoort. In Engels staan die voël bekend as die "Indian black-lored tit". Die spesies is endemies aan Indië en word in twee subspesies verdeel:



</doc>
<doc id="88452" url="https://af.wikipedia.org/wiki?curid=88452" title="National Oceanic and Atmospheric Administration">
National Oceanic and Atmospheric Administration

Die National Oceanic and Atmospheric Administration (NOAA) is 'n regeringsorganisasie in die VSA wat fokus op meteorologie en oseanografie. 

Die NOAA is op 3 Oktober 1970 gestig, nadat die Amerikaanse president Richard Nixon voorgestel het dat 'n nuwe organisasie in die lewe geroep word vir beter beskerming teen natuurgevare, vir 'n beter begrip van die omgewing, en vir die eksplorasie en ontwikkeling van mariene hulpbronne.



</doc>
<doc id="88455" url="https://af.wikipedia.org/wiki?curid=88455" title="Entstof">
Entstof

'n Entstof (of vaksine) is medikasie wat weerstand (immuniteit) teen 'n spesifieke bakteriële of virale siekte veroorsaak. Dit is gewoonlik 'n biologiese agent wat gemaak word van iets wat lewe of gelewe het. Die entstof veroorsaak 'n immuunrespons sonder om die nemer daarvan siek te maak. Nadat 'n persoon (of dier) ingeënt is, is hy beter bestand teen die patogeen waarvoor die entstof voor bedoel is.

Die term "vaksine" kom van die Latynse woord "vaccinia", bees- of koeipokke.

In die 1770's besef dr. Edward Jenner dat mense wat reeds koeipokke gehad het meestal nie gewone pokke kry nie. Hy vaksineer 'n agtjarige seun op 14 Mei 1796 met koeipokke om dit te toets. Die seun kry koeipokke liggies, maar herstel vinnig. Daarna besmet die arts hom doelbewus met gewone pokke, maar hy kom soos vermoed niks daarvan oor nie. Dit was die eerste geslaagde immunisering met behulp van vaksinering (inenting).

Omdat die inenting van koeipokke minder mense siek gemaak het, word die inenting van gewone pokke in 1840 in Engeland verbied. In 1853 word 'n wet uitvaardig dat elke kind met koeipokke ingeënt moet word. Vandag is pokke byna totaal uitgewis en pokkeinentings is nie meer verpligtend nie.

In die 19de eeu het Louis Pasteur 'n entstof teen hondsdolheid ontwikkel. In die 20ste eeu word entstowwe teen witseerkeel, masels, pampoentjies en rubella bekendgestel. In die 1950's is 'n polio-entstof ontwikkel deur Jonas Salk. Nietemin is daar verskeie siektes waarvoor entstowwe nog ontwikkel moet word, insluitend malaria en MIV.

Daar bestaan verskillende soorte entstowwe:

Entstowwe word oor die algemeen binnespiers, onderhuids of in die vel self ingespuit. Sommige lewende entstowwe kan gesluk of in die vel ingevryf word. Na meeste inentings word 'n tweede opvolgdosis benodig, en in sekere gevalle selfs 'n derde dosis.


</doc>
<doc id="88458" url="https://af.wikipedia.org/wiki?curid=88458" title="Habitat">
Habitat

'n Habitat beskryf die plek waar diere en plante lewe. Verskillende tipes diere en plante kan dieselfde habitat deel. In so 'n geval word dit 'n biotoop genoem. 'n Habitat kan ook 'n ekostelsel of 'n bioom genoem word. Ekostelsels ontstaan wanneer verskeie lewende en nie-lewende dinge in 'n habitat saamwerk. 'n Habitat is ook bekend as 'n woonplek.

Dit maak sin dat ’n bepaalde samestelling van diere en plante in dieselfde habitat leef. Sekere voedsel- en omgewingsfaktore lok ’n kombinasie van insekte, voëls en ander diere na ’n gedeelde gebied. Die samestelling begin dus met ’n aanbod van sekere plante en -kombinasies, plantvreters (soos bokke, hase en ander herbivore) wat daarvan leef en uiteindelik dalk self die slagoffers van roofdiere (karnivore) kan word.

Plante en diere het sekere voorkeure vir ’n habitat waarin hulle kan leef en gedy. 

Die poolgebiede, met hul unieke samestelling van lewe, sien daar heeltemal anders uit as die woude van Suid-Amerika. Die seelewe (plante en diere) in verskeie oseane verskil aansienlik van die plante, visse en ander diere (byvoorbeeld krokodille en bewers) in ’n varswaterhabitat.

Verskeie voorbeelde van habitatvoorkeure en gepaardgaande optrede kan genoem word: 

1.     Termiete, wat in ’n kolonie van tot 30 miljoen in ’n enkele groot miershoop kan leef, verkies grasvlaktes of ander gebiede wat voldoende voedsel bied. Hulle is die prooi van verskeie voëlsoorte en ander diersoorte, soos miervreters.

2.     Bye sal nie kan oorleef in ’n omgewing waar die aanbod van stuifmeel te klein is nie. Gevolglik sal hulle instinktief na ’n habitat met beter bronne verskuif. 

Dit is bekend dat bye hul omgewing deeglik verken en aan ander verslag doen oor waar stuifmeel gevind kan word. Hulle doen ’n stertswaaiende dans wat in ’n figuur van ’n agt by die nes uitgevoer word: Die rigting waarin hulle hul stert waai, dui op die rigting van die stuifmeelbron. Die spoed waarmee die danser sy passies uitvoer, gee ’n aanduiding van hoe ver die voedsel is.

3.      Sommige bokspesies, soos die blouwildebees en rooihartebees, kan groot afstande na ’n nuwe habitat trek. Veral droogtes dwing hulle na gebiede waar meer reën en voedsel voorkom.

4.     Visse volg seestrome na ’n nuwe habitat wat aan hulle genoeg kos (plankton) kan bied wanneer die aanbod in hul omgewing uitgeput word.

5.     Die ouer olifantkoeie in ’n trop, veral die leierkoeie, leer die jonges om water te vind in droogtetye. Dié aangeleerde gedrag verseker dat ’n trop nie maklik van dors sal doodgaan nie en betyds na ’n ander omgewing sal verskuif.

6.     Sommige voëlsoorte, soos swaels, verander hul habitat na gelang van die seisoen. Dit beteken dat hulle in die koue winter van die Noordelike Halfrond na die warm somer van die Suidelike Halfrond migreer, waar hulle makliker kan oorleef en ’n groter aanbod van voedsel het. Verander die seisoen, keer hulle weer terug na die warm Noordelike Halfrond.

7.     Verskeie insekte, soos sekere vlieënde miersoorte, sprinkane en skoenlappers, verander ook na ’n ander habitat waar meer kos beskikbaar is of om te broei. Sekere skoenlappers kan in swerms tot ’n paar duisend kilometer vlieg.

Dit is verstaanbaar dat die oppervlakte waarop diere in verskillende habitatte leef baie kan verskil. So oorleef die hiëna in sowat 1 000 vierkante kilometer in die droë Kalahari, maar het slegs 150 vierkante kilometer in die Krugerwildtuin nodig. ’n Tier kan in ’n gebied van 130 vierkante kilometer bly maar die padda in ’n enkele poel. 

Bobbejane kan enigiets tussen 2 km en 14 km per dag trek om kos en water te soek indien nie genoeg naby hul blyplek beskikbaar is nie. Hulle doen dit uitsluitlik in die dag, wanneer dit lig genoeg is en hulle verlaat nooit hul habitat ná sononder nie.

Dit val op hoe vasbeslote groepe diere – en selfs individue van dieselfde spesie – hul blyplek kan verdedig. Dié territoriale (gebieds-) gedrag lei meestal tot konfrontasies en selfs gevegte om indringers te verdryf.

1.     Visse is ’n goeie voorbeeld: ’n Manlike vis swem bo sy blyplek en ’n ander vis van dieselfde spesie wat oortree, word met ’n klap van sy vin en stert verjaag. Kom die oortreder terug (of die aggressiewe vis oortree op sý beurt op die ander een se gebied), kan hulle mekaar sekondes lank bewegingloos in die oë kyk oor ’n onsigbare grens. Totdat die oortreder die aftog blaas.

2.     Bobbejane is daarvoor bekend dat hulle verdraagsaam met mekaar is. Sekere groepe, waaronder die blouaap op die Afrika-grasvlakte, pas hul gebied egter met aggressie op wanneer ander bobbejaantroppe oortree.

3.     Die verdedigende formasie van sekere diere om hulle teen roofdiere te beskerm, soos buffels en veral muskusbeeste, is goed bekend: Hulle vorm ’n sirkel van verskeie diere, horings na buite en agterkante binne, wat doeltreffende groepverdediging teen ’n vyand moontlik maak.

4.     ’n Kolonie termiete het sy eie soldate – met beter ontwikkelde monddele – om hul habitat te verdedig. Soos bye en miere, skei termiete chemiese stowwe in die lug af  wat die hele kolonie ’n eenvormige eenheid maak om die oortreder te verdryf. ’n Groep bye kan selfs tot ’n mens of dier se dood lei.

5.     Renosters gebruik urine om hul omgewing te merk.

Territoriale gedrag is vir die meeste diere ’n doeltreffende wapen om ongewenstes te verdryf. Diere het respek vir gebiedsgrense en voel baie onseker weg van hul eie gebied.

Mense vernietig meermale diere se natuurlike habitat deur besoedeling, ontbossing, brande, stedelike ontwikkeling, jag en ander optrede. Daarom is daar individue en bewaringsgroepe wat hulle vir die bewaring van dierehabitatte en die aktiewe bestuur van natuurlewe beywer.

Programme om Suid-Afrika se soogdiere en ander spesies te bewaar, is nou verbind met habitatbewaring. Die bewaring van ’n spesie of groep spesies is eers suksesvol as hul habitat ook doeltreffend bewaar word.



</doc>
<doc id="88459" url="https://af.wikipedia.org/wiki?curid=88459" title="Geelgroen">
Geelgroen

Geelgroen is 'n kleur wat halfpad tussen geel en groen op die kleurwiel lê.

Die eerste opgetekende gebruik van "chartreuse" as 'n kleurnaam in Engels was in 1884, wat na 'n valerige appelgroen verwys het.

Volgens verskeie kleurskemas word geelgroen en sy naby skakerings as volg voorgestel:



</doc>
<doc id="88461" url="https://af.wikipedia.org/wiki?curid=88461" title="Rooibruin">
Rooibruin

Rooibruin is 'n kleur. Dit word dikwels as soogdiere se pelskleur en voëls se verekleur aangedui.

Volgens verskeie kleurskemas word rooibruin as volg voorgestel:



</doc>
<doc id="88464" url="https://af.wikipedia.org/wiki?curid=88464" title="Geelbruin">
Geelbruin

Geelbruin (ook vaalgeel) is 'n kleur wat tussen geel en bruin op die kleurwiel lê.

Volgens verskeie kleurskemas word geelbruin as volg voorgestel:


</doc>
<doc id="88465" url="https://af.wikipedia.org/wiki?curid=88465" title="Knaldemper">
Knaldemper

'n Knaldemper is 'n toestel wat die lawaai wat die uitlaat van 'n binnebrandenjin produseer verminder, en so geraasbesoedeling bekamp. Die toestel is deur Milton O. Reeves uitgevind.

Die knaldemper word gewoonlik aan die einde van die uitlaatpyp geheg. Dit verminder die uitlaatklank deur dit in 'n reeks ruimtes wat met skorte van geperforeerde staalplate uitgevoer is, en met glasveselwol gevul is, te absorbeer; of deur die klankgolwe te herlei sodat hulle teen mekaar bots, en dus deur interferensie uitgekanselleer word.

Knaldempers word standaard onder motorvoertuie en motorfietse aangebring, hoewel sommige mense die knaldemper verwyder in die hoop dat dit die prestasie van hul voertuig sal verbeter, of om die voertuig doelbewus luidrugtiger te maak. Benewens standaardknaldempers word talle sportknaldempers ook verkoop vir passasiersmotors en motorfietse, wat gebruik word om die voertuigverrigting te verbeter. Tipies bied hierdie knaldempers 'n sportiewer uitlaattoon, met 'n hoër gehalte materiaal, kwaliteit en voorkoms. Montering geskied steeds aan die oorspronklike hegpunte van die voertuig.



</doc>
<doc id="88467" url="https://af.wikipedia.org/wiki?curid=88467" title="Siebie Sieberhagen">
Siebie Sieberhagen

Ds. Jacobus Johannes (Siebie) Sieberhagen (plaas Goedehoop, distrik Fraserburg, 31 Maart 1917 – Paarl, 25 Januarie 2004) was van 1941 'n predikant in die Nederduitse Gereformeerde Kerk, van 1964 binnelandse sendingsekretaris van die Kaapse Kerk en van 1974 tot 1983 algemene sendingsekretaris van dieselfde Kerk.

J.J. Sieberhagen was een van agt kinders van Jacobus Johannes Sieberhagen, wat in die omgewing van Fraserburg bekend was as oom Kootjie. Sy moeder was Johanna Hendrika Marais, wat die sendingbegeerte by haar seun gekweek het, maar in die ouderdom van 45 jaar oorlede is. Die egpaar se ander kinders was Willem Frederik, Charl Francois, Jacoba Hendrika (later Olivier), Daniel Joubert, Kitty en Johanna Christina van Den Berg. Ten tyde van sy geboorte was ds. J.W.L. (Lou) Hofmeyr leraar van die NG gemeente Fraserburg, waarna hy die volgende jaar organiserende sendingsekretaris geword het. Sy opvolger in dié gemeente was ds. J.G. Olivier, wat ds. Hofmeyr in 1933 as sendingsekretaris opgevolg het.

Siebie, soos sy vriende en familie hom genoem het, het sy eerste skoolopleiding aan 'n plaasskool ontvang en was van 1926 tot 1933 'n leerling aan die Hoërskool Fraserburg. Nadat hy sy B.A.Admissie met sielkunde as hoofvak en M.A. aan die Universiteit Stellenbosch behaal het, het hy van 1938 af aan die Kweekskool in die teologie studeer. Op 3 Desember 1941 is hy in die moederkerk op Stellenbosch gelegitimeer. Dr. B.B. Keet het die rede gelewer en 13 studente is tot die evangeliebediening toegelaat. Die volgende jaar het prop. Sieberhagen as tydelike hulp in die NG gemeente Oudtshoorn begin waarna hy op Sondagaand 14 Junie 1942 as derde leraar van dié groot gemeente ontvang en bevestig is. Ds. C.H. Kruger van die NG gemeente Fraserburg het die rede gelewer.

Begin 1946 het ds. Sieberhagen beroep ontvang na die gemeentes Colesberg en Middelburg, Kaap. Hy het laasgenoemde aangeneem. Op Oudtshoorn is hy opgevolg deur die latere koerantredakteur (van die "Kerkbode" en "Hoofstad"), kabinetsminister en leier van die Konserwatiewe Party, ds. A.P. Treurnicht. Nadat Oudtshoorn swaar afskeid geneem het van ds. Sieberhagen en sy eggenote is hy in die naweek van 14 tot 16 Junie 1946 op Middelburg ontvang en bevestig. Ds. J.S. Theron van die NG gemeente Aliwal-Noord het die bevestigingsrede gelewer. Ná die vertrek in 1947 van ds. G.C. le Roux na Tulbagh, moes ds. Sieberhagen langer as 10 maande alleen in die groot gemeente van sowat 1 400 lidmate arbei. Tydens sy dienstyd het die gemeente aandag aan die sending gegee, 'n kerkgebou vir die gemeente van die destydse NG Kerk in Afrika gebou en 'n swart evangelis aangestel.

Nadat ds. Sieberhagen 'n beroep na Oudtshoorn-Wes aanvaar het, het hy en sy vrou hulle in die loop van enige weke langsamerhand losgemaak van al die verenigings waarin hulle betrokke was en 'n boodskap aan hulle gegee. In die naweek van 6 Augustus 1950 het hulle ook van die gemeente afskeid geneem. Op die Saterdagmiddag is demissie aan hom verleen en in die aand het daar 'n gesellige geleentheid plaasgevind waar by wyse van adresse en geskenke van die kerkraad, gemeente en talle liggame waardering vir hul werk uitgedruk is. Die Sondagoggend het ds. Sieberhagen sy afskeidswoord aan die gemeente gerig na aanleiding van Handelinge 20:32 en in die aand het ook op Rosmead, 'n buitewyk van die gemeente, vaarwel gesê.

Volgens H.J.H. Vermeulen in Middelburg (Kaap) se Eeufeesgedenkboek van 1952 het ds. Sieberhagen baie belanggestel in die sendingwerk van die gemeente en veral in die groot aantal swart mense wat daar ingetrek het. IN 1947 het 'n ondersoek aan die lig gebring dat 6 450 swart mense toe op die dorp en in die distrik gewerk het. Dit was grotendeel aan ds. Sieberhagen te danke dat daar teen die einde van 1947 'n swart evangelis aangestel is.

Op Sondag 6 Augustus 1950 het ds. Sieberhagen sy afskeidspreek gelewer nadat hy 'n beroep aanvaar het na die toe twee jaar oue NG gemeente Oudtshoorn-Wes wat op 10 Desember 1948 van die moedergemeente afgestig het. Sy voorganger in Oudtshoorn-Wes was sy opvolger in die moedergemeente, ds. A.P. Treurnicht, wat op 19 Maart 1949 van die moedergemeente af oorgekom en in Oudtshoorn-Wes bevestig is. Ds. Treurnicht het Oudtshoorn verlaat om studenteleraar van die NG gemeente Rondebosch in die Kaapse Skiereiland te word. Ds. Sieberhagen, sy vrou en drie dogtertjies is in die naweek van 26 Augustus 1950 in die gemeente ontvang, die begin van 'n ses jaar lange dienstyd. Die jong gemeente het aanvanklik in 'n primitiewe saaltjie aanbid wat heeltemal te klein was vir die gemeente, wat reeds in 1951 750 lidmate gehad het. Die meeste van die seuns van die verskillende opvoedingsinrigtings binne die gemeentegrense moes vir die erediens nog altyd na die moedergemeente toe gaan. Die kerkraad het dadelik aandag aan die probleem van groter ruimte gegee en so is daar besluit om 'n kerkgebou met 650 sitplekke te bou. Die eerste sooie vir die fondament is op 4 Desember 1950 omgekeer en die hoeksteen op 3 Maart 1951 gelê. In sy tyd is die kerksaal ook voltooi.

Die Sieberhagens se volgende gemeente was Calitzdorp, waar ds. Sieberhagen op 13 April 1957 bevestig is. Hier is die egpaar se seun, ook Jacobus Johannes, in die winter van 1957 gebore. In ds. Sieberhagen se dienstyd is 'n nuwe kerksaal op Calitzdorp gebou.

Ná drie en 'n half jaar het ds. Sieberhagen 'n beroep aangeneem na die Paarl se moedergemeente waar hy op 9 September 1960 bevestig is.

Ná net vier jaar in die Paarlse gemeente het ds. Sieberhagen die geleentheid gekry om voltyds by die sending betrokke te raak toe hy op 1 Oktober 1964 as binnelandse sendingsekretaris van die Kaapse Kerk aangestel is. Ná 'n dekade in dié amp het hy in 1974 algemene sendingsekretaris van dieselfde Kerk geword. In dié amp het hy nege jaar gebly tot hy se emeritaat op 17 April 1983 aanvaar het. Intussen het hy in 1964 lid van die raad van die Hugenote-kollege geword en in 1976 voorsitter. In dié tyd is die instelling se bande met die Universiteit van Suid-Afrika versterk. In 1980 het hy die eerste voorsitter van Bybelkor se direksie geword.

Volgens dr. Gerdrie van der Merwe, wat sy lewensbeskrywing in die NG Kerk se jaarboek van 2005 geskryf het, het ds. Sieberhagen in die bestek van 21 jaar "baanbrekerswerk op sendinggebied in die NG Kerk in Suid-Afrika gedoen. Hy het in verskeie kommissies en rade gedien en 'n leidende rol in die beplanning en uitvoering van die sendingbeleid van die kerk gespeel. Hy was ook lid van die kuratorium van die NG Sendingkerk en het ná sy aftrede steeds in die bestuur van die skool vir serebraal gestremdes in Brackenfell gedien. As lid van die skakelkommissies van die NGK en NGSK het ds. Siebie 'n belangrike rol in moeilike jare vervul toe die spanning tussen die kerke hoog was. Ds. Siebie was 'n buitengewone administrateur wat met sorg die agendas, notules en verslae opgestel het, 'n skakelpersoon met die vermoë om mense met verskillende standpunte bymekaar te bring en spanningsituasies te ontlont. Hy was 'n stigterslid en enkele jare voorsitter van die SA Sendinggestig se museum in Kaapstad, en voor die ontbinding van die Mannesendingbond die sekretaris. As sendingsekretaris was ds. Siebie se hart in sy werk, dit het hom baie dae en weke van die huis weggeneem, maar sy vrou, Alida, was tot die einde toe 'n ware steunpilaar."

Ds. Sieberhagen is op 16 Januarie 1943 op Oudtshoorn getroud met Alida Johanna de Villiers, van Durbanville, 'n onderwyseres wat opgelei is aan die Universiteit Stellenbosch. Uit dié huwelik is vier kinders gebore: Alett van Wyk (van Fraserburg), Erika Loubser (van Franschhoek), Alida Murray (van George) en dr. Kobus Sieberhagen (van Pretoria). Met ds. Sieberhagen se afsterwe was daar 14 kleinkinders en agt agterkleinkinders. Alida Sieberhagen het, nes haar man, besonder baie in die sending belanggestel en het van 1956 tot 1964 in die hoofbestuur van die Vrouesendingbond gedien. Die egpaar se drie dogters het almal voor hul troue onderwys gegee.

Die Universiteit van Suid-Afrika het ds. Sieberhagen op 25 November 1983 met 'n eredoktorsgraad vereer. Die motivering het onder meer gelui: "Dit is vir die Universiteit van Suid-Afrika 'n eer om erkentlikheid te betuig aan iemand wat as onbeskaamde dienskneg van die Koning van die kerk so 'n groot bydrae op 'n breë terrein van kerklike werksaamhede en veral op die terrein van die opleiding van kerklike werkkragte gemaak het, en wat in sy persoon en optrede agting vir 'n nuwe inhoud en siening van die gemeenskapsdiens van die hoër onderwys afgedwing het.

Nadat ds. Sieberhagen sy emeritaat aanvaar het, het die egpaar aangebly in hul huis in Courtrai, Paarl, waarin hulle sedert 1964 gewoon het. In 1983 is hy tydelik vir ses maande in die NG gemeente Paarlberg aangestel om die twee voltydse predikante in die gemeente, wat in 1973 gestig is en teen 1983 sowat 1 500 lidmate gehad het, by te staan. Volgens Van der Merwe het die Sieberhagens 'n groot rol in die vestiging van die NG gemeente Suider-Paarl gespeel nadat dit in 1968 van die moedergemeente afgestig het. In dié gemeente was ds. Sieberhagen pastor van die leraars en ouderling. Hy het in die Paarlse stadsraad gedien vanaf omstreeks 1983 en was burgemeester van 1988 tot 1990. In 1997 het die egpaar na Huis Vergenoeg, ook in die Paarl, verhuis, waar hy op 25 Januarie 2004 ná 'n kort siekte oorlede is.

Hy is op 29 Januarie 2004 uit die Strooidakkerk begrawe en die teraardebestelling het in die voortuin van dié kerk plaasgevind.




</doc>
<doc id="88468" url="https://af.wikipedia.org/wiki?curid=88468" title="Smarag (kleur)">
Smarag (kleur)

Die kleur Smarag (Engels: "Emerald"), ook genoem smaraggroen, is 'n skakering van groen wat veral lig en helder is, met 'n flou ondertoon van blou. Die naam is afkomstig van die edelsteen smarag.

Die eerste opgetekende gebruik van "Emerald" as 'n kleur se naam in Engels was in 1598.

Soms word na Ierland verwys as die "Emerald Isle" as gevolg van sy welige groen landskap. Die Mei-geboortesteen is Smarag. Seattle word soms na verwys as die Smaragstad, omdat die oorvloedige reënval welige plantegroei veroorsaak. In die Middeleeue is geglo dat die Smaragtablet van Hermes Trismegistus die geheime van die alchemie bevat.

Volgens verskeie kleurskemas word smarag as volg voorgestel:


</doc>
<doc id="88473" url="https://af.wikipedia.org/wiki?curid=88473" title="Grasgroen">
Grasgroen

Grasgroen is 'n helder skakering van die kleur groen.

Volgens verskeie kleurskemas word grasgroen as volg voorgestel:


</doc>
<doc id="88474" url="https://af.wikipedia.org/wiki?curid=88474" title="Seegroen">
Seegroen

Seegroen stel die kleur van die seebodem voor, soos vanaf die oppervlak gesien.

Volgens verskeie kleurskemas word seegroen as volg voorgestel:


</doc>
<doc id="88475" url="https://af.wikipedia.org/wiki?curid=88475" title="Kadetgrys">
Kadetgrys

Volgens verskeie kleurskemas word kadetgrys as volg voorgestel:



</doc>
<doc id="88476" url="https://af.wikipedia.org/wiki?curid=88476" title="Kadetblou">
Kadetblou

Volgens verskeie kleurskemas word kadetblou as volg voorgestel:


</doc>
<doc id="88477" url="https://af.wikipedia.org/wiki?curid=88477" title="Linne (kleur)">
Linne (kleur)

Volgens verskeie kleurskemas word linne as volg voorgestel:


</doc>
<doc id="88478" url="https://af.wikipedia.org/wiki?curid=88478" title="Sneeu (kleur)">
Sneeu (kleur)

Die eerste aangetekende gebruik van sneeu as 'n kleur in Engels was in die jaar 1000.

Volgens verskeie kleurskemas word sneeu as volg voorgestel:


</doc>
<doc id="88479" url="https://af.wikipedia.org/wiki?curid=88479" title="Spookwit">
Spookwit

Volgens verskeie kleurskemas word spookwit as volg voorgestel:


</doc>
<doc id="88480" url="https://af.wikipedia.org/wiki?curid=88480" title="Kees Schouhamer Immink">
Kees Schouhamer Immink

Kees Schouhamer Immink (18 Desember 1946) is ’n Nederlandse ingenieur en inligtingsteoretikus. Hy word as die vader van die CD, DVD en Blu-ray-skyf beskou. Die invloed van sy werk is trouens so groot dat dit bykans onmoontlik is om enige digitale klank of video te geniet waarby hy nie betrokke was nie.

Hy is in 2014 deur die Universiteit van Johannesburg (UJ) met ’n eredoktorsgraad vereer.



</doc>
<doc id="88481" url="https://af.wikipedia.org/wiki?curid=88481" title="Ginučiai">
Ginučiai

Ginučiai is 'n gehuggie op die oewer van die Linkmenas-meer in die Nasionale Aukštaitija-park in Oos-Litaue. Die dorp, wat langs 'n pad aangelê is en administratief aan die Ignalina-rajonmunisipaliteit behoort, het in 2001 'n bevolking van 69 gehad. Land- en bosbou is tradisioneel die belangrikste bronne van inkomste vir die bewoners. Die dorp het vanweë sy ligging in die nasionale park ook tot 'n toeristetrekpleister ontwikkel.

Die belangrikste besienswaardighede is 'n historiese watermeul by die plaaslike stroompie - een van min meule in Litaue waar die oorspronklike 19de eeuse meganisme bewaar gebly het en wat tot nasionale monument van ingenieurswese verklaar is. Nog tot en met 1968 is in die meul hidroëlektrisiteit opgewek en koring tot meel gemaal. 'n Klein museum behandel die broodbakkuns. Die watermeul is met fondse van die Europese Unie gerestoureer.

Ginučiai se klein plaaslike hotel met bistro is onder meer gewild vir troues, terwyl die historiese watermeul, waar toeriste ook geakkommodeer kan word, as spookplek bekend staan. Daar is ook oornaggeriewe vir besoekers by 'n nabygeleë kampeerterrein en op enkele boerderye in die omgewing.


</doc>
<doc id="88484" url="https://af.wikipedia.org/wiki?curid=88484" title="Evangelie volgens Matteus">
Evangelie volgens Matteus

Die Evangelie volgens Matteus is die eerste evangelie en ook die eerste boek in die Nuwe Testament van die Bybel. Die Evangelie bring die blye boodskap dat Jesus die beloofde Verlosser is. Met aanhalings uit die Ou Testament word aangetoon dat die Ou Testamentiese beloftes tot vervulling gekom het met die geboorte van Jesus en dat Hy die Christus is, die seun van die lewende God.

In die Evangelie word die verhaal van Jesus beskryf van sy geboorte tot sy laaste opdrag aan sy dissipels. Dit is egter nie 'n lewensbeskrywing van Jesus nie, maar eerder 'n getuienis oor wat Hy gedoen en geleer het. Die verhaal word afgewissel deur vyf lang uitsprake van Jesus oor die koninkryk van die hemel: die Bergrede, die opdrag aan die twaalf dissipels, die gelykenisse oor die koninkryk, die betekenis van dissipelskap en die koms van die koninkryk.



</doc>
<doc id="88485" url="https://af.wikipedia.org/wiki?curid=88485" title="Brief aan die Laodisense">
Brief aan die Laodisense

Die Brief aan die Laodisense is 'n Nuwe Testamentiese Apokriewe skrif. Die brief is egter nie deur Paulus geskryf nie, tewens die skrywer is onbekend. Daar word vermoed dat die brief tussen 200 en 350 geskryf is. Die skrywer het gemaak asof die brief deur Paulus geskryf was. Die brief is gerig aan die gemeente in Laodisea en bestaan hoofsaaklik uit 'n versameling idees en sinne uit Paulus se ander briewe - veral Filippense. Die oorspronklile brief is in Latyn geskryf.



</doc>
<doc id="88487" url="https://af.wikipedia.org/wiki?curid=88487" title="Humiditeit">
Humiditeit

Humiditeit is die hoeveelheid waterdamp in die lug. Waterdamp is die gasvormige toestand van die water en is onsigbaar. Humiditeit dui op die waarskynlikheid van die neerslag, dou, of mis. Hoër humiditeit verminder die doeltreffendheid van die afkoeling van die liggaam deur sweet, omdat die tempo van verdamping van vog uit die vel verminder word. Hierdie effek word bereken in 'n hitte-indeks, wat gebruik word tydens somerweer.

Daar is drie hoofmetings van humiditeit: absoluut, relatief en spesifiek. Absolute humiditeit is die water-inhoud van die lug. Relatiewe humiditeit, uitgedruk as 'n persentasie, meet die huidige absolute humiditeit relatief tot die maksimum vir daardie temperatuur. Spesifieke humiditeit is 'n verhouding van die waterdamp-inhoud van die mengsel tot die totale lug inhoud op 'n massa basis.

Absolute humiditeit is die totale massa waterdamp in 'n gegewe volume van lug. Dit neem nie temperatuur in ag nie. Absolute humiditeit in die atmosfeer strek van naby nul tot ongeveer 30 g/m wanneer lug versadig is by 30 °C.

Relatiewe humiditeit word uitgedruk as 'n persentasie van die maksimum hoeveelheid waterdamp wat lug kan dra by 'n sekere temperatuur.

Lug by 100% humiditeit is lug wat heeltemal versadig is aan waterdamp. Dus, as die temperatuur van hierdie lug sou daal, sou daar dadelik waterdruppels vorm.
Om die hoeveelheid waterdamp in versadigde lug (100% humiditeit) te bepaal, kan dit soos volg gedoen word:

formula_1


Voorbeeld:

Veronderstel die omgewingstemperatuur is 30 °C en die relatiewe humiditeit is 50%. Kom ons bereken hoeveel waterdamp is teenwoordig in die lug by Durban.

Die persentasie waterdamp in lug by 100% humiditeit = formula_1

Omdat ons by Durban is, is die atmosferiese druk = 101.325 kPa

Dus, wanneer humiditeit 100% is, is die waterdamp in die lug = 4.242/101.325 = 4.19%

Die werklike humiditeit is egter 50%. Dus is die persentasie waterdamp in die lug = 4.19% × 50% = 2.09%

Om nou die absolute humiditeit te bereken, kan die volgende stappe gevolg word:



</doc>
<doc id="88488" url="https://af.wikipedia.org/wiki?curid=88488" title="Persentasie">
Persentasie

Die woord "persent" beteken "uit 100" of "per 100". In wiskunde is 'n persentasie 'n getal of verhouding uitgedruk as 'n breukdeel van 100. Dit word dikwels aangedui met behulp van die persentasieteken, "%".

Hoeveel is "n"% van "a"?

Voorbeeld:

Hoeveel persent is "a" van "b"? Antwoord:

Voorbeeld:
Hoeveel persent is 15 van 572? Antwoord:

Dus: 15 is 2,62% van 572.

Vermenigvuldiging van persentasies:

Wat is 70% van 60% ?

Dus: 70% van 'n gedeelte van 60% is 42% van die oorspronklike hoeveelheid.

Wanneer 'n persentasie (byvoorbeeld 'n rentekoers) verhoog het van 10% tot 15% dan is dit 'n verhoging van (15-10)/10 = 50%. Maar soms is dit makliker om van die verskil in persentasie te praat en dan word die term "persentasiepunt" (afkorting=pp(?)) gebruik. Dus, indien die rentekoers verhoog het van 10% na 15% kan ons of sê dat die rentekoers met 50% verhoog het, of 'n mens kan sê dat dit 5 persentasiepunte verhoog het. Dit is baie belangrik om die regte terme te gebruik om verwarring te vermy.

Die woord persent is afgelei van die Latynse woord "per centum", wat per honderdbeteken.

Die begrip persentasie verwys na verhouding en in breukvorm verwys dit na 'n 'n spesial breuk, nl 'n breuk waarvan die noemer 100 is.

Wat bedoel ek as ek praat van 'n verhouding?

Kom ek verduidelik aan die hand van die volgende sin:

Volgens studies, is sowat 75% van leerlinge wat goed doen in Wiskunde redelik musiekvaardig.

Die volgende is relevant:

Die persentasieteken lyk so: %

65% as 'n breuk lyk so (die noemer is 100): 65⁄100

Met hierdie kennis kan ek vir jou sê dat 65 uit elke 100 mense wat goed doen in Wiskunde, is ook redelik musiekvaardig. Die verhouding is dus 65 uit 100.

Skryf die volgende breuke as persentasies:

1. 75⁄100 = 75%
2. 22⁄100 = 22%
3. 5⁄100 = 5%

4. 6⁄10 = 60% (NIE 6% NIE)
Met hierdie laaste som, wil ek net kyk of jy wakker is en weet dat wanner jy 'n breuk herlei na persentasie, die noemer 100 moet wees.

Kyk na hierdie voorbeeld:

Skryf die volgende breuk as 'n persentasie: 3⁄10

Stap 1 – herlei 3⁄10 na 'n gelykwaardige breuk met 'n noemer van 100:  3⁄10 = 30⁄100

Stap 2 – skryf as 'n persentasie: 30%

Probeer die volgende voorbeelde – Skryf die volgende breuke as 'n persentasie:

1. 9⁄10
2. 12⁄20
3. 15⁄25
4. 3⁄4

NB Onthou die 2 stappe!!
Herleiding van persentasies25% =  25⁄100  = 0.25
25% is dieselfde as die breuk  25⁄100   en is ook dieselfde as die desimale breuk 0,25.
Al drie beteken 25 uit 'n 100.

Voorbeeld:
Bepaal 25% van 200Stap 1 Skryf 25% as 'n desimale breuk:  25% = 0,25

Stap 2 Vermenigvuldig die desimale breuk met 200: 0,25 X 200 = 50
Daarom: 25% van 200 = 50

OF

10% van 200 = 200 gedeel deur 10 (0,1 X 200) = 20
25% van 200 = 10% van 200  + 10% van 200 + 5% van 200 = 20 + 20 + 10 = 50

Daarom: 25% van 200 = 50

Voorbeelde van persentasie in die alledaagse lewe

1. Tans is die damme in die Wes-Kaap 75% vol.

2. Die prys van brandstof styg volgende week met 11%.

3. Boere het laasjaar 18% van hulle oeste verloor a.g.v. haelskade.

4. Statistiek het bewys dat 65% van alle mense wat ernstig beseer word in ongelukke, nie hulle veiligheidsgordels dra nie.

Oefening

1. Skryf as persentasie:
2. Skryf as 'n persentasie:
3. Uit 'n opname het 14 uit 20 leerlinge van die nuwe koeldrankgeur gehou.
4. 'n Boer het 'n plaas van 150 ha. Op 30 ha is mielies geplant en 50 ha gebruik hy vir weiding.
Nog oefeninge:1. Skryf net die antwoorde neer:
2. Bereken:
3. Van watter getal is:



</doc>
<doc id="88492" url="https://af.wikipedia.org/wiki?curid=88492" title="Asarja se gebed en Die Lied van die drie jong manne">
Asarja se gebed en Die Lied van die drie jong manne

Asarja se gebed en Die Lied van die drie jong manne is 'n Ou Testamentiese apokriewe boek. Dit is die tweede en vorm saam met twee ander Apokriewe boeke Susanna en Bel en die draak die drie toevoegings tot die boek van Daniël. Die verhaal kom in die Septuagint voor waar dit tussen Daniël 3:23 en Daniël 3:24 ingevoeg is. 

Voor Daniël 3:23 word vertel hoe koning Nebukadnesar 'n goue beeld laat maak en die mense beveel het om dit te aanbid. Die drie jong manne, Gananja, Misael en Asarja (beter bekend as Sadrag, Mesag en Abednego) het geweier om die beeld te aanbid en die koning laat hulle in 'n warm oond gooi. In vers 24 word vertel hoe die koning verskrik opspring en sy raadgewers vra hoekom daar dan 4 persone in die oond is. 

Die verhaal vertel wat tussen die twee verse gebeur het. Dit gaan oor die gebed van Asarja en die drie se loflied en hoe die Here se engel hulle beskerm het.

Die skrywer van die boek is onbekend (daar word vermoed dat dit Jode was) en daar word ook vermoed dat die boek tussen 170 tot 150 v.C. geskryf is.



</doc>
<doc id="88493" url="https://af.wikipedia.org/wiki?curid=88493" title="Debrecen">
Debrecen

Debrecen (Roemeens: "Debreţin", Duits: "Debrezin") is 'n stad in oostelike Hongarye, ongeveer 220 km oos van Boedapest geleë. Volgens die 2011-sensus het die stad 'n bevolking van 211 320 gehad, waarvan 99,7% Hongaars praat.

Debrecen, die tweede grootste stad in Hongarye na Boedapest, was tradisioneel 'n belangrike sentrum van beesteelt en ambagte. In die 16de eeu was dit regstreeks tussen die invloedsfere van die Huis Habsburg, Siebenbürgen en die Osmaanse Ryk geleë. Gedurende die Reformasie het Debrecen die sentrum van Calvinistiese Protestantisme in Hongarye geword, en die liberale klimaat het die stigting van 'n universiteit bevorder waar tans sowat 25 000 studente ingeskryf is. Die Groot Gereformeerde Kerk van 1819 is steeds die belangrikste besienswaardigheid. In 2016 het die Gemeenskap van Evangeliese Kerke in Europa aan Debrecen die eretitel "Reformasiestad van Europa" verleen. Die stad is een van 'n dertigtal Europese nedersettings wat dié titel mag dra.


</doc>
<doc id="88498" url="https://af.wikipedia.org/wiki?curid=88498" title="Repeterende breuk">
Repeterende breuk

'n Repeterende breuk is 'n breuk waar die desimale getal 'n sekere reeks herhaal en dus 'n duidelike patroon vorm.

Repeterende breuke word normaalweg afgerond, en slegs 'n sekere aantal syfers word genoteer. So word 2/3 afgerond op:

'n Ander skryfwyse is om 'n streep bokant repeterende gedeelte te trek. Byvoorbeeld:
of

Op rekenaars is die streepnotasie egter nie so maklik nie, en word 'n skuinsstreep (/) vóór die eerste en na die laaste syfer van die repeterende gedeelte geplaas. As voorbeeld:


Om 'n repeterende desimale getal as 'n breuk te skryf, word soos volg tewerk gegaan:

Stap 1: Stel X as die repeterende getal

Stap 2: Stel nou die volgende vergelyking op:

waar:


Stap 3: Bereken Y deur X te vervang met die repeterende desimaal.

Stap 4: Bereken X deur Y te vervang met die berekende waarde

Gestel die repeterende getal is 0./1/ of 0.11111...


Dus:

Dus is:

Stel die twee vergelyking hierbo gelyk aan mekaar en los op vir X (wat die repeterende getal is):

formula_10

Gestel die repeterende getal is formula_11 of 0.0208/3/ of 0.0208333...


Dus:

Dus is:

Stel die twee vergelyking hierbo gelyk aan mekaar en los op vir X (wat die repeterende getal is):

formula_14

Gestel die repeterende getal is formula_15 of 0.3/123/


Dus:

Dus is:

Stel die twee vergelyking hierbo gelyk aan mekaar en los op vir X (wat die repeterende getal is):

formula_18


</doc>
<doc id="88500" url="https://af.wikipedia.org/wiki?curid=88500" title="Torsten van Jaarsveld">
Torsten van Jaarsveld

Torsten van Jaarsveld (*30 Junie 1987, Windhoek) is 'n Namibiese rugbyspeler wat vir die Cheetahs as haker en flank in die Superrugbyreeks en vir die Vrystaat Cheetahs in die Curriebekerreeks speel. Hy het voorheen vir die Pumas en die Valke gespeel. Van Jaarsveld het in 2012 vir die Suid-Afrikaanse Noordelike Barbarians teen Engeland gespeel waarna hy hom in 2013 by die Vrystaat aangesluit het. Van Jaarsveld is aangewys as die Vrystaat se Curriebekerkaptein vir 2014.



</doc>
<doc id="88502" url="https://af.wikipedia.org/wiki?curid=88502" title="Sienna">
Sienna

Sienna of "Siena aarde", is 'n aardse pigment wat ysteroksied en mangaanoksied bevat. In sy natuurlike toestand is dit geelbruin gekleur en word rou sienna genoem. Wanneer dit verhit word, word dit 'n rooibruin kleur en word dan verbrande sienna genoem. Dit ontleen sy naam van die stad-staat van Siena, waar dit gedurende die Renaissance vervaardig is. Tesame met oker en amber is dit een van die eerste pigmente wat deur die mens gebruik was, en is op heelwat grotskilderye gevind. Sedert die Renaissance is dit een van die bruin pigmente wat die meeste deur kunstenaars gebruik word.

Die eerste opgetekende gebruik van "sienna" as 'n kleur se naam in Engels was in 1760.

Volgens verskeie kleurskemas word sienna as volg voorgestel:


</doc>
<doc id="88503" url="https://af.wikipedia.org/wiki?curid=88503" title="Navajowit">
Navajowit

Navajowit is 'n kleur, 'n oranje tintsel van wit of pastel oranjegeel, en kry sy naam van die ooreenkoms met die agtergrondkleur van die Navajo-landsvlag. Die naam "Navajowit" word gewoonlik slegs gebruik wanneer daar na verf verwys word. Sedert die 1970's tot die 1990's was dit, saam met die kleur "been", een van die standaardbinnenshuise verfkleure wat in baie huurhuise en veral woonstelkomplekse in die Verenigde State van Amerika gebruik is, omrede, soos die kleur "been", vlekke van sigaretrook of vingerafdrukke nie maklik uitgewys word nie. In onlangse jare het dit aansien verloor teen ander skakerings van beige, grys, en pastelkleure.

In 1987 is die kleur "Navajowit" in die X11-kleurlys ingesluit, wat na die uitvinding van die wêreldwyeweb in 1991, bekend staan ​​as die X11-kuberkleure.

Volgens verskeie kleurskemas word Navajowit as volg voorgestel:


</doc>
<doc id="88504" url="https://af.wikipedia.org/wiki?curid=88504" title="Woestynsand (kleur)">
Woestynsand (kleur)

Woestynsand is 'n helder taankleur wat ooreenstem met die kleur van 'n woestyn se sand. Dit kan ook beskou word as 'n diep skakering van beige.

In 1998 het Crayola 'n krytkleur genaamd "woestynsand" begin maak.

Die kleur regs stem ooreen met die ligste van die drie kleure in die 3-kleurige woestynkamoefleeruniform van die Verenigde State van Amerika Gewapende Magte, wat sedert 1990 die 6-kleurige "Desert Battle Dress" uniform vervang het.

Volgens verskeie kleurskemas word woestynsand as volg voorgestel:


</doc>
<doc id="88506" url="https://af.wikipedia.org/wiki?curid=88506" title="Bastertambotie">
Bastertambotie

Die Bastertambotie ("Cleistanthus schlechteri") is 'n boom inheems aan Suid-Afrika. Dit kom in Suid-Afrika slegs voor in die Nwambiya-sandveld suid van Pafuri tot by die Mosambiekgrens van die Krugerwildtuin, maar word ook in Oos-Afrika tot in Kenia aangetref. Dit behoort tot die familie Phyllanthaceae.

Dit is 'n klein (6 m) bladwisselende boom met 'n enkele of spruitende hoofstam, taamlik regop met 'n minimaal verspreide kroon. Die boom het heelwat takke en kleiner takkies. Die stam is 'n vaal-geelgrys en die bas kraak in klein, min-of-meer reghoekige blokkies.

Eenvoudig, gedra op baie kort, knoestige, laterale takkies. Blare baie klein, ovaal tot eierrond, glad, kaal, donkergroen en blink aan die bokant.

Blomme word deur albei geslagte gedra op aparte bome in klein trosse, geelgroen tot liggroen; (Oktober/November).

Kapsules van 1,0 x 0,8 cm, kaal en blink; bruin tot donkerbruin wanneer dit ryp is (Januarie/Februarie).




</doc>
<doc id="88507" url="https://af.wikipedia.org/wiki?curid=88507" title="Sirkelredenasie">
Sirkelredenasie

'n Sirkelredenasie (Engels: "circular reasoning") is 'n logiese denkfout waar die persoon begin by die punt waar hy wil eindig. Dit beteken die gevolgtrekking word aangevoer as deel van die argument, so die argument is slegs oortuigend as 'n mens reeds die gevolgtrekking glo.

Hier is 'n voorbeeld van sirkelredenasie:


</doc>
<doc id="88509" url="https://af.wikipedia.org/wiki?curid=88509" title="Liggroen">
Liggroen

Liggroen is die ligte skakering van die kleur groen. 'n Goeie voorbeeld hiervan is die Sultana, 'n pitlose druiwesoort.

Volgens verskeie kleurskemas word liggroen as volg voorgestel:


</doc>
<doc id="88511" url="https://af.wikipedia.org/wiki?curid=88511" title="Mantisgroen">
Mantisgroen

Mantisgroen is die groen kleur van die hottentotsgot, 'n insek.

Volgens verskeie kleurskemas word mantisgroen as volg voorgestel:


</doc>
<doc id="88512" url="https://af.wikipedia.org/wiki?curid=88512" title="Mosgroen">
Mosgroen

Mosgroen is die groen kleur van mos.

Volgens verskeie kleurskemas word mosgroen as volg voorgestel:


</doc>
<doc id="88513" url="https://af.wikipedia.org/wiki?curid=88513" title="Amerikaanse Leër">
Amerikaanse Leër

Die Amerikaanse Leër (Engels: "United States Army", afgekort USA) is dié weermagdeel van die Verenigde State van Amerika, óf die Amerikaanse weermag, 'n deel van die Amerikaanse Gewapende magte wat primêr verantwoordelik is vir oorlogvoering op land.

Op 31 Desember 2010 het die Amerikaanse Leër 541 291 soldate op aktiewe diens, insluitend 75 500 vroue. Verder was daar 563 200 reserwesoldate (358 200 in die Nasionale Leërwag en 205 000 in die Amerikaanse Leërreserwemag).

Die voorloper van die Amerikaanse Leër, die Kontinentale Leër is op 14 Junie 1775 gestig, nog vóór onafhanklikheid, om te veg in die Amerikaanse Rewolusionêre Oorlog. Die Kontinentale Kongres stig die huidige Amerikaanse Leër aan die einde van die onafhanklikheidsoorlog op 3 Junie 1784 as vervanging vir die Kontinentale Leër.


</doc>
<doc id="88514" url="https://af.wikipedia.org/wiki?curid=88514" title="Groot Debat">
Groot Debat

Die Groot Debat in sterrekunde, ook genoem die Shapley-Curtis-debat, was ’n belangrike debat tussen die sterrekundiges Harlow Shapley en Heber Curtis oor die aard van spiraalnewels en die grootte van die heelal. Die belangrikste punt van die debat was of verafgeleë newels relatief klein is en in die Melkweg lê, en of hulle groot, onafhanklike sterrestelsels is. Die debat het op 26 April 1920 plaasgevind in die Baird-ouditorium van die Smithsonian-museum van Natuurgeskiedenis. Die twee wetenskaplikes het deur die dag aparte verslae gelewer oor "Die Skaal van die Heelal" en dié aand deelgeneem aan ’n gesamentlike bespreking. Die debat het gevolg op twee aparte verslae wat Shapley en Curtis in die Mei 1921-uitgawe van die "Bulletin of the National Research Council" gepubliseer het. 

Shapley was van mening die Melkweg beslaan die hele heelal en dat "newels" soos Andromeda bloot deel van die Melkweg is. Hy het sy punt gestaaf met relatiewe groottes: as Andromeda nie deel van die Melkweg was nie, sou dit sowat 10 ligjare van die Son af gewees het – ’n afstand wat die meeste sterrekundiges onaanvaarbaar gevind het. Adriaan van Maanen was ook ten gunste van Shapley se argument. Hy was ’n gerespekteerde sterrekundige wat beweer het hy het die Vuurwiel-sterrestelsel sien roteer. As dié stelsel ’n verafgeleë sterrestelsel was en dit waargeneem kon word dat dit oor ’n paar jaar roteer, moes sy wentelspoed enorm gewees het en sou dit vinniger as die ligsnelheid moes gewees het. Hy het ook ’n nova in Andromeda waargeneem wat tydelik helderder was as die kern van die stelsel self, en dit sou ’n absurde hoeveelheid energie geverg het vir ’n gewone nova. Daarom het hy gereken die nova was in die Melkweg, want as dit in ’n aparte sterrestelsel gewees het, sou dit nie so helder kon gewees het nie.

Curtis het weer gereken Andromeda en ander soortgelyke newels is afsonderlike sterrestelsels, of "eiland-heelalle" (’n term wat deur die 18de-eeuse filosoof Immanuel Kant geskep is; hy was ’n voorstander van die idee dat newels ander sterrestelsels is).

Cutis het daarop gewys dat daar meer novas in Andromeda as in die Melkweg is. Hy het dus gevra hoe dit moontlik is dat een klein deel van die Melkweg soveel meer novas kan hê as die res van die sterrestelsel. Hy het daarom geglo Andromeda is ’n aparte sterrestelsel met sy eie ouderdom en tempo van nova-vorming. Hy het ook daarop gewys dat daar donker bane in Andromeda is net soos die stofwolke in die Melkweg, en dat ’n groot Doppler-verskuiwing in ander sterrestelsels plaasvind.

Hy het ook gesê as Van Maanen se waarneming van die Vuurwiel-sterrestelsel korrek was, sou hy erken hy was verkeerd oor die grootte van die Melkweg.

Dit het later geblyk Van Maanen se waarneming was verkeerd – ’n mens kan nie ’n rotasie van die Vuurwiel-sterrestelsel in ’n menslike leeftyd sien nie. 

Danksy die werk van Edwin Hubble is dit nou bekend dat die Melkweg net een van honderdmiljarde sterrestelsels in die sigbare heelal is, en dat Curtis dus reg was in dié verband. Dit is ook nou bekend dat die nova waarna Shapley verwys het, eintlik ’n supernova was, en dit is inderdaad moontlik dat dit tydelik helderder kon wees as die hele res van die sterrestelsel waarin dit voorgekom het. 

Op ander gebiede was die resultate gemeng: die werklike grootte van die Melkweg is tussen Shapley en Curtis se voorspellings. Of dit het Shapley korrek bewys: Curtis het gemeen die Melkweg sentreer om die Son, terwyl Shapley die Son korrek in die buitenste streke van die sterrestelsel geplaas het.



</doc>
<doc id="88515" url="https://af.wikipedia.org/wiki?curid=88515" title="Amerikaanse Lugmag">
Amerikaanse Lugmag

Die Amerikaanse Lugmag (Engels: "United States Air Force", afgekort USAF) is dié deel van die Amerikaanse Gewapende Magte wat primêr verantwoordelik is vir oorlogvoering in die lug. Die VS Lugmag word 'n afsonderlik weermagonderdeel op 18 September 1947. Voorheen was dit 'n deel van die Leër bekend as die "United States Army Air Forces" (USAAF).

Die Amerikaanse Lugmag is die tegnologies meesgevorderde lugmag ter wêreld.

Op 31 Desember 2010 het die Amerikaanse Lugmag 333 772 soldate op aktiewe diens, insluitend 63 310 vroue. 'n Verdere 70 880 reserwesoldate was op die register.

Die taak van die lugmag was van meet af aan redelik divers: lugsuperioriteit, kernaanval, ondersteuning van die Leër en strategiese lugbrûe is maar 'n paar hiervan. Hiervoor is die lugmag verdeel in verskillende onderdele vir die noodsaaklike operasies in Europa en Asië, naamlik die Amerikaanse Lugmag in Europa en die Amerikaanse Lugmag in die Stille Oseaan.

In Nederland was daar vir 'n geruime tyd 'n lugverdedingseskader te Soesterberg gestasioneer, die 32ste (taktiese) Gevegseskader. Hulle taak was om die Nederlandse lugruim te beskerm teen indringers van die Warskoulande. Dit was die enigste eskader van die Amerikaanse Lugmag wat ooit onder die operasionele bevel van 'n ander land gestaan het. Teen die einde van die Koue Oorlog is die eskader onttrek en ontbind.


</doc>
<doc id="88516" url="https://af.wikipedia.org/wiki?curid=88516" title="Galaktiese antisentrum">
Galaktiese antisentrum

Die galaktiese antisentrum is ’n teoretiese punt in die lugruim regoor die middelpunt van die Melkweg. Dit is nie ’n vaste punt nie, maar relatief; dit verskil van waarnemer tot waarnemer, na gelang van sy posisie. Dit is ook nie beperk tot ’n sekere plek in die lugruim nie. Twee voorwerpe in verskillende sterrestelsels kan albei in die galaktiese antisentrum lê, solank hulle in die teenoorgestelde rigting as die Melkweg se middelpunt voorkom (nes sterre in ’n sterrebeeld in heeltemal verskillende dele van die lugruim kan voorkom, maar visueel naby mekaar lê).

Uit die oogpunt van ’n waarnemer op aarde lyk dit of die galaktiese antisentrum in die sterrebeeld Koetsier lê, en Alnath is die naaste helder ster aan dié punt.


</doc>
<doc id="88517" url="https://af.wikipedia.org/wiki?curid=88517" title="Amerikaanse Vloot">
Amerikaanse Vloot

Die Amerikaanse Vloot (Engels: "United States Navy", afgekort USN) is die vloot-oorlogvoeringstak van die Amerikaanse Gewapende Magte en een van die sewe uniformdienste van die Verenigde State van Amerika. Dit word beraam om groter te wees as die volgende 13 grootste vlote gekombineer in terme van tonnemaat van gevegsvloot in 2009.

Die Amerikaanse Vloot het ook die wêreld se grootste vliegdekvloot, met tien in diens, twee onder konstruksie, agt beplan, en twee in aktiewe reserwe. Die diens het 317 217 personeel op aktiewe diens en 62 500 in die Vlootreserwemag. Dit bedryf 289 skepe op aktiewe diens en het meer as 3 700 vliegtuie.

Die Amerikaanse Vloot het sy oorsprong uit die Kontinentale Vloot, wat tydens die Amerikaanse Rewolusionêre Oorlog gestig is. Dit het 'n belangrike rol gespeel in die Amerikaanse Burgeroorlog om die Konfederasie te blokkeer, asook met die beslaglegging en beheer van sy riviere. Die vloot het 'n sentrale rol gespeel in die nederlaag van Japan tydens die Tweede Wêreldoorlog.

Die 21ste eeuse Amerikaanse Vloot hou 'n aansienlike internasionale teenwoordigheid, en is ontplooi in gebiede soos Oos-Asië, die Middellandse See, en die Midde Ooste. Dit is 'n blouwatervloot met die vermoë om slaankrag en ondersteuning te bied aan operasies aan al die kusstreke van die wêreld, betrokke te raak in areas tydens vredestyd, en vinnig te reageer op enige plaaslike krisisse. Dít maak van die vloot 'n aktiewe rolspeler in die afdwing van Amerikaanse buitelandse beleid en sy globale verdediging.


</doc>
<doc id="88521" url="https://af.wikipedia.org/wiki?curid=88521" title="Omloop">
Omloop

Omloop kan verskillende betekenisse hê.

'n Stelsel kan omgeloop word (Engels: ""bypass""). Voorbeelde daarvan is:


Die woord omloop word ook gebruik vir iets wat gebruik word (Engels: ""circulation""). Byvoorbeeld:



</doc>
<doc id="88522" url="https://af.wikipedia.org/wiki?curid=88522" title="Amerikaanse Mariene Korps">
Amerikaanse Mariene Korps

Die Amerikaanse Mariene Korps (Engels: "United States Marine Corps", afgekort USMC) is die marinierskorps van die Verenigde State en deel van die Amerikaanse Gewapende Magte.

Hoewel die korps hom oorspronklik hoofsaaklik besig gehou met die veiligheid aan boord van oorlogskepe, en met oorlogvoering deur middel van landings in kusgebiede vanuit die see, het die VS Mariene Korps ontwikkel tot 'n bruikbare, veeldoelige elite-gevegsmag binne die Amerikaanse Gewapende Magte.

Die Mariene Korps is op één na die kleinste van die vyf dele van die gewapende magte (die Leër, Vloot, Mariene Korps, Lugmag, en die Kuswag) met 201 031 mariniers in aktiewe diens, en nog 40 000 reserviste (2009). Slegs die Kuswag is kleiner. Nogtans is die Amerikaanse Mariene Korps groter as die gewapende magte van baie ander lande, ook groter as die Britse Weermag.

Die VS Mariene Korps het sy eie lugvaartafdeling (Mariene Korpslugvaart), wat meer vegvliegtuie besit as die lugmagte van meeste ander lande.

Die Mariene Korps val, net soos die Amerikaanse Vloot, onder die Departement van die Vloot, wat gelei word deur 'n minister (Sekretaris van die Vloot) en 'n adjunkminister (Adjunksekretaris van die Vloot). Die Departement van die Vloot val saam met die Departement van die Leër en die Departement van die Lugmag, onder die Departement van Verdediging.


</doc>
<doc id="88523" url="https://af.wikipedia.org/wiki?curid=88523" title="Óbuda">
Óbuda

Óbuda is 'n historiese stad in Hongarye. Die land se hoofstad, Boedapest, is gevorm op 17 November 1873 toe Boeda, Óbuda en Pest saamgesmelt het.



</doc>
<doc id="88524" url="https://af.wikipedia.org/wiki?curid=88524" title="Amerikaanse Kuswag">
Amerikaanse Kuswag

Die Amerikaanse Kuswag (Engels: "United States Coast Guard", afgekort USCG) is 'n tak van die Amerikaanse Gewapende Magte, en die kleinste van die land se sewe uniformdienste. Die Kuswag is 'n maritieme, militêre, multi-missiediens uniek onder die Amerikaanse militêre takke omrede die feit dat 'n maritieme wetstoepassingsfunksie (met jurisdiksie in beide plaaslike en internasionale waters) en 'n federale regulerende agentskapsmissie as deel van sy opdragte tel. Dit word bedryf onder die Amerikaanse Departement van Binnelandse Veiligheid ("Department of Homeland Security" (DHS)) tydens vredestyd, maar kan oorgedra word na die VS-Vlootdepartement deur die Amerikaanse President te eniger tyd gedurende oorlog, of deur die Amerikaanse kongres. Tot op datum het dit twee keer gebeur, in 1917 en 1941, tydens die Eerste- en die Tweede Wêreldoorlog.

Dit is die deel van die Amerikaanse gewapende magte wat verantwoordelik is vir maritieme wetstoepassing, soek-en-redding, nasionale verdediging en alle ander kuswagtake. Dit het 'n missie om die publiek, die omgewing en ekonomiese en veiligheidsbelange van die Verenigde State in elke maritieme streek waar sy belange in gevaar kan wees, waaronder internasionale waters en Amerika se kus, hawens en binnelandse waterweë te beskerm.

Die Amerikaanse Kuswag het 'n breë en belangrike rol in wetstoepassing, soek-en-redding, reaksie op maritieme omgewingsbesoedeling en die onderhoud van die navigasiestelsels op riviere en op see. Die Kuswag het meer as 42 000 manne en vroue op aktiewe diens, 8 100 reserviste, 7 000 voltydse burgerlike werknemers plus 35 000 helpers.

Die leuse van die Kuswag is "Semper paratus", wat "Altyd Paraat" beteken. Die Kuswag het meegedoen aan alle konflikte van die Verenigde State van Amerika, van die landingstroepe op D-Dag en in die Stille Oseaan tydens die Tweede Wêreldoorlog, tot uitgebreide patrollies en kusbombardemente tydens die Viëtnamoorlog en die Irakoorlog in 2003.


</doc>
<doc id="88530" url="https://af.wikipedia.org/wiki?curid=88530" title="Heber Curtis">
Heber Curtis

Heber Doust Curtis (Muskegon, 27 Junie 1872 – Ann Arbor, 9 Januarie 1942) was ’n Amerikaanse sterrekundige uit Michigan. Hy is veral bekend as teenstander van Harlow Shapley in die Groot Debat van 1920. Daarin het hy die standpunt teengestaan dat alle sterre en newels van die waarneembare heelal deel uitmaak van die Melkweg. Soos later bewys is, is die Melkweg net een van baie miljarde sterrestelsels.

Curtis het in Detroit, Michigan, en aan die Universiteit van Michigan studeer, met veral ’n belangstelling in klassieke tale. Hy het as onderwyser in Latyn en Grieks geïnteresseerd geraak in die sterrekunde danksy ’n ou teleskoop by een van sy skole. In 1896 het hy ’n professor in wiskunde en sterrekunde geword. Hy het in 1900 as vrywilliger op ’n verduisteringsekspedisie van die Lick-sterrewag gegaan en is daarna by die Universiteit van Virginië aangestel waar hy in 1902 sy doktorsgraad behaal het.

Van 1902 af was hy by die Lick-sterrewag werksaam. As ’n waarnemer van die ruimte het hy die radiale snelheid van sterre en komete bestudeer en aan elf sonsverduisteringsekspedisies deelgeneem. Hierna het hy sy studie van newels voortgesit en al hoe meer daarvan oortuig geraak dat spiraalnewels afsonderlike sterrestelsels is.

In 1920 het hy die direkteur van die Allegheny-sterrewag van die Universiteit van Pittsburgh geword. Hier het hy aan die verbetering van instrumente gewerk en ander ontwerp en gebou. In 1930 is hy aangestel as direkteur aan die sterrewag van die Universiteit van Michigan.

In 1917 het Curtis en George Ritchey bekend gemaak dat hulle ’n paar supernovas ontdek het op fotografiese opnames van spiraalnewels. Omdat dit in die spiraalarms voorgekom het en nie in die sentrum van die newels nie, het hulle die opvatting dat die newels hoofsaaklik uit gas bestaan, die nek ingeslaan. Die feit dat die ontploffende sterre in die spiraalarms voorgekom het, het beteken dat dit hier om sterrestelsels gaan, en dit het nie ooreengestem met die teorie van Pierre-Simon Laplace en ander dat newels skywe gas is nie.

Curtis was ook oortuig daarvan dat die heel helder novas geen gewone novas was nie en dus nie op dieselfde manier gebruik kon word om afstande in die heelal te meet nie. Hy het die afstand van die Andromeda-newel geraam op 500 000 ligjare. Dit het nie gepas in die heelal-model van Shapley nie en die debat van 1920 kon geen uitsluitsel oor die saak gee nie. Eers in 1924 het Edwin Hubble daarin geslaag om Andromeda se afstand vas te stel en te bewys dit is wel ’n afsonderlike sterrestelsel.



</doc>
<doc id="88533" url="https://af.wikipedia.org/wiki?curid=88533" title="Harlow Shapley">
Harlow Shapley

Harlow Shapley (Nashville, Missouri, 2 November 1885 – Boulder, Colorado, 20 Oktober 1972) was ’n Amerikaanse sterrekundige wat veral bekend is omdat hy aan die begin van die 20ste eeu die Son se posisie in die Melkweg bepaal het. Hy het sterrekunde aan die Universiteit van Missouri en die Princeton-universiteit studeer. Daarna het hy as ondersoeker gaan werk by die Mount Wilson-sterrewag in Kalifornië.

Shapley het sy aandag toegespits op die studie van bolswerms. Hiermee kon hy in 1918 die omvang van die Melkweg bepaal en vasstel waar die sentrum is. Dit het nou ook duidelik geword dat die Son nie die middelpunt van ons sterrestelsel is nie.

Voor hy dié studie begin het, was dit reeds bekend dat bolswerms simmetries verspreid lê en meer in die een halfronde as die ander voorkom. Ook het die mens reeds geweet dat in baie van hierdie swerms Cepheïede voorkom, sterre waarvan die wisselende helderheid baie ooreenkomste getoon het met verduisterende dubbelsterre, wat ook deur Shapley bestudeer is. Met dié kennis kon Shapley bepaal waar in die ruimte die swerms voorkom en dit gebruik om die afstande van die swerms te bepaal. Hy het ontdek die bolswerms self is gegroepeer in ’n soort bolvormige swerm, wat egter nie naby die Son geleë was nie. Hy het bereken die sentrum van hierdie ruimtelike verdeling lê sowat 50 000 ligjare van ons af, in die rigting van die sterrebeeld Boogskutter.

Hy het tereg aangeneem dit is die sentrum van die Melkweg en dat die Son ver daarvan lê. Tot in dié stadium is geglo die Melkweg is sowat 20 000 ligjare in deursnee. Shapley het nou egter op grond van sy studie van Cepheïede beweer die deursnee is sowat 300 000 ligjare. Dit was ’n geweldige sprong, en dit het wel later geblyk die Melkweg het ’n deursnee van sowat 100 000 ligjare.

In 1917 het Heber Curtis en George Ritchey bekend gemaak dat hulle ’n paar supernovas ontdek het op fotografiese opnames van spiraalnewels. Omdat dit in die spiraalarms voorgekom het en nie in die sentrum van die spirale nie, het hulle gemeen die newels is afsonderlike sterrestelsels en nie skywe gas in die Melkweg nie. Curtis het ook gemeen die Son lê in die middel van die Melkweg.

Shapley het geglo die newels lê binne die Melkweg en dat die Son ver van die middel af lê. In die Groot Debat van 1920 het Heber en Shapley elk sy standpunt verdedig. Die debat kon geen uitsluitsel oor die saak gee nie; eers in 1924 het Edwin Hubble daarin geslaag om Andromeda se afstand vas te stel en te bewys dat dit wel ’n afsonderlike sterrestelsel was. Shapley se standpunt oor die posisie van die Son is egter intussen reg bewys.



</doc>
<doc id="88538" url="https://af.wikipedia.org/wiki?curid=88538" title="Air Uganda">
Air Uganda

Air Uganda is 'n lugredery van Uganda wat in die privaatbesit van "Meridiana Africa Airlines (Uganda) Limited" is. Dit is in 2007 gestig.

Air Uganda bied geskeduleerde vlugte aan na Burundi, Kenia, Rwanda, Somalië, Suid-Soedan en Tanzanië.


Die vloot van Air Uganda vir internasionale bestemmings bestaan in Julie 2014 uit:


</doc>
<doc id="88539" url="https://af.wikipedia.org/wiki?curid=88539" title="Kettingbrug (Boedapest)">
Kettingbrug (Boedapest)

Die Kettingbrug (Hongaars: "Széchenyi lánchíd", [ˈseːt͡ʃeːɲi ˈlaːnt͡shiːd]) is 'n bekende hangbrug oor die Donau in Boedapest (Hongarye). Die konstruksie van die brug het in 1840 begin en is nege jaar later eers voltooi deur die argitek William Tierney Clark. Die brug is op 20 November 1840 vir die publiek oopgemaak en is in die stad geleë waar dit Boeda en Pest verbind. Die brug strek 375 m in totale lengte en het 'n breedte van 14,8 m.


</doc>
<doc id="88541" url="https://af.wikipedia.org/wiki?curid=88541" title="Kettingbrug">
Kettingbrug

Kettingbrug kan verwys na die:



</doc>
<doc id="88542" url="https://af.wikipedia.org/wiki?curid=88542" title="Lugmagbasis Durban">
Lugmagbasis Durban

Die Lugmagbasis Durban (ICAO: FADN) is 'n militêre lugmagbasis van die Suid-Afrikaanse Lugmag (SALM) geleë by die ou Durbanse Internasionale Lughawe in Durban in KwaZulu-Natal, Suid-Afrika.


Sommige van die Lugmag se helikopters word by die Lugmagbasis Durban gestasioneer.




</doc>
<doc id="88543" url="https://af.wikipedia.org/wiki?curid=88543" title="Manowar">
Manowar

Manowar is 'n Amerikaanse swaarmetaalgroep van Auburn, New York wat in 1980 deur baskitaarspeler Joey DeMaio gestig is. Die groep is bekend vir lirieke wat op fantasie en mitologie gebaseer is. Hulle is bekend vir hul harde en bombastiese klank.

Studio albums


</doc>
<doc id="88544" url="https://af.wikipedia.org/wiki?curid=88544" title="Aliwal-Noord-lughawe">
Aliwal-Noord-lughawe

Aliwal-Noord-lughawe (IATA-kode: geen, ICAO: FAAN) is 'n baie klein lughawe in Aliwal-Noord, Oos-Kaap, Suid-Afrika.

Die lughawe beskik oor drie ongeteerde aanloopbane, 'n teerparkeerblad en een loods (hanger). Dit word meestal op naweke gebruik deur amateurvlieëniers wat met hul eensitplekvliegtuie 'n uitstappie neem oor die pragtige berglandskap van die omgewing. 

Ongeveer driekeer per jaar word 'n sg. "invlieg"-byeenkoms gehou, waartydens heelwat privaattuie van sover as Gauteng, Bloemfontein en George na die dorp toe invlieg vir 'n vliegbyeenkoms en uitstalling van vliegtuie.





</doc>
<doc id="88550" url="https://af.wikipedia.org/wiki?curid=88550" title="Generaal Albertspark">
Generaal Albertspark

Generaal Albertspark is 'n voorstad in Alberton, Gauteng. Dit grens aan die voorstad Randhart in die weste. Volgens die 2011-sensus het Generaal Albertspark 'n bevolking van 1 414 gehad, waarvan 81,3% Blankes was. Afrikaans (62,2%) en Engels (27,3%) is die grootste huistale.

In 2001 was 89,7% van Generaal Albertspark se inwoners Blankes en Afrikaans (65,7%) was die grootste huistaal.



</doc>
<doc id="88551" url="https://af.wikipedia.org/wiki?curid=88551" title="2014 Curriebekerkwalifisering">
2014 Curriebekerkwalifisering

Die 2014 Curriebekerkwalifiseringstoernooi is ’n rugbykompetisie wat in 2014 tussen provinsiale spanne in Suid-Afrika uitgespook word om te bepaal welke span in die Premierafdeling speel. Die toernooi word tussen sewe spanne gespeel tussen Junie en Julie. Die wenner sal in die Premierafdeling speel terwyl die oorblywende ses spanne om die Eerste Afdeling sal meeding.

Op 13 Februarie 2014 het die Suid-Afrikaanse Rugbyunie aangekondig dat die Premierafdeling van die Curriebeker van ses na agt spanne vergroot sou word. Die boonste vyf spanne van 2013, die Natalse Haaie, Westelike Provinsie, Vrystaat Cheetahs, Goue Leeus en Blou Bulle het bevestigde deelname in die 2014-reeks gehad, asook die boonste twee spanne van die Eerste Divisie nl. die Pumas en die Oostelike Provinsie.

Die span wat laaste geëindig het in die Premierafdeling in 2013, die Griekwas, saam met die oorblywende spanne van die Eerste Divisie, die Luiperds, Boland Kavaliers, SWD Arende, Griffons, Grens Bulldogs en Valke speel in die kwalifiseringstoernooi met die wenner wat kwalifiseer vir deelname aan die Premierafdeling.

Die sewe spanne speel een keer teen mekaar in ’n tuis- óf wegwedstryd. Spanne kry vier punte vir ’n oorwinning en twee vir ’n gelykopuitslag. Bonuspunte word toegeken vir spanne wat vier of meer drieë druk in ’n wedstryd en aan spanne wat met sewe punte of minder verloor. Spanne sal eers volgens ligapunte en dat volgens punteverskil gerangskik word.

Die span wat bo-aan die punteleër eindig kwalifiseer vir die Premierafdeling terwyl die ses oorblywende spanne in die Eerste Divisie sal speel.




</doc>
<doc id="88556" url="https://af.wikipedia.org/wiki?curid=88556" title="Water dampdruk">
Water dampdruk

Die dampdruk van water is die druk waarby waterdamp in termodinamiese ewewig/ekwilibrium is met sy kondensaattoestand. Dit is 'n funksie van temperatuur. Dit kan ook as die kookpunt of borrelpunt gesien word - dit is die druk en temperatuur waar water oorgaan van damp na vloeistof.

Die dampdruk van water kan by benadering uitgewerk word deur die Antoine vergelyking:


760 mm Hg = 101.325 kPa. Dus, om mm HG om te skakel na kPa moet die waarde in mm HG gemaal word met 101.325/760.

Om meer akkurate syfers vir water se dampdruk te kry, kyk byvoorbeeld wat The Engineering Toolbox publiseer by Water saturation pressure.


</doc>
<doc id="88557" url="https://af.wikipedia.org/wiki?curid=88557" title="Skylab">
Skylab

Skylab was die eerste Amerikaanse ruimtestasie wat om die Aarde gewentel het. Dit is op 14 Mei 1973 met ’n Saturn V-vuurpyl gelanseer. Dit het 75 ton geweeg en het hoofsaaklik bestaan uit onderdele wat van die Apollo-program oorgebly het. Dit was die laaste lansering wat met dié tipe vuurpyl uitgevoer is. Die stasie is tydens die lansering beskadig en een sonpaneel het afgebreek, terwyl die ander vasgehaak het en ernstig deur ’n hitteskild beskadig is. Die skade is tydens ’n tweede sending herstel en die Skylab kon tydens verdere sendings gebruik word waarvoor dit bedoel was:

Verskeie tegniese en mediese eksperimente is uitgevoer waarvoor gewigloosheid nodig was. Die laaste sending het op 16 November 1973 vertrek en op 8 Februarie 1974 teruggekeer. Dit het ’n paar jaar onbeman om die Aarde gewentel, en in 1979 na die Aarde teruggeval en grotendeels in die atmosfeer verbrand.

Alhoewel die Skylab-program gebruik gemaak het van oorskotmateriaal van die Apollo-program (veral die laaste Saturn V-vuurpyl wat ooit vervaardig is), het dit nie deel uitgemaak van die Apollo-program nie maar was dit ’n program op sy eie.


</doc>
<doc id="88558" url="https://af.wikipedia.org/wiki?curid=88558" title="Tammy-Anne Fortuin">
Tammy-Anne Fortuin

Tammy-Anne Fortuin is 'n TV-aanbieder, aktrise en 'n voormalige skoonheidskoningin. Sy is in die Paarl gebore en haar sake-adres is Oranjestraat 46, Kaapstad.

Tammy-Anne Fortuin is 'n aktrise en regisseur, bekend vir "Recovery" (2013), "Babalas" (as Mia Moolman) (2013) en "Proesstraat" ('n enkele episode in 2010).

Sy het die multi-bekroonde kosmaakreeks "Roer" op kykNET aangebied en is 'n vervaardiger en aanbieder van die tydskrifprogram "All Access" op M-Net/Mzansi Magic, 'n tweemalige wenner van die Suid-Afrikaanse Film- en Televisie-toekenning (SAFTA). Haar krediete vir televisie sluit ook bykomende werk in vir die BBC, M-Net, KykNET, Supersport en die GO-kanaal op DStv.

Tammy-Anne is as die eerste prinses vir Cindy Nell gekroon by die Mej. Suid-Afrika-skoonheidskompetisie in 2002.


</doc>
<doc id="88559" url="https://af.wikipedia.org/wiki?curid=88559" title="Idealegaswet">
Idealegaswet

Die idealegaswet is die toestandsvergelyking (Engels: ""equation of state"") vir 'n ideale gas. Die gaswet beskryf die gedrag van ideale gasse onder die invloed van druk, volume, temperatuur en aantal deeltjies. Die vergelyking is in 1834 deur Benoît Clapeyron opgestel.

Die formule word aangegee as:

of vir afwyking van ideale kondisies:

waar:

By standaardkondisies is P = 101.325 kPa en T = 273.15 K. Daaruit volg:

Dus is 1 kmol gas gelyk aan 22.413 m by standaard druk (101.325 kPa) en temperatuur (273 K).

Of 1 kmol gas is gelyk aan 22.413 m (Dit word ook soms geskryf as Nm - die N moenie verwar word met Newton nie).

Die simbool vir normaalvloei is gewoonlik formula_12.

Die digtheid van 'n gas is:

Vervang die twee formules inmekaar:

Dus is:

waar:



</doc>
<doc id="88560" url="https://af.wikipedia.org/wiki?curid=88560" title="Vergelyking (wiskunde)">
Vergelyking (wiskunde)

In wiskunde is 'n vergelyking 'n formule in die vorm A = B waar A en B uitdrukkings is wat verskillende veranderlikes kan bevat.



</doc>
<doc id="88561" url="https://af.wikipedia.org/wiki?curid=88561" title="Lineêre vergelyking">
Lineêre vergelyking

'n Lineêre vergelyking is 'n wiskundige vergelyking in die vorm:

formula_1

waar:

Dit gee 'n reguit lyn op 'n grafiek. Dit gee daarom slegs een oplossing ('n oplossing is die berekening van x waar y nul is.)

Indien twee punte/koördinate formula_4 en formula_5 bekend is, kan die vergelyking opgestel word soos volg:

Kry eers vir formula_2:

formula_7

Indien formula_2 bekend is, kan c verkry word deur een koördinaat en m in die algemene vergelyking te vervang. Dus:

formula_1

Vervang een koördinaat en formula_2:

formula_11

Dan is formula_12

Of alles kan in een stap gedoen word deur:

formula_13



</doc>
<doc id="88563" url="https://af.wikipedia.org/wiki?curid=88563" title="Kwadratiese vergelyking">
Kwadratiese vergelyking

'n Kwadratiese vergelyking (of vierkantsvergelyking) is 'n wiskundige vergelyking in die vorm:

formula_1

'n Kwadratiese vergelyking gee 'n parabool op 'n grafiek.

'n Kwadratiese vergelyking kan op drie maniere opgelos word:

Standaard vorme:

formula_2

formula_3 of formula_4

formula_5

Voorbeeld 1

formula_6 kan ook soos volg geskryf word:

formula_7

Dus is formula_8 of formula_9

Dus is formula_10 of formula_11

Voorbeeld 2

formula_12 kan ook soos volg geskryf word:

formula_13

Dus is formula_14

Om die kwadratiese formule af te lei, kyk ons na die volgende voorbeeld:

Deel elke term nou met 2:

Doen nou dieselfde vir die algemene vergelyking:

Deel elke term nou met a:

As formula_4 (kyk standaard vorme), skryf dan die formule soos volg:



</doc>
<doc id="88565" url="https://af.wikipedia.org/wiki?curid=88565" title="Kougarivier">
Kougarivier

Die Kougarivier is 'n rivier wat naby Uniondale in die Oos-Kaap, Suid-Afrika ontspring. Dit vloei na die ooste, waar dit aansluit by die Grootrivier om die Gamtoos te vorm na die Kougadam. Sy belangrikste sytak is die Baviaanskloofrivier, wat by sy linkerbank aansluit net voor die dam. Hierna vloei die rivier deur die Gamtoosriviervallei op sy laaste tog van 50 km na die Indiese Oseaan om uit te mond naby Humansdorp. 

In 1995 is eksemplare van die Kaapse galaxias ("Galaxias zebratus"), 'n Suid-Afrikaanse visspesie wat endemies is aan die Kaapse Florastreek, in die Kouga- en die Kromrivier gevind. Tot op daardie stadium, is gemeen dat die verspreiding van die vis tot die gebied tussen die Keurboomsrivier en die Olifantsrivier beperk is. Alhoewel die relatief delikate vis in Suid-Afrika net as naby-bedreig geklassifiseer word, is spesies van dieselfde genus in Australië tot uitwissing gedryf deur mededingende salmsoorte en ander ingevoerde spesies van vis.
Die Kougaberge, noord van die rivier, die Kougadam en die Kouga en Kou-Kamma Munisipaliteite is vernoem na hierdie rivier.



</doc>
<doc id="88566" url="https://af.wikipedia.org/wiki?curid=88566" title="Derdegraadse vergelyking">
Derdegraadse vergelyking

'n Derdegraadse vergelyking is 'n wiskundige vergelyking in die vorm:

As "r" enige wortel is van die derdegraadse vergelyking, dan kan ons ("x"–"r" ) as 'n faktor gebruik word om die volgende te verkry:

Standaard vorme:



</doc>
<doc id="88567" url="https://af.wikipedia.org/wiki?curid=88567" title="Baviaanskloofrivier">
Baviaanskloofrivier

Die Baviaanskloofrivier is 'n rivier wat deur die Kaapse Plooiberge van die Wes-Kaap vloei tot uiteindelik in die Oos-Kaap van Suid-Afrika. Die rivier se oorsprong is aan die oostekant van die Klein Karoo, en volg 'n vallei tussen die berge ooswaarts. Dit eindig by 'n samevloeiing met die Kougarivier, sowat 80 km van sy oorsprong.

Dit word omring deur die Baviaanskloofberge na die noorde en die Kougaberge in die suide, en dit ontvang talle klein sytakke aan beide kante. Landbou nedersettings langs die rivier sluit Studtis en Sandvlakte in. Die vallei is sowat 35 km noord van die Langkloof, wat vergelykbaar is maar effe groter.

Die Kougarivier, wat deur die Langkloof vloei het die geïsoleerde Baviaanskloofrivier as sy belangrikste sytak. Die Baviaanskloofrivier is deel van die Vis-na-Tsitsikama Waterbestuursgebied. Daar was 'n groot vloed in die kloof op 5 Mei 1916; die Campbell-monument is opgerig ter ere van die slagoffers.

Baviaan, wat bobbejaan beteken, is 'n vertaling van die rivier se oorspronklike Khoikhoinaam, "i Ncwama"​​, wat glo ook "bobbejaan" beteken.


</doc>
<doc id="88568" url="https://af.wikipedia.org/wiki?curid=88568" title="Topsy Smith">
Topsy Smith

Topsy Smith (1914–1985) was 'n Afrikaanse skrywer wat ongeveer 200 boeke geskryf het. Hy is veral bekend vir sy jeugverhale, onder andere reekse soos Trompie, Saartjie (onder die skuilnaam Bettie Naudé) en Buksie. Sy boeke het 'n belangrike bydrae tot die Afrikaanse letterkunde gelewer en het jongmense vir baie jare lank lus en lief vir lees gemaak.

Die eerste Trompie-verhaal is in 1950 gepubliseer, met opvolgstories wat tot 1956 verskyn het. Die TV-reeks Trompie, wat op sy boeke gebaseer is, is in 1980 uitgesaai met Anton Goosen wat die bekende kenwysie gesing het. Die Saartjie-reeks het die eerste keer in 1953 verskyn en is tot 1958 gepubliseer. Beide die reekse is verskeie kere daarna herpubliseer. Sy laaste boek, "Nog net een keer", is in 1991, ses jaar ná sy dood, gepubliseer. Sy fiksie vir volwassenes word meestal onder die skuilnaam M.G. Smith gepubliseer.

Mathys Gerhardus Smith is op 12 Julie 1914 in Parys in die Vrystaat gebore as een van drie kinders van Mathys Gerhardus Smith en Elizabeth Catharina Naudé. Hy het ’n broer, Jacob Naudé, en ’n suster, Anna. Sy jeugjare bring hy in ’n Engelse huis in Pretoria deur. Hy verloor albei sy ouers op vyftienjarige leeftyd en verhuis dan na Koppies in die Vrystaat. Hier is alles Afrikaans en hy lees alles wat hy in die hande kan kry. Hy matrikuleer op die dorp en in sy matriekjaar speel hy rugby vir die skool se eerste span en ook vir die dorpspan.

Hy studeer dan verder aan die Universiteit van Stellenbosch, waar hy die B.A.-graad behaal met Engels en Afrikaans-Nederlands as hoofvakke. Tydens sy studentejare speel hy vir die Maties se eerste rugbyspan en is hy ook kaptein van die boksspan en lid van die atletiekspan. Na sy graad neem hy ’n kursus in liggaamsopvoeding en nadat hy ’n diploma verwerf word hy aangestel as organiseerder van liggaamsopvoeding vir die skole van Springs en Brakpan. Vir geruime tyd hierna werk hy ook as vryskut-sportjoernalis vir onder andere "Die Vaderland" en "Die Sondagpers". Van Springs word hy na Krugersdorp verplaas, maar hy besluit om eerder gewone onderwys te gee en behaal in 1943 die Hoër Onderwysdiploma aan die Universiteit van Pretoria. In 1944 begin hy Afrikaans onderrig by ’n Engelse privaatskool in Johannesburg.In 1978 tree hy af as hoof van Sandringham Laerskool, ’n posisie wat hy vir 25 jaar beklee het. Hierna ondervind hy hartprobleme en ondergaan in 1980 ’n groot opehartoperasie.

Hy is getroud met Josie Stuart-Bertram en hulle het ’n dogter, Shona, en ’n seun, Anthony. Op 5 Maart 1985 is hy oorlede.

Reeds as student verskyn sy eerste kortverhaal in 1937 in "Die Huisgenoot". In sy vrye tyd as onderwyser begin hy kortverhale en sketse skryf vir verskillende tydskrifte en sy verhaal, "Trompie se das" (voorloper vir die latere reeks) word op 25 Mei 1943 in "Naweek" gepubliseer.

Sy eerste boeke is nie-fiksie sportboeke, wat insluit "Kampioene van die bokskryt", "Ons Springbok-rugbyspelers en Tokkelossie" (’n rugbygeskiedenis van die Springbokke tot voor die Tweede Wêreldoorlog), "Bokshelde van die wêreld", "Draers van groen en goud", “"Atlete van Springbokland" en "Spannende gebeure van die sportwêreld".

Hy is egter veral bekend vir sy talle jeugreekse, waaronder die "Trompie"-reeks en ook die "Saartjie"-reeks, laasgenoemde wat hy onder die skuilnaam Bettie Naudé skryf. Hierdie reekse, hoewel dit hewige teenstand vanuit letterkundige kringe kry omdat dit kwansuis nie letterkundig van aard is nie, is waarskynlik die gewildste reekse vir die Afrikaanse kind ooit. Hy skryf nog ander reekse jeugverhale, soos die "Louws van Linton", "Jantjie", "Hendrik Hoffman", "Bosapies van Bergville" en "Gampietjie"-reekse. Vir Engelse kinders skryf hy reekse oor "Nicky" (ook in Afrikaans vertaal as die "Niekie"-reeks) en "Leon".

Die "Trompie"-reeks beskryf die wedervaringe van Trompie en die Boksombende, wat in die dorpie Kwaggaberg woon en middae na skool by die Fort vergader, waar hulle slim en stoute planne bedink en dan uitvoer. Trompie Toerien is die leier en die ander bendelede is die ewig-kouende Blikkies, die slimkop Dawie en die sterk Rooie, terwyl Trompie se hond, Boesman, die seuns orals vergesel. Hierdie reeks word telkemale herdruk en heruitgegee in omnibusse. Dit is ook ’n trefferreeks op televisie en die temalied, "Trompie en die Boksombende", gesing deur Anton Goosen, word baie bekend. ’n Nuwe Trompie-reeks wat Smith ná ’n paar jaar begin skryf, kry nie dieselfde aftrek as die oorspronklike een nie.

In die "Saartjie"-reeks is die dertienjarige Saartjie Baumann die hoofkarakter. Sy is die dogter van ’n snydokter en hulle woon in die voorstad Lynnekom in Johannesburg. Haar “kliek” is Anna en Lina, met die klein Muggie wat altyd ongenooid soos ’n skaduwee agter hulle aandrentel. Klein Apie, Saartjie se broertjie, is ’n ewige doring in hulle vlees. Ook hierdie reeks word omskep in ’n televisiereeks en word verskeie heruitgegee, ook in omnibus-vorm. Die eksperiment om Trompie en Saartjie te kombineer in ’n reeks is minder geslaag en slegs twee boeke in hierdie beplande reeks word gepubliseer.

Die "Jantjie"-reeks speel op die dorpie Petrusdorp af, waar Jantjie en sy bende, die Nuuskierige Agies, die dorp op horings neem.

Die "Bosapies van Bergville" speel op ’n klein dorpie in die Boland af en het vyf kinders (van albei geslagte) as hoofkarakters. Die leier van die bende Bosapies is die negejarige Buksie Barnard en die ander lede van die bende is Tjokkie Gous en sy tweelingsuster Geitjie Gous, Lien Barnard en Japsnoet Barnard (Buksie se broer en suster). Hulle vang allerhande kattekwaad aan en beland ook in spannende avonture, soos die keer toe Buksie agterkom wie die gemaskerde man is wat die rooftogte in Bergville uitvoer en die Bosapies kry om hom te help om die man te vang. Hierdie boeke is op jonger kinders gemik en word ook in groter formaat gepubliseer en geïllustreer.

Die "Gampietjie"-reeks beskryf die wedervaringe van die twee broers Gampietjie Gouws en sy broertjie Gawie, wat in die Sonskynweeshuis is nadat hulle ouers oorlede is. Hier vorm hulle hegte vriendskappe met Willem Barnard en die witkopdogtertjie Rina Neethling. Hulle het talle avonture, onder meer wanneer hulle probeer om weg te loop. Die maats se lewens verander, maar die avonture hou nie op nie, nadat hulle aangeneem word en op die dorpie Gansville gaan woon.

"Die Louws van Linton"-reeks het die twaalfjarige Lammie Louw as hoofkarakter en meeste van die gebeure draai om hom. Daar is egter ook Gogga, Lammie se onnutsige jonger broertjie, hulle ouer broer Christo wat reeds in matriek is en hulle ouer suster Elise, wat reeds uit die skool is. Die pa is die gesette en joviale Jan Louw en die ma is Martha Louw. Hulle moet die wysheid van Salomo en die geduld van Job hê om huis te hou met veral Lammie en Gogga. Die Louws woon in Linton, ’n voorstad van Johannesburg.

Die "Hendrik Hoffman"-reeks is vir groter kinders, met Hendrik en sy maats wat aan die begin in matriek is en dan verder studeer op Stellenbosch. Hendrik Hoffman is die leier en ’n skitterende sportman en sy maats is Kallie Snyman, ook ’n gedugte sportman, die vet Sakkie de Beer en die tingerige maar skrander Pietie Kleynhans, wat by almal as Tinktinkie bekendstaan. Linda Greyling is die meisie wat Hendrik se hart vinniger laat klop en sy speel saam met haar vriendin, Anna Jooste, ook ’n belangrike rol in hierdie reeks.

Hy skryf enkele nie-reeks boeke. "Gamaroela-Gawie" en "Tjokkie" is rugbyverhale vir seuns, terwyl "Roelf Reyneke – Aanslag nommer een" ’n avontuurverhaal vir seuns is. Sy heel laaste boek (uitgegee ses jaar na sy dood) is weer ’n sportboek vir seuns, hierdie keer oor boks, naamlik "Nog net een keer". "Shona en die feetjies" is ’n fantasieverhaal wat hy vir sy dogtertjie skryf.

Vir volwasse lesers skryf hy boeke vir die Dagbreek-Boekkring, meestal onder die naam M.G. Smith, waarvan "Juffrou Jackie se man" die gewildste is. "Die ontluiking van tant Matilda" (later heruitgegee as "Die metamorfose van Matilda") is ook vir hierdie mark en vertel van die 33-jarige oujongnooi Matilda se verandering nadat sy onverwags die waardevolste diamant in die wêreld erf en die mans om haar begin draai. "Blonde godin" is ’n spanningsverhaal vir volwasse lesers. Nadat ’n intieme vriendin se man vermoor word, besluit dr. Gie impulsief om te help en hy dokter die misdaadtoneel om haar ’n beter alibi te gee. Hy verloor egter sy identiteitsdokument en vlug, waarna hy ’n feitlik onmoontlike stryd voer om sy onskuld te bewys. Hy skryf ook talle tydskrifvervolgverhale onder verskeie skuilname.

Werke uit sy pen sluit in:

















</doc>
<doc id="88571" url="https://af.wikipedia.org/wiki?curid=88571" title="Omega Centauri">
Omega Centauri

Omega Centauri (ω Cen), of NGC 5139, is ’n bolswerm in die sterrebeeld Sentour wat in 1677 deur Edmond Halley ontdek is. Dit is 15 800 ligjare van die Aarde af en is die grootste bolswerm in die Melkweg. Omega Centauri lyk so anders as die sterrestelsel se ander bolswerms dat geglo word dit moet ’n ander oorsprong hê, soos dat dit die oorblyfsel van ’n versteurde dwergsterrestelsel is.

In 150 n.C. het die Grieks-Romeinse skrywer en sterrekundige Ptolemaeus die voorwerp in sy "Almagest" opgeneem as ’n ster op die perd se rug, "Quae est in principio scapulae". Die Duitse kartograaf Johann Bayer het Ptolemaeus se data gebruik om die Bayer-naam "Omega Centauri" daaraan te gee in sy 1603-uitgawe van "Uranometria". Edmond Halley het die voorwerp in 1677 herontdek met ’n teleskoop op die eiland Sint Helena en dit gelys as ’n nie-stellêre voorwerp. In 1715 het Halley dit in sy lys van ses "helder kolle" genoem in die "Philosophical Transactions of the Royal Society".

Die Switserse sterrekundige Jean-Philippe de Cheseaux het Omega Centauri by sy 1746-lys van 21 newels ingesluit, so ook die Franse sterrekundige Lacaille in 1755. Laasgenoemde het dit die katalogusnommer L I.5 gegee. In 1826 was die Skot James Dunlop die eerste persoon wat dit as ’n bolswerm herken het; hy het dit beskryf as ’n "pragtige bol sterre wat geleidelik en middelmatig digter word na die middel toe".

Dit is sowat 15 800 ligjare van die Aarde af en een van die min bolswerms wat met die blote oog gesien kan word. Dit is op ’n donker nag op die platteland amper so groot soos ’n volmaan. Dit is die helderste, grootste en teen 4 miljoen sonmassas die bolswerm met die grootste massa in die Melkweg. Van al die bolswerms in die Plaaslike Groep sterrestelsels is net Mayall II in die Andromeda-sterrestelsel helderder en swaarder. Omega Centauri het verskeie miljoene Populasie II-sterre en is byna 12 miljard jaar oud.

Die sterre in die middel is so dig dat daar geraam word hulle is maar sowat 0,1 ligjaar van mekaar af.

Volgens ’n studie in 2008 is daar getuienis van ’n swartkolk van gemiddelde massa in die middel van Omega Centauri; dit is gebaseer op waarnemings deur die Hubble-ruimteteleskoop en die Gemini-sterrewag in Chili. E. Noyola en sy kollegas het gevind die sterre by die middel wentel vinniger as sterre wat verder geleë is. Hulle het dié gegewens geïnterpreteer as dat onsigbare materie by die kern in ’n swaartekragwisselwerking is met nabygeleë sterre. Deur dit met standaardmodelle te vergelyk, het hulle afgelei dit word heel waarskynlik veroorsaak deur die swaartekrag van ’n digte, swaar voorwerp soos ’n swartkolk. Hulle het bereken die voorwerp se massa is 4 x 10 sonmassas.

Onlangse studies het egter twyfel gewerp op dié bevindings, veral wat betref die ligging van die bolswerm se kern. Met berekening vir ’n ander kernligging, is gevind die sterre naby die kern beweeg nie vinniger as ander sterre soos wanneer daar ’n swartkolk van gemiddelde massa sou wees nie. In dié studies is ook bevind die helderheid van die swerm neem nie toe na die middel nie, maar bly redelik konstant. Die navorsers het gesê hul bevindings sluit nie ’n swartkolk uit nie, maar bevestig dit ook nie. As daar wel een is, dink hulle nie die massa is groter as 1,2 x 10 sonmassas nie.

Daar is voorgestel Omega Centauri is dalk die kern van ’n dwergsterrestelsel wat deur die Melkweg opgeneem is. Daar word juis gereken Kapteyn se Ster, wat tans net 13 ligjare van die Aarde af is, het in Omega Centauri ontstaan. Omega Centauri se eienskappe en beweging in die Melkweg stem ook ooreen met dié bevinding. Nes Mayall II het Omega Centauri sterre met ’n verskeidenheid metaalgehaltes en ouderdomme, wat beteken hulle het dalk nie terselfdertyd ontstaan (soos geglo word in bolswerms gebeur) nie en dit dui ook daarop dat dit die oorblyfsel van ’n kleiner sterrestelsel is wat lank gelede in die Melkweg opgeneem is.



</doc>
<doc id="88573" url="https://af.wikipedia.org/wiki?curid=88573" title="Oranjeorde">
Oranjeorde

Die Oranjeorde (Engels: "Orange Order", amptelik: "Loyal Orange Institution") is 'n Protestantse broederskap wat sy grootste aanhang in Noord-Ierland het, met verdere losies wat hoofsaaklik in die Skotse Laaglande, maar ook elders in die Britse Statebond gevestig is, met outonome losies in Skotland, Engeland, die Verenigde State, Wes-Afrika, Kanada, Australië en Nieu-Seeland. Die orde is in 1795 in Loughgall in die graafskap Armagh gedurende 'n periode van sektariese Konflikte tussen Protestante en Katolieke volgens die voorbeeld van Vrymesselaarlosies gestig om die Protestantse oorheersing van Ierland ("Protestant Ascendancy") te handhaaf. 

Die orde word bestuur deur die "Grand Orange Lodge of Ireland" wat in 1798 gevestig is en sy setel in Belfast het. Sy huidige grootmeester, Edward Stevenson, 'n boer van Ardstraw in die graafskap Tyrone, beklee die amp sedert 2011. Die naam van die orde verwys na die koning-stadhouer Willem III van Oranje, 'n boorling van Nederland, wat in die oorlog tussen Willemiete en Jakobiete 'n militêre oorwinning oor die leër van sy Katolieke teenstander, koning Jakobus II, behaal het. 

Hulle is veral bekend vir hul jaarlikse Oranje-optogte op of rondom 12 Julie ("The Twelfth"), wat onder andere deur Katolieke buurte loop en dikwels vir ongerymdhede sorg. Lede van die Oranjeorde dra oranje serpe en word "Orangemen", "Orangists" of "defenders" genoem.

Hoewel die Oranjeorde in 1795 gestig is, kan sy wortels veel verder teruggevoer word. In die sestiende en sewentiende eeu vestig groepe Engelse en veral Skotse protestante hulle in Ulster. Hulle bekom land wat van die inheemse Ierse Katolieke bevolking afgeneem is. Die Iere was opstandig teen die Engelse konings, en kolonisasie is gebruik om 'n wetsgehoorsame basis te probeer skep.

Die oorspronklike inwoners het die kolonialiste as indringers beskou. Hulle probeer in 1641, met die Ierse opstand, sowel as in 1688-1690, met die stryd tussen Willem III en sy skoonvader Jacobus II, om die gebied terug te verower. Beide probeerslae het misluk.

Die Protestante sien die magsoorname van Willem III, bekend as die "Glorious Revolution" (Roemryke Omwenteling), as bevestiging van die Protestantse oppergesag. Willem se uiteindelike oorwinning oor sy skoonpa op 12 Julie 1690, word tot vandag as die belangrikste dag vir die Protestante in Noord-Ierland gesien.

Willem se oorwinning is vanaf 1691 gedenk. Tog word die Oranjeorde eers 100 jaar later gestig. Dit volg nadat Katolieke strydgroepe aan die einde van die agtiende eeu ontstaan het. Hulle wou die regte van Katolieke verdedig, en het hulself ook tot geweld gewend.

Verskeie Protestantse verdedigingsgroepe is in reaksie hierop gestig. Die Oranjeorde ontstaan van die sogenaamde "Peep o'Day Boys", een van hierdie groepe. 'n Konflik tussen katolieke en Protestantse gildes in Loughgall gee direk hiertoe aanleiding, waarna Protestantse inwoners beleër is.

Die orde is veral bekend vir hulle anti-Katolieke standpunt. Oorspronklik was lidmaatskap slegs oop vir Protestante wat aan die Anglikaanse Kerk van Ierland behoort het. Die ander Protestantegroep, die Presbiteriane, het in daai tyd 'n losser band met Groot-Brittanje in die vooruitsig gestel. Die leidende figure van die "United Irishmen" was Presbiteriane.

Die Oranjeorde was tussen 1823 en 1845 weens aanhitsing tot sektariese geweld verban. Desondanks het hulle steeds daarin geslaag om hulle jaarlikse optogte te organiseer. In 1834 is lidmaatskap vir Presbiteriane oopgestel.



</doc>
<doc id="88579" url="https://af.wikipedia.org/wiki?curid=88579" title="Kapteyn se Ster">
Kapteyn se Ster

Kapteyn se Ster is ’n klas M1-ster (rooidwerg) sowat 12,76 ligjare van die Aarde af in die suidelike sterrebeeld Skilder, en die naaste halo-ster aan die Sonnestelsel. Met ’n skynbare magnitude van byna 9 is dit deur ’n verkyker of klein teleskoop sigbaar.

Sy deursnee is 30% van dié van die Son, maar sy helderheid is net 0,1% van die Son s’n. Dit kon eens deel van die bolswerm Omega Centauri gewees het; laasgenoemde is waarskynlik ’n dwergsterrestelsel wat lank gelede deur die Melkweg opgeneem is. Die ontdekking van twee planete, Kapteyn b en Kapteyn c, is in 2014 bekend gemaak.

Die ster wat nou as Kapteyn se Ster bekend is, is oorspronklik in 1898 deur die Nederlandse sterrekundige Jacobus Kapteyn ontdek. Terwyl hy na kaarte en fotoplate gekyk het, het hy die ster se hoë eiebeweging van meer as 8 boogsekondes per jaar opgemerk. In dié tyd was dit die ster met die hoogste eiebeweging. Met die ontdekking van Barnard se Ster in 1916 het Kapteyn se Ster afgesak na die tweede plek, waar dit steeds is. In 2014 is die ontdekking van twee super-aarde-eksoplanete in ’n wentelbaan om die ster aangekondig.

Volgens parallaksmetings met die Hipparcos-satelliet is Kapteyn se Ster sowat 12,76 ligjare van die Aarde af. Dit het sowat 10 800 jaar gelede tot 7 ligjare van die Son af gekom, maar het sedertdien wegbeweeg. Dit is tussen ’n kwart en ’n derde van die Son se grootte en massa, en teen sowat 3 500 K is dit baie koeler. Die sterreklassifikasie is sdM1, wat daarop dui dat dit ’n subdwergster is – met ’n helderheid laer as dié van ’n hoofreeksster van dieselfde spektraaltipe (M1). Die metaalinhoud van die ster (ander elemente as waterstof en helium) is sowat 14% van die Son s'n. Dit is ’n veranderlike ster van tipe BY Draconis met die naam VZ Pictoris. Dit beteken die helderheid van die ster verander vanweë magnetiese aktiwiteite in die chromosfeer en die rotering van die ster, wat daartoe lei dat die stervlekke in en uit ons gesigveld beweeg.

Kapteyn se Ster het ’n aantal besonderse eienskappe: dit het ’n hoë radiale snelheid, beweeg in die Melkweg in ’n retrograde rigting (in die teenoorgestelde rigting as ander sterre) en is die naaste halo-ster aan die Son. Dit is deel van ’n groep sterre wat saam deur die ruimte beweeg, bekend as die Kapteyn-groep. Vanweë hul hoë element-inhoud word geglo hulle was eens lede van Omega Centauri, ’n bolswerm wat waarskynlik die oorblyfsel is van ’n dwergsterrestelsel wat met die Melkweg saamgesmelt het.

In 2014 is aangekondig Kapteyn se Ster het twee eksoplanete, Kapteyn b en Kapteyn c. Eersgenoemde is die oudste bekende moontlike bewoonbare planeet; dit is nagenoeg 10 miljard tot 11 miljard jaar oud.




</doc>
<doc id="88580" url="https://af.wikipedia.org/wiki?curid=88580" title="Parsiële druk">
Parsiële druk

Raoult se wet maak die aanname dat 'n komponent se bydrae tot die totale dampdruk van die mengsel eweredig is aan die persentasie van daardie komponent in die vloeistofmengsel en die suiwerdampdruk van daardie komponent. Of meer direk gestel: die parsiële druk is gelyk aan die molfraksie vermenigvuldig met die dampdruk van die komponent in suiwer vorm. Die model geld slegs as daar geen interaksie tussen die komponente is wat kan veroorsaak dat een komponent 'n ander se dampdruk beïnvloed of die vlugtigheid van 'n komponent afhang van sy persentasie in 'n mengsel.

Vir 'n mengsel van verskillende ideale gasse geld:

Dalton se wet: Die totale druk van die gasmengsel is die som van die parsiële drukke van die komponente

Raoult se wet: Die molfraksie van 'n komponent in 'n gasmengsel is gelyk aan die komponent se parsiële druk gedeel deur die dampdruk van die suiwer komponent.

Dalton se wet + Raoult se wet:

Waar:


Om die entalpie van 'n gasmengsel te bepaal, kan elke gas in die mengsel apart beskou word teen die mengseltemperatuur en teen die dampdruk van elke individuele gas.

Jy het die volgende mengsel van stowwe by 200 °C en 2000 kPa(a):

Uit watter fases bestaan hierdie mengsel (damp alleen, vloeistof alleen of 'n mengsel van damp en vloeistof)?
Wat is die samestelling van elke fase?

Antwoord:

Omdat die komponente H, CO, CO en CH se dampdrukke baie hoër is as die mengsel se druk, sal hierdie komponente in die gasfase wees.

Water se dampdruk is egter laer as parsiële druk van water in die mengsel, dus sal daar vloeistof wees.

Dus sal die mengsel uit beide damp en vloeistof bestaan.

Die maksimum hoeveelheid water wat in die gasfase kan wees is:

Die ander komponente is almal in die dampfase, dus is die fraksie van die res 1 - 0.7775 = 0.2225

Dus is die samestelling van die gasfase die volgende:


Dus is die totale hoeveelheid mol damp = 100/0.2225 = 449.4 kmol

Dus is die hoeveelheid mol water in die dampfase = 100/0.2225 × 0.7775 = 349.4

Die hoeveelheid vloeistof is dus 400-349.4 = 50.6 kmol, en bestaan net uit water.


</doc>
<doc id="88581" url="https://af.wikipedia.org/wiki?curid=88581" title="Raoult se wet">
Raoult se wet

Raoult se wet bepaal dat die dampdruk van 'n oplossing met twee of meer komponente direk eweredig is aan die dampdrukke van elke komponent en die komponent se hoeveelheid in die oplossing.

bepaal dat die parsiële dampdruk van elke komponent van 'n ideale mengsel van gasse gelyk is aan die dampdruk van die suiwer komponent vermenigvuldig met sy molfraksie in die mengsel.

Wiskundig word Raoult se wet vir 'n enkele komponent in 'n ideale oplossing soos volg uitgedruk:

Waar:

Indien Raoult se wet met Dalton se wet gekombineer word, word die volgende vergelyking verkry:

waar:


Vir twee komponente A en B is dit:

In 'n grafiek is die parsiële drukke weer te gee deur twee regte lyne wat van 0 na die waarde van formula_10 loop. Die helling het ook die waarde formula_10. Die totale druk is ook 'n regte lyn wat van formula_12 na formula_13 loop. Oplossings wat Raoult se wet gehoorsaam word ideale oplossings genoem. Oplossings is net dan ideaal as die twee komponente baie min in eienskappe van mekaar verskil.

Die meeste oplossings wyk af van hierdie wet en die parsiële drukke sal nie Raoult se regte lyn volg nie. Maar selfs vir nie-ideale oplossings is Raoult se wet nog geldig vir die oplosmiddel (die meerderheidskomponent) van 'n voldoende verdunde oplossing. 
Vir die opgeloste stof (die minderheidskomponent) geld dan Henry se wet wat 'n regte lyn met 'n verskillende helling volg. By hogere konsentrasies verloor die wette hulle geldigheid.



</doc>
<doc id="88583" url="https://af.wikipedia.org/wiki?curid=88583" title="Guantanamobaai">
Guantanamobaai

Guantanamobaai (Engels: "Guantánamo Bay", Spaans: "Bahía de Guantánamo") is 'n baai geleë in die Guantanamoprovinsie aan die suidoostelike kant van Kuba. Dit huisves die grootste hawe aan die suidekant van die eiland, en word omring deur steil heuwels wat 'n enklawe vorm wat van sy onmiddellike hinterland afgesny is.
Die Verenigde State van Amerika verkry territoriale beheer oor die suidelike gedeelte van Guantanamobaai onder die Kubaans-Amerikaanse verdrag van 1903. Die VSA oefen volledige jurisdiksie en beheer oor hierdie gebied uit, terwyl dit steeds erken dat Kuba uiteindelike soewereiniteit daaroor besit. Die huidige regering van Kuba verklaar die Amerikaanse teenwoordigheid in Guantanamobaai as onwettig en dring daarop aan dat die Kubaans-Amerikaanse verdrag beding is ná dreigemente van geweld; dat dit ook in stryd is met die internasionale reg. Sommige wetsgeleerdes vermoed dat die huurkontrak nietig kan wees. Dit is die tuiste van die Guantanamobaaigevangenekamp, ​​wat beheer word deur die Verenigde State van Amerika. 

Die Amerikaners het reeds op Guantanamobaai beslag gelê tydens die Spaans-Amerikaanse Oorlog in die Slag van Guantanamobaai. In 1898 word 'n Amerikaanse vlootbasis hier gestig. Die VSA en Kuba het in 1903 'n huurkontrak onderteken wat toestemming aan die Amerikaanse regering gee om die grond vir steenkoolontginning en as 'n vlootbasis te gebruik. Die huurkontrak voldoen aan die Platt-wysiging; hierdie wysiging stel dat 'n vlootbasis met "sekere spesifieke punte waarop ooreengekom is deur die president van die Verenigde State van Amerika" nodig is om "die VSA in staat te stel om die onafhanklikheid van Kuba in stand te hou". Die VSA en Kuba onderteken 'n verdrag in 1934 wat aan die VSA 'n ewigdurende huurkontrak toestaan, maar private ondernemings word egter nie onder die verdrag toegelaat nie.


</doc>
<doc id="88584" url="https://af.wikipedia.org/wiki?curid=88584" title="Fermi-gammastraal-ruimteteleskoop">
Fermi-gammastraal-ruimteteleskoop

Die Fermi-gammastraal-ruimteteleskoop (Engels: Fermi Gamma-ray Space Telescope, FGST) is ’n ruimtesterrewag wat gebruik word vir gammastraal-sterrekundewaarnemings vanuit ’n lae wentelbaan om die Aarde. Dit was voorheen bekend as die Gammastraal-grootarea-ruimteteleskoop (Gamma-ray Large Area Space Telescope, GLAST).

Sy hoofinstrument is die Grootareateleskoop (LAT) waarmee sterrekundiges meestal ’n opname van groot dele van die ruimte doen om astrofisiese en kosmologiese verskynsels te bestudeer, soos die kerns van aktiewe sterrestelsels, pulsars en donker materie. Nog ’n instrument aan boord, die Gammastraal-uitbarstingsmonitor (GBM), word gebruik om gammastraal-uitbarstings te bestudeer.

Fermi is op 11 Junie 2008 met ’n Delta II 7920-H-vuurpyl gelanseer as ’n gesamentlike projek van Nasa, die Amerikaanse departement van energie, en regeringsagentskapp in Frankryk, Duitsland, Italië, Japan en Swede.


</doc>
<doc id="88586" url="https://af.wikipedia.org/wiki?curid=88586" title="Inanda, KwaZulu-Natal">
Inanda, KwaZulu-Natal

Inanda (Zoeloe: "Aangename Plek") is 'n groot woongebied 24 km wes van Durban in die eThekwini Metropolitaanse Munisipaliteit in die KwaZulu-Natalprovinsie van Suid-Afrika.

Nabygeleë gemeenskappe sluit KwaMashu en Ntuzuma in, bykomend tot die groot stad Durban. Inanda beslaan 'n groot gebied en is onderverdeel in kleiner woonbuurte, soos Inanda Newtowns A, B en C; Inanda Glebe; Amaoti; en Emachobeni. Dube Village het iewat van 'n toeriste-aantreklikheid geword as gevolg van die ryk historiese verband met John Langibalele Dube, die eerste president van die African National Congress (ANC).

Aan die noordoostekant van Inanda is Phoenix, 'n blyplek/plaas gestig in 1904 deur Mahatma Gandhi, 'n Indiër politieke aktivis in Suid-Afrika tussen 1893 en 1914. Phoenix het gedien as basis vir sy sosiale hulpprogramme en sy bedrywighede van verset teen die ou landsregering.



</doc>
<doc id="88594" url="https://af.wikipedia.org/wiki?curid=88594" title="SMSS J031300.36-670839.3">
SMSS J031300.36-670839.3

SMSS J031300.36-670839.3 (afgekort as SM0313) is ’n ster in die Melkweg wat 6 000 ligjare van die Aarde af lê. Met ’n ouderdom van sowat 13,6 miljard jaar is dit die oudste bekende ster in die heelal. 

Die ster het sowat 100 miljoen tot 200 miljoen jaar ná die Groot Knal ontstaan. Sy baie lae ysterinhoud (minder as ’n tien miljoenste van die Son s’n) dui daarop dat dit ’n eerstegenerasie-populasie II-ster is wat gevorm is uit ’n gaswolk wat deur een van die heel eerste sterre voortgebring is. SMSS J031300.36-670839.3 het ook veel meer koolstof as yster, meer as duisend keer soveel. Benewens waterstof, wat in die Groot Knal gevorm is, bevat die ster ook magnesium en kalsium wat in ’n kleinerige supernova gevorm het. Geen suurstof of stikstof is waargeneem nie. Dit is ’n klas K-dwergster.

Die ster is deur ’n span sterrekundiges onder leiding van die Australiese Nasionale Universiteit ontdek. Die ontdekking is op 9 Februarie 2014 in die tydskrif "Nature" aangekondig. Dit is ’n aanduiding dat die supernovas van eerstegenerasiesterre nie so kragtig was as wat eers geglo is nie.


</doc>
<doc id="88600" url="https://af.wikipedia.org/wiki?curid=88600" title="WOH G64">
WOH G64

WOH G64 is ’n rooi hiperreusester in die Groot Magellaanse Wolk, ’n satelliet-sterrestelsel van die Melkweg, in die suidelike sterrebeeld Swaardvis. Dit is 168 000 ligjare van die Aarde af en is een van die grootste bekende sterre, met ’n radius van 1 540 keer dié van die Son, of sowat 1,07 miljard kilometer (7,14 AE). Sy volume is sowat 3,65 miljard keer groter as die Son s'n. As dit in die middel van die Sonnestelsel geplaas sou kon word, sou dit Jupiter ingesluk het.

Die groot massaverlies van WOH G64 het ’n torusvormige wolk geskep met ’n deursnee van sowat ’n ligjaar en ’n massa van drie sonmassas. Die wolk kon gevorm gewees het vanweë massa-uitbarstings van die ster ’n paar miljoen jaar gelede.

Die ster is in die 1970's deur Westerlund, Olander en Hedin ontdek. Nes die geval is met NML Cygni, kom die "WOH" in die naam van die drie ontdekkers, maar dit verwys in dié geval na ’n hele kategorie van reuse- en superreusesterre in die Groot Magellaanse Wolk. Westerlund het ook die hiperreus Westerlund 1-26 ontdek wat in die swaar supersterreswerm Westerlund 1 in die sterrebeeld Altaar voorkom; dit het dieselfde grootte en eienskappe as WOH G64.

Die kombinasie van die ster se temperatuur en helderheid plaas dit in die boonste regterhoek van die Hertzsprung-Russell-diagram. Die stofwolke maak dit baie moeilik om die ster te bestudeer. Dit kan dalk selfs ’n baie warm metgesel hê, hoewel dit glad nie bevestig is nie.



</doc>
<doc id="88601" url="https://af.wikipedia.org/wiki?curid=88601" title="Chandra-X-straalsterrewag">
Chandra-X-straalsterrewag

Die Chandra-X-straalsterrewag is ’n ruimteteleskoop wat Nasa op 23 Julie 1999 gelanseer het. Dit is sensitief tot X-straalbronne 100 keer swakker as wat voorheen deur teleskope waargeneem kon word. Aangesien die Aarde se atmosfeer die meeste X-strale absorbeer, kan aardgebaseerde teleskope hulle nie waarneem nie; daarom is ruimtegebaseerde teleskope daarvoor nodig. Chandra is in ’n 64-uur-wentelbaan.

Dit is saam met die Hubble- en die Spitzer-ruimteteleskoop een van die groot sterrewagte. Dit is al beskryf as net so revolusionêr as Galileo se eerste teleskoop. 


</doc>
<doc id="88602" url="https://af.wikipedia.org/wiki?curid=88602" title="Sipho Johnson">
Sipho Johnson

Sipho Johnson, beter bekend onder sy verhoognaam Jambo is 'n Suid-Afrikaanse reggae-musikant. Hy is veral bekend vir liedjies soos ""Calling All Children"" en ""No Man Kill Another Man"". Sy musikale styl word soms met die van Lucky Dube vergelyk.




</doc>
<doc id="88605" url="https://af.wikipedia.org/wiki?curid=88605" title="Longembolisme">
Longembolisme

Longembolisme 'n embolie (afsluiting) van 'n longslagaar ("arteria pulmonalis"). Dit belemmer die vloei van bloed en die long word nie van voldoende suurstof voorsien nie. Dit het ernstige gevolge vir suurstofopname, maar tot 'n mindere mate vir die aangetaste deel van die long self. Dit word meestal deur bloedklonte veroorsaak, maar kan ook deur klonte kankerselle, vet of been veroorsaak word.

Simptome sluit in: skielike kortasem, vinnige asemhaling, borspyn en die hoes van bloed. In seldsame gevalle kan dit versnelde hartklop, lae bloeddruk, skok en selfs dood veroorsaak.

Daar is twee kategorieë van longembolisme: akute- en chroniese longembolisme. Akute longembolisme is gewoonlik skielik, terwyl chroniese longembolisme langdurig is.

Dit word algemeen met teen-stollingmiddels behandel, wat help dat die bloed nie stol en klonte veroorsaak nie.




</doc>
<doc id="88606" url="https://af.wikipedia.org/wiki?curid=88606" title="Vriesbrand">
Vriesbrand

Vriesbrand (Engels: ""frostbite"") is 'n mediese toestand waarin gelokaliseerde skade veroorsaak word aan die vel en ander weefsel as gevolg van bevriesing. Vriesbrand gebeur meestal aan liggaamsdele verste van die hart (tone en vingers) en dele met 'n groot blootgestelde area.


</doc>
<doc id="88608" url="https://af.wikipedia.org/wiki?curid=88608" title="Seretse Khama">
Seretse Khama

Sir Seretse Khama (1921 – 1980) was die eerste president van Botswana. Hy is op 1 Julie 1921 in Serowe gebore en was die kleinseun van die beroemde stamhoof Khama III van die Bamangwato.

Hy trou in 1948 met Ruth Williams Khama wie hy in Londen ontmoet het; hulle het vier seuns, waarvan Ian en Tshekedi tans in die regering van Botswana (Ian as president) dien.

Hy sterf op 13 Julie 1980 in Gaborone aan kanker van die pankreas. Die Sir Seretse Khama Internasionale Lughawe is na hom genoem.


</doc>
<doc id="88609" url="https://af.wikipedia.org/wiki?curid=88609" title="Teenpous Benedictus XIII">
Teenpous Benedictus XIII

Benedictus XIII, gebore as Pedro Martínez de Luna y Pérez de Gotor op 25 November 1328 en bekend as Pedro de Luna of ook as el Papa Luna 'n edelman uit Aragon was 'n teenpous in Avignon tydens die Westerse Skisma.

Pedro Martínez de Luna is gebore in Illueca, Koninkryk van Aragon (nou deel van Spanje). Hy was 'n edelman van die Luna-familie wat tot die huis van Aragon behoort het. Hy studeer regte aan die Universiteit van Montpellier en verkry sy doktorsgraad. Later het hy kerkreg aan die Universiteit doseer. Sy kennis van kerkreg, sy adellike afkoms en sy sober leefstyl bring hom onder die aandag van Pous Gregorius XI wat hom op 20 Desember 1375 aanstel as kardinaal-diaken van Santa Maria in Cormedin.

In 1377 het Pedro de Luna saam met Pous Gregorius na Rome teruggekeer uit Avignon op aandrang van Catherina van Sienne. Toe Gregorius sterwe op 27 Maart 1378 het die inwoners van Rome gevrees dat die kardinale weer 'n Franse pous sou kies en teruggaan na Avignon. 'n Opstand het uitgebreek en daar is geëis dat hulle 'n Italianer kies. Die konklaaf het geswig en Bartolomeo Prignano verkies as Pous Urbanus VI op 9 April 1378. Die nuwe pous was egter baie vyandig teenoor die kardinale. 'n Groep kardinale vergader toe in Fondi in September 1378 en verklaar die eerste verkiesing ongeldig omdat dit onder dwang plaasgevind het. Hulle kies Robert van Genève as Teenpous Clemens VII en begin sodoende die Westerse Skisma. Clemens in sy gevolg trek terug na Avignon.

Toe Clemens op 16 September 1394 sterwe kom die kardinale bymekaar in Avignon. Daar was 11 Franse, 8 Italiaanse, 4 Spaanse en een kardinaal uit Savoje. Almal het aangedui dat hulle die Skisma wil beëindig self al moet hulle die pousskap opgee. Kardinaal de Luna het aangedui dat hy onmiddellik sal aftree indien nodig. Hy word verkies op 28 September 1394 en neem die naam Benedictus XIII aan.

Die kardinale in Rome het op hulle beurt Pous Bonifatius IX verkies toe Pous Urbanus VI in 1398 gesterf het. Aan die begin van sy pontifikaat is Benedictus as pous erken in Frankryk, Skotland, Aragon, Navarra en Portugal. In 1396 stuur Benedictus vir Sanchez Muñoz (later Teenpous Clemens VIII) as gesant na die biskop van Valencia om steun te soek vir die pouse van Avignon in Spanje.

In 1398 het Frankryk sy steun aan die Avignon pouse onttrek.
Sewentien kardinale het Benedictus verlaat en slegs vyf het getrou gebly. In 1398 het 'n leër onder aanvoering van Geoffrey Boucicaut, broer van Jean Boucicaut, Avignon beset en 'n vyf jaar lange beleg van die "Palais des Papes" (Paleis van die Pouse) begin.
Die beleg het aangehou totdat Benedictus daarin geslaag het om te ontsnap op 12 Maart 1403 en beskerming gesoek het by Louis II van Anjou.
Teen die tyd is Benedictus se gesag nie langer erken in Frankryk, Portugal en Navarra nie, maar hy was steeds die erkende pous in Skotland, Sisilië, Aragon en Castilië. Nadat die pous in Rome Pous Innocentius VII gesterf het in 1406, het die nuwe pous, Pous Gregorius XII onderhandelings met Benedictus begin om die kerk te herenig. Die samesprekings het op niks uitgeloop nie en die Franse koning Charles VI het verklaar dat Frankryk neutraal sou bly in die stryd van die twee pouse. Charles het gehelp om die konsilie van Pisa te reël wat ten doel gehad het om beide Benedictus en Gregorius oor te haal om te bedank ten gunste van 'n nuwe pous. Beide Gregorius en Benedictus het egter geweier om te bedank en al wat die konsilie vermag het, is om 'n derde aanspraakmaker op die pousskap te skep: Petrus Philargos wat die naam Alexander V gekies het.

In 'n poging om die kwynende steun vir sy pousskap te herstel, organiseer Benedictus die "Disputasie van Tortosa" in 1413 wat die belangrikste debat oor die Jodedom van die Middeleeue geword het. Twee jaar later publiseer Benedictus die bul "Etsi doctoribus" met die mees volledige versameling van anti-Joodse wette. Die wette is teruggetrek deur Pous Martinus V nadat hy 'n delegasie van die Joodse sinode in Forli in 1418 ontvang het.

In 1415 het die konsilie van Constance 'n einde gemaak aan die warboel. Beide Baldassare Cossa Philargie se opvolger as Teenpous Johannes XXIII en Gregorius het ingestem om te bedank. Benedictus het egter geweier en op 27 Julie 1417 het die konsilie hom uit die kerk verban en geëkskommunikeer. Benedictus wat in Perpignan gewoon het van 1408 tot 1417 vlug na die kasteel van Peñiscola by Valencia in Spanje. Hy het homself nog altyd as die enige regmatige pous beskou aangesien hy die enigste lewende kardinaal van voor die Skisma was. Sy gesag is slegs erken in Aragon waar hy beskerm is deur koning Alfonso V van Aragon. Benedictus bly in Peñiscola tot sy dood op 23 Mei 1423.

Die dag voor sy dood het Benedictus vier kardinale aangestel om 'n nuwe pous te kies na sy dood. Drie van die kardinale kies op 10 Junie 1423 vir Sanchez Muños as teenpous Clemens VIII. Die vierde kardinaal Jean Carrier was afwesig en het die verkiesing betwis. Hy kies toe op sy eentjie Bernard Garnier as Teenpous Benedictus XIV.

Teenpous Benedictus het 19 kardinale aangestel in 7 konsistories. Omdat hy 'n teenpous was, word hulle nie as sulks erken deur die Rooms Katolieke Kerk nie en staan hulle bekend as pseudo-kardinale. Weens die omvang van die lys word die name hier gehou.

Benedictus XIII is begrawe in die kasteel van Peñíscola. Sy liggaam is later verskuif na Illueca, maar gedurende die Spaanse suksessie-oorlog is sy stoflike oorskot vernietig. Slegs sy kopbeen bly behoue en word bewaar in die Condes van Argillo paleis in Aragon.

Benedictus het die bul gepubliseer wat die Universiteit van Skotland gestig het. Nadat hy die steun van Frankryk verloor het, was Skotland een van die min ondersteuners wat oorgebly het. Die Universiteit van St. Andrews se embleem bevat steeds Benedictus se wapenskild.



</doc>
<doc id="88612" url="https://af.wikipedia.org/wiki?curid=88612" title="Lys van kardinale aangestel deur Teenpous Benedictus XIII">
Lys van kardinale aangestel deur Teenpous Benedictus XIII

Teenpous Benedictus XIII die tweede teenpous van die Westerse Skisma was teenpous van 1394 tot 1423 en het 19 pseudo-kardinale aangestel in 7 konsistories.










</doc>
<doc id="88621" url="https://af.wikipedia.org/wiki?curid=88621" title="Tydsrekking">
Tydsrekking

In die teorie van relatiwiteit is tydsrekking of tydsvertraging of tydsdrywing (Engels: ""time dilation"" of ""clock drift"") die werklike verskil van tydsverloop tussen twee gebeure soos gemeet deur waarnemers wat óf relatief tot mekaar beweeg óf in verskillende swaartekragmassas geleë is.

Om tydsrekking te help verduidelik, het Stephen Hawking dit in sy boek "A Brief History of Time" gedemonstreer met 'n sterrekundige op aarde en 'n ruimtereisiger wat in 'n swartkolk inval (LW, die gravitasiekrag in 'n swartkolk is baie sterk, dus verloop tyd baie stadig) (vry vertaal):

Russell Humphreys het die volgende bygevoeg uit die ruimtereisiger se perspektief:

Skeppingsleerders soos Russell Humphreys en John Hartnett gebruik hierdie beginsel om te verklaar hoe mens sterre kan sien wat miljoene ligjare ver is indien die heelal slegs ongeveer 6000 aarde-jare oud is.

Tydsrekking is bevestig met atoomhorlosies: atoomhorlosies by die Nasionale Buro van standaarde in Boulder, Colora, 1655 m bo seevlak, loop ongeveer 5 mikrosekondes vinniger as die atoomhorlosies by die Koninklike Sterrewag in Greenwich in Engeland by seevlak.

Vandag word die beginsel van tydsrekking gebruik in GPS satelliete. Omdat 'n GPS satelliet in 'n laer gravitasieveld is as die oppervlak van die aarde, verloop tyd vinniger op 'n GPS satelliet. GPS'e moet daarvoor kompenseer, anders sal 'n GPS se akkuraatheid dryf (al hoe minder akkuraat word).



</doc>
<doc id="88625" url="https://af.wikipedia.org/wiki?curid=88625" title="Olympia, Washington">
Olympia, Washington

Olympia is die hoofstad van die VSA-deelstaat van Washington en die setel van die Thurston County. Dit is op 28 Januarie 1859 gestig. Die bevolking het 46 478 getel tydens die 2010-sensus. Die stad grens aan Lacey in die ooste, en Tumwater in die suide. Olympia is 'n groot kulturele sentrum van die Puget Sound-streek.


</doc>
<doc id="88630" url="https://af.wikipedia.org/wiki?curid=88630" title="Tand">
Tand

'n Tand (meervoud: tande) is 'n klein, verkalkte, wit struktuur wat in die kake (of monde) van baie gewerweldes voorkom en gebruik word om kos af te breek. Sommige diere, veral roofdiere, gebruik ook tande vir jag of vir verdedigingsdoeleindes. Die wortels van die tande word deur tandvleis bedek. Tande is nie van been gemaak nie, maar eerder van verskeie weefsels van verskillende digtheid en hardheid. 'n belangrike stof is die mineraal hidroksielapatiet. Die sellulêre weefsel wat uiteindelik tande vorm is afkomstig uit die embrioniese kiemlaag, die ektoderm.
Die algemene struktuur van tande is soortgelyk by meeste van die gewerweldes, maar daar is 'n aansienlike verskil in hul vorm en posisie. Die tande van soogdiere het diep wortels; hierdie patroon word ook gevind in 'n paar vissoorte en in die krokodilagtiges. In die meeste teleostei visse egter, is die tande verbonde aan die buitenste oppervlak van die been, terwyl dit by akkedisse aan die binneste oppervlak van die kaak geheg is. In kraakbeenagtige visse, soos haaie, is die tande deur taai ligamente aan die hoepels van kraakbeen wat die kakebeen vorm.


</doc>
<doc id="88631" url="https://af.wikipedia.org/wiki?curid=88631" title="Tong">
Tong

Die tong is 'n gespierde hidrostatiese orgaan op die vloer van die mond van die meeste gewerwelde diere wat kos manipuleer vir mastikasie (kou van kos met tande). Dit is die primêre orgaan vir smaak (die proe), omrede die boonste oppervlak van die tong bedek is met honderde smaakpapille.

Die tong is uiters sensitief, is ryklik van bloedvate en senuwees voorsien, en word gedurig deur speeksel klam gehou. In die mens besit die tong 'n sekondêre funksie van fonetiese artikulasie. Die tong dien ook as 'n natuurlike middel vir die skoonmaak van 'n mens se tande. Die vermoë om verskillende smake te onderskei is nie in verskillende dele van die tong gelokaliseer, soos algemeen geglo word nie.

Die tong het drie belangrike funksies.

Stel jou in staat om die kos te kan proe

'n Gesonde persoon se tongoppervlak is fluweelagtig en het 'n donkerpienk kleur. Maagaandoenings, keelontstekings, koors of enige ander toestand wat vermindering van eetlus tot gevolg het, laat 'n wit laag op die tong ontstaan. In die geval van skarlakenkoors is die tongoppervlak grof en helderrooi.

Dus ondersoek die dokter nie net jou mangels en keel wanneer jy opdrag kry om jou tong uit te steek nie.




</doc>
<doc id="88632" url="https://af.wikipedia.org/wiki?curid=88632" title="Bhisho-lughawe">
Bhisho-lughawe

Bhisho-lughawe (IATA-kode: BIY, ICAO: FABE) is 'n plaaslike lughawe in die Oos-Kaap, wat Bhisho en King William's Town bedien. Die lughawe lê aan die regterkant van die N2-nasionale pad na Peddie.

Bhisho-lughawe lê op 594 meter (1 950 voet) bo seevlak en het een aanloopbaan (08/26) wat 2 500 meter lank is.



</doc>
<doc id="88633" url="https://af.wikipedia.org/wiki?curid=88633" title="Bolandstadion">
Bolandstadion

Bolandstadion is 'n rugbystadion in Wellington, Wes-Kaap. Dit kan ongeveer 3 500 toeskouers akkommodeer. Die Boland Kavaliers gebruik die stadion as hulle tuisveld.



</doc>
<doc id="88634" url="https://af.wikipedia.org/wiki?curid=88634" title="Barnardstadion">
Barnardstadion

Barnardstadion is 'n rugbystadion in Kemptonpark in Gauteng. Die Valke rugbyspan gebruik die stadion as hulle tuisveld.

Die stadion is direk langs die Kemptonpark Gholfklub geleë. Dit kan ongeveer 7 000 toeskouers akkommodeer en beskik oor 'n klein hoofpawiljoen en spreiligte. 



</doc>
<doc id="88636" url="https://af.wikipedia.org/wiki?curid=88636" title="Buffalo City-stadion">
Buffalo City-stadion

Buffalo City-stadion is 'n veeldoelige sportstadion wat in die voorstad Arcadia van Oos-Londen, Suid-Afrika geleë is. Die stadion was oorspronklik in 1934 gebou en in 2010 opgeknap. Die stadion kan 16 000 toeskouers huisves en word hoofsaaklik vir rugby- en sokkerwedstryde gebruik.



</doc>
<doc id="88638" url="https://af.wikipedia.org/wiki?curid=88638" title="István Tarlós">
István Tarlós

István Tarlós (uitgespreek [ˈiʃtvaːn ˈtɒrloːʃ]; gebore 26 Mei 1948 in Boedapest - ) is 'n Hongaarse politikus. In 2010 word hy burgemeester van die land se hoofstad, Boedapest. In Hongarye is hy bekend as Tarlós István omdat persoonlike name in Hongaars met die van begin.



</doc>
<doc id="88640" url="https://af.wikipedia.org/wiki?curid=88640" title="Booker-prys">
Booker-prys

Die Man Booker-prys (Engels: "Man Booker Prize") word jaarliks vir 'n boek wat deur 'n inwoner van die Britse Statebond of Ierland geskryf is toegeken. Die prys is in 1968 deur "Booker Plc" ingestel. Om die kwaliteit van die prys te waarborg word die beoordelaars onder kritici, skrywers en akademici uitgesoek. Sedert 2002 staan die prys as die ""Man Booker Prize for Fiction"" bekend, na aanleiding van 'n borgskap deur die maatskappy "Man Group plc".

Van die begin af het slegs burgers van die Britse Statebond, Ierland en Suid-Afrika (en later Zimbabwe) in aanmerking gekom om die prys te ontvang. Maar in 2014 is hierdie geskiktheid uitgebrei na enige Engelstalige roman.

Die wenner van die prys ontvang 'n bedrag van 50 000 pond sterling.




</doc>
<doc id="88644" url="https://af.wikipedia.org/wiki?curid=88644" title="Toyota">
Toyota

Toyota (Japannees: トヨタ自動車株式会社) is 'n reuse Japannese motorvervaardiger met sy hoofkantoor in Toyotastad, Aichi, Japan. Sedert 1933 vervaardig die maatskappy voertuie met die grootste afsetgebied vir sy produkte in Japan, Europa, Afrika, Asië en Noord-Amerika. Die Toyota Motor Co is in 1937 as 'n onafhanklike maatskappy gestig. In 2008 oortref Toyota se verkope dié van General Motors, wat Toyota sederdien nommer een in die wêreld maak.

Toyota is wat navorsing en ontwikkeling betref een van die leiers op die gebied van motorenjins wat alternatiewe brandstof gebruik. So is hulle hibriedmotor, 'n Prius, reeds vir 'n paar jaar op die mark. Dit maak primêr gebruik van 'n elektriese motor vir meeste aandrywing, wat slegs deur 'n binnebrandenjin ondersteun word wanneer ekstra krag of 'n versnelling van die voertuig benodig word.



</doc>
<doc id="88645" url="https://af.wikipedia.org/wiki?curid=88645" title="Thomas Maskew Miller">
Thomas Maskew Miller

Thomas Maskew Miller (1863 - 1926) was 'n Suid-Afrikaanse boekhandelaar en uitgewer. Miller begin sy bekende uitgewery in 1893 as 'n familiebesigheid nadat hy aanvanklik by Darter Brothers & Walton gewerk het. Hy het takke in Kaapstad, Pretoria en Bulawayo geopen. Aanvanklik voer hy boeke en skryfbehoeftes van die buiteland in, maar het later self boeke begin publiseer.

Die takke in Pretoria en Bulawayo is slegs van 1901 tot 1914 bedryf. In 1924 het die firma 'n beperkte maatskappy geword en die drukkery se naam is na "Maskew Miller Beperk" verander. Die twee drukkerye het 24 kinderboeke oor die tyd gedruk, hoewel hulle hoofsaaklik op handboeke vir skole gefokus het. Hulle reeks vir kinders het poësie, fiksie en kortverhale ingesluit, asook 'n reeks genaamd "Maskew Miller se Afrikaanse Leesboekies". 

Maskew Miller se maatskappy het in 1983 met Longman saamgesmelt om "Maskew Miller Longman" te vorm. Vandag is "Maskew Miller Longman" deel van "Pearson Education", wat op sy beurt deur "Pearson plc" besit word.

Enkele van die boeke wat hy uitgegee het ter illustrasie:




</doc>
<doc id="88646" url="https://af.wikipedia.org/wiki?curid=88646" title="Carl Arnoldus Bamberger">
Carl Arnoldus Bamberger

Ds. Carl Arnoldus Bamberger (Kaapstad, 22 November 1822 – Kaapstad, 21 April 1892) was 'n predikant in die Nederduitse Gereformeerde Kerk en die eerste leraar van die NG gemeente Fraserburg, wat hy 28 jaar lank bedien het van 1854 tot 1882.

Ds. Bamberger se dienstermyn is van groot belang vir die dorp en gemeente Fraserburg omdat hy amper drie dekades aan die hoof van die gemeente gestaan het en in 'n groot mate die fondamentlêer van kerklike, maatskaplike en opvoedkunidge instellings was en dit bestendig het wat later as tradisie erken en bestempel is. Daar word algemeen aanvaar ds. Bamberger was van Duitse herkoms. Hiervan en van sy kinderjare is blykbaar niks meer bekend nie. Hy het nie Nederlands of destydse Afrikaans met Duitse of Nederlandse aksent gepraat nie, hoewel hy in Europa studeer het, maar "hy het net soos ons Afrikaans gepraat", het 'n ou grysaard en lidmaat van die gemeente wat by hom gedoop is en hom baie jare van naby geken het, omstreeks 1950 verklaar. Hierdie getuienis is gestaaf deur die weduwee Anna Wilhelmina Erasmus (gebore Hugo) tydens die honderdjarige bestaansvieringe waarskynlik die gemeente se oudste lidmaat. Haar moeder was 'n suster van ds. Bamberger en sy self het op sewentienjarige ouderdom lidmaat by hom geword.

Volgens oorlewering was Bamberger 'n groot, breë en frisgeboude man. Hy het deurgegaan vir 'n man met buitengewone opleiding, of soos mense destyds gesê het: "Hy was 'n man van groot geleerdheid." Wat geaardheid betref, was hy nie iemand wat toenadering aangemoedig het nie — miskien onbewus — al sou hy dan nie, soos te kenne gegee word, van hovaardigheid verwyt kon word nie. 'n Ou lidmaat, wat nog gelewe het met die eeufeesviering, het hom beskryf hom as "'n man wat 'n baie heerskappyvoerende houding ingeneem het". Van hom as prediker kan met sekerheid gesê word dat hy moeilik tot die diepste behoeftes van sy kudde deurgedring het. Hy kon hulle hart moeilik raak; daarom het hy en sy kerkraad dikwels in godsdiensstate gekla oor gebrek aan vrug op die prediking van die evangelie. Deurdat hy baie geleerd was, was dit miskien vir hom moeilik om tot die eenvoudige geloofsbegrippe van die pioniersgeslag deur te dring. Aan sy opregtheid en roepingsgevoel was daar egter nie die minste te twyfel nie.

Ds. Bamberger se vrou, Susanna Francisca Theodora D'Heil (Bad Kreuznach, Rynland-Palts, 4 Oktober 1823 – Ceres, 9 Julie 1904) was 'n Duitse meisie met wie hy kennis gemaak het terwyl hy op die vasteland studeer het. Van die predikantsvrou is gesê dat sy "dierbaar" was. Sy kon ook goed Nederlands en Engels praat, hoewel Duits haar moedertaal was. Uit hulle huwelik is drie dogters gebore. Die oudste, Jacobine Johanna Josephine, was getroud met ds. Radloff van die NG gemeente Bloemfontein. Die tweede, Isabella Alida Anna, was getroud met die heer Cormack wat 'n sakeonderneming op Fraserburg bedryf het, terwyl die derde, Aletta Sophia D'Heil, met mnr. Gracie, die bankbestuurder, getroud was.

Op 10 Julie 1882 het die kerkraad sy akte van demissie geteken nadat hy die beste gedeelte van drie dekades in die gemeente Fraserburg gearbei het. Op 21 April 1892 is hy oorlede en lê begrawe op Stellenbosch. "Afgesien van die geestelike werk waartoe hy hier was, was hy die grondlêer van die dorp, die saal, die pastorie en die kerk. Almal staan nog ewe vas!" Met dié woorde het iemand, wat die werk en sorge van 'n dienskneg van die Heer kon waardeer, 'n paar opmerkings oor ds. Carel Bamberger se lewe afgesluit, waarskynlik in die Jaarboek van die NG Kerk, hoewel dit nie in die bron vermeld word nie.

Ds. Bamberger is op 8 Oktober 1854 "in syn gewigtig ambt als Leeraar van Fraserburgh voorgesteld en ingehuldigd". Dieselfde dag nog neem hy die boeke en papiere in ontvangs ooreenkomstig artikel 202. Die konsulent, ds. Fraser, het aangemerk dat, aangesien dit 'n nuwe gemeente is, daar geen behoorlike doop-, lidmaat- of huweliksregisters was nie. Die nuwe predikant het dadelik met sy werksaamhede van meer permanente aard begin.

Daar was in die eerste instansie geen behoorlike woning vir die leraar nie. Op 'n vergadering gehou op 6 November 1854 is die saak deur die kerkraad bespreek en het hulle besluit om van ouderling G.J. Meyburgh 'n huis te huur as verblyfplek vir die pastoriegesin tot 'n behoorlike pastorie gebou kon word. Dit sou die kerkraad 120 riksdalers per jaar kos. Ses maande hierna was die kerkraad besig om 'n geskikte stuk grond aan te wys ten einde 'n pastorie daarop te bou. Ná lang en deeglike oorweging "besloot men twee natte erven annex de tegenwoordige Kerkgebou No. 21 en 23 met de droge erf No. 22 daartoe te bepalen" vir pastorietuin en pastoriegebou onderskeidelik. Die raad het ook besluit om die tuinerwe te ommuur. Binne nog drie maande is daar reeds 'n behoorlike kontrak met die bouaannemer H. Burnett opgetrek. Hy sou die gebou teen die bedrag van £1 100 voltooi. Daar is ook gespesifiseer dat hy honderd geelhoutplanke vir die gebou moes gebruik. Die Kerkraad moes die kontrakteur £300 gee met sy aankoms hier en met die aanvang van die werk. In Desember het hy weer £200 tot voortsetting van die bou van die pastorie ontvang.

Ses maande later het die kerkraad besluit om 'n kollekte te hou om die skuld op die gebou te delg nadat dit klaar en in gebruik geneem was. Aan hierdie gebou is in later jare talle veranderinge aangebring. Onder meer is die lokaal wat as studeerkamer gebruik is, later bygevoeg. Volgens oorlewering is dit sonder 'n binnedeur vir direkte deurgang na die woongedeelte aangebou omdat die destydse predikantsvrou 'n soort hedendaagse Xantippe was, en die liewe dominee dit gerade geag het om die les van die kwaad wat vermy moet word, op homself van toepassing te maak en dus 'n ongeskonde muur tussen hom en sodanige kwaad te hou, aldus D.A. Kotzé in die gemeente se eeufees-gedenkboek. Later is daar wel 'n binnedeur gebou. Die veranda, wat tydens restourasie verwyder is, is eers in die 20sdte eeu aangebring. 'n Uitsonderlike kenmerk van dié gebou is dat vier van die binnemure gerond is. Die gemeente het omstreeks die sestigerjare 'n nuwe pastorie by Rowanstraat 4 aangekoop. Die ou pastorie dien nou as dorpsmuseum en huisves onder meer 'n fossieluitstalling en enkele items uit die tweede kerk soos die kanselkleed.

Op 14 April 1862 het die leraar die Kerkraad versoek om die pastorie te verseker "doch de meerderheid stemt er teegen". Op dieselfde vergadering is besluit dat 'n put in die pastorietuin gemaak sou word. Die nuwe leraar het die bedanking van die voorleser Abraham Pieter Echard op 9 Julie 1855 aan die raad voorgelê. Voorlopig is niks aan die saak gedoen nie. Eers ses maande later oorweeg die kollegie van kerkrade sekere aansoeke om die voorleserspos. Die raad besluit dat dit gerade sou wees om persoonlike onderhoude met die applikante te voer. Briewe is toe aan hulle geskrywe. Daar is egter nie weer van hulle verneem nie. En presies 'n jaar later behandel die kerkraad 'n skrywe van ene Hoffman wat aansoek gedoen het om die voorleserspos. Hulle besluit dat dié man hulle te onbekend is, en dat hulle hom onmoontlik ter goedertrou kon aanneem. Die dominee kon hom egter nie weerhou van te kla nie dat hy beswaarlik ook die werke en poste van koster en voorleser kon behartig. Hy het gevra dat 'n diaken aangewys word om hom by te staan. Die raad het blykbaar nie gewaag om uit eie geledere 'n keuse te maak nie, en die leraar mooi versoek om nog 'n tydjie voort te sukkel, want hopelik was die uitkoms nie meer veraf nie. Die aandrang van ds. Bamberger by die raad op die aanstelling van 'n voorleser is goed te begryp. Hy het die onderwys en opvoeding van sy gemeente op die hart gedra. Hy het gewet watter behoefte die allergrootste van die baie behoeftes was. Hy het ook goed besef waar hy moes begin om uiteindelik sy gemeentelike akker ten beste voor te berei op ontvangs van die suiwerste geestelike saad. Hy was bewus van die feit dat kennis en wysheid beter as korale is. Daarom wou hy van die kerkraad weet "hoe hy te handelen heeft met het school", want tot dusver is bloedweinig aan die onderwys van kinders in die gemeente gedoen. 'n Hand vol bruin kinders het onderrig ontvang in die kerkgebou agter die banke of liewer stoele. Dit was al. So het dit gebly tot die begin van die sestigerjare van die 19de eeu.

In Desember 1860 het die kerkraad die aansoek, om die betrekking as onderwyser van die heer A. Strobos behandel. Hy was voorheen voorleser van die gemeente Zwartland op Malmesbury en het sy dienste hier aangebied as voorleser, koster, voorsinger en onderwyser. Die raad het besluit om hom aan te stel teen £130 per jaar. Sowat 'n maand hierna het die kerkraad spesiaal vergader om "over de school en onderwyzer te raadplegen". Die vergadering is bygewoon deur ouderling F.A. Smit, diakens C.J. Immelman, C.F. Marais, O. van Sckalkwyk en die leeraar. Belangrike besluite is geneem wat die grondslag gevorm het van die skoolwese vir minstens die daaropvolgende 15 jaar, dit wil sê tot die oprigting van die eerste publieke skool in 1874.

In 1861 was die skuld op die kerkgebou van die gemeente nog nie alles vereffen nie. Met die eerste Nagmaalsviering in genoemde jaar, so besluit die kerkraad, sou aan die gemeente bekendgemaak word hoeveel skuld daar nog was en die Raad "sou dan er op aandringe voor de afbetaling". Nieteenstaande hierdie toedrag van sake was die predikant en kerkraad nie tevrede met die gebou nie omdat dit geensins vir die behoeftes van die gemeente toereikend was nie. Buitendien is die kerkie gebou as 'n tydelike noodhulp, die raad het dit self bestempel en beskou as "provisioneel". Daarom is daar nou reeds sprake van 'n nuwe kerk.

In die ringsverslag van 1860 verklaar die Kerkraad dat die kerkgebou, veral by geleentheid van die avondmaal, die gemeente nie kan bevat nie "en er behoefte aan een ruimen Kerkgebouw gevoeld wordt." Die Raad het dan onder aanvoerderskap van die leraar van nou af nie gras onder hulle voete laat groei nie. Daar is tenders uitgeskryf vir die bou van 'n nuwe kerk. Reeds op 2 Julie 1865 behandel die kerkraad die tenders. Daar was die tenders van A. Cormack, Lamb en Broers, Hand en Fischer en die van Burnett voor die raad. Aangesien hulle almal na die smaak van die raad te hoog was, besluit die raad om opnuut tenders te vra. Hierdie keer het hulle besluit om af te sien van die oorspronklik beoogde plankvloer. Dit kom neer op aansienlike besparing. Van verskeie planne het die raad ook finaal die sogenaamde "toornplan" gekies. Hierdie keer moes die tenders op 16 September in wees.

Maar weer was almal bo die gemeente se vuurmaakplek, te wete oor £6 000, waarop die raad besluit om die Hager raad te pleeg in verband met 'n plan vir 'n kerk met duisend sitplekke en sinkdak wat nie meer as £5 000 sou kos nie. Van Hager ontvang hulle twee sketse waaruit die raad een kon kies. Ná lang bespreking word besluit om Hager te vra wat 'n kerk volgens elk van die planne sou kos. Hierop antwoord hy op 12 Maart 1866, en die kerkraad se keuse val op Plan A. Die gemeente was ook al teen hierdie tyd baie geesdriftig vir die kerkbouery en die ringsverslag van 1866 getuig as volg hieromtrent: "Met innige blydschap mogen wij melden dat by onze laaste Avondsmaals-gelegenheid de Gemeente blyken heeft gegeven van een hartelyk verlangen naar een beter en ruimer Godsgebot. Niet minder dan £2 000 werd dadelyk door een klein gedeelte der Gemeente ingeschreven en de overstelpende bereidvaardigheid in het geven overtrof alle begrip, zy geven in het geloof want de schaarsheid van geld en de donkere vooruitzigten van haare tydelike omstandigheden bewyzen, dat zy niet op een vleeschlyk arm heeft gesteund. Moge de Heer het goed werk bevorderen met zyn besten zegen."

Ná persoonlike onderhoude met verskeie tenderaars besluit die kerkraad op 26 November 1866 "om voorwaardelyk die tender van Findly, verteenwoordiger van Lamb-broers aan te nemen." Die kerk sou gebou word op die "nuwe plek". Dit moes front maak met Cilliersstraat. Die kommissie wat die kontrak met Findly moes optrek, was ds. Bamberger, C.F. Marais, O.G. van Schalkwyk, D.C. Cilliers, P. Gouws en M.J. le Roes. Die kerkraad beklee hulle met mag om in alle opsigte na goeddunke te handel. Hierdie kontrak was teen die einde van die jaar reeds voltooi. Op 26 Desember keur die kerkraad dit algemeen goed op voorstel van broers C.J. Meyburgh en P. Joosten. Op dieselfde datum word die boukommissielede vir die "Nieuw Kerk" gekies. Hulle was die leraar, 0.G. van Schalkwyk, C.F. Marais, M.J. le Roes, P. Poggenpoel en P. du Toit (A. seun).

Teen die middel van die volgende jaar het Findly al so ver gevorder dat hy die eerste paaiement kon ontvang, nadat die kerkraad hulself vergewis het dat die bouwerk dusver bevredigend gedaan is. Op 3 Augustus inspekteer die boukommissie die baksteenwerk en ontvang die bouaannemer sy tweede paaiement klokslag volgens die oorspronklike kontrak tussen die twee partye. Vroeg in 1868 is begin met die installasie van kerkmeubels. Die raad het onder meer "besluit dat banken voor de predikstoel van de Nieuwe Kerk worde gemaakt op die wysen zoo als te Stellenbosch". Daar is ook 'n som van sowat £2 000 opgeneem by die ou heer A. du Toit. Die stelsel van banke uitgee is ook vooraf behoorlik bepaal. Dit het die grondslag gevorm van die stelsel wat met 31 Januarie 1951 doodgeloop het. Die nuwe kerkgebou is op 8 September 1868 "plegtig ingewy tot die diens van die God van Hemel en Aarde". Met behulp van enige broers uit ander gemeentes (nie tot die Ring van Beaufort behorende nie), het die gemeente 'n heerlike fees gevier.

Blykbaar was daar by die ingebruikneming van die kerk geen orrel nie. Diaken Charl F. Marais het die gemeente verras "door dien hy een prachtig orgel, door hem alleen bekostigt, de gemeente aanbood … als een gewyde speeltuig ter eere van God, tot stichting en opbouing der gemeente by hunne gemeenschappelyke zamenkomsten".

Met die aankoms van ds. Bamberger het hy op Fraserburg 'n betreklike verarmde geestelike en opvoedkundige toestand aangetref. En hy moes vir geruime tyd die goeie saad saai voor hy enige vrugte afgewerp gesien het. Die kerkraad het deurgaans saam met hom die sorge van die gemeente gedra, en middele bedink ter verlewendiging van die gemeentelede op geestelike gebied. Maar "sommige zyn vervallen tot eene betreurenswaardige onverschilligheid en overgegeven aan veelsoortige ongebondenheid". Hoewel daar dikwels groot opkomste na die kerklike feeste was, het baie ten spyte van herhaalde uitnodigings, nie aan die tafels aangesit nie. Op 'n latere geleentheid het die kerkraad gewag gemaak van die treurige feit dat die noodsaaklikheid van gebed in die gemeente min gevoel word. Opkomste na bidure was ook "seer treurig". "De proef eener Zondagschool op het dorp op te rigten is niet geslaagd, de belangstelling was zoo gering dat men reeds by de derde Zondag geen kinderen meer had."

Die Sabbatdagsviering op die dorp, sowel as op baie buiteplase, was "allerbeklagenswaardig", soos die ringsverslag van 4 Oktober 1858 dit uitdruk. Afstande van die kerk en soms droogte was die vernaamste oorsake van die skamele bywoning van die eredienste. Daar was tye dat dit bykans vir die lidmate "onmogelyk was de kerk geregeld by te woonen daar men door langdurige droogte geen paard meer had om te ryden". So 'n jaar was 1858/'59. Maar dit was in sulke tye van benouing dat die afhanklikheid van die Opperwese onder die skynoppervlakkigheid na vore gekom het. Dit was onder die drukkendste omstandighede dat "sommige leden onzer gemeente zelfs 1 a 2 uren te voet de kerk hebben bezocht". In 1860 se verslag spreek die kerkraad en die predikant die behoefte aan die uitstorting van die Heilige Gees uit. Reeds getuig die verslag van die daaropvolgende jaar van dankbaarheid jeens die Heer vir opmerklike verandering "welke plaats gevonden heeft in de staat der Godsdienst sedert het laatste verslag". Hoewel daar niks te roeme was, soos waartoe ander gemeentes van die Ring rede gehad het nie, "geloove wy dat wy groote reden hebben om God te danken voor de kruimtjes zyner genade die hy heeft uitgestort in die harten van enkele ligtzinnige en afkerige leden onzer gemeente".

In hierdie jare het die leraar drie maal Sondags dienste waargeneem. Sondagoggend het hy 'n diens vir blankes gehou; smiddags vir gevangenes en saans vir bruin mense. Die eerste Sondag van elke maand is daar 'n bidstond in die kerk gehou. Elke 14 dae is 'n bidstond, waaraan die gemeente deelgeneem het, in die pastorie gehou. Elke Dinsdagaand is bidure deur die leraar gelei vir die kleurlinge. In 1865 is weer 'n aanvang gemaak met die Sondagskool wat hierdie maal goed gegroei het en waarvan die getalle kinders sowel as volwassenes toegeneem het. Daar was nou 17 volwasse onderwysers en onderwyseresse wie se ywer en vlyt geseënde vrugte afgewerp het. Wat die bruin mense betref, was die toestand nog "allerhagliks". "De Heidenen alhier verkeeren in groote duisternis; dronkenschap heerst zeer algemeen." In dieselfde verslag waarin melding gemaak word van die inwyding van die kerk, word ook getuig dat daar grond vir dankbaarheid bestaan omdat die Bybel in die gemeente haar ereplaas inneem onder die bekeerdes sowel as onder die onbekeerdes. "De belangstelling in de leer naar de Godzaligheid, ons overgeleverd door de vroome vaderen die Frankryks kusten hebben verlaten door de bloedige vervolgingen, en hier in dit land de rust voor hunne Godsvereering hebben gezocht, wier afstammelingen een groot gedeelte onzer Gemeente uitmaken, is groot; en overal kan men nog die sporen zien van dien vromen en heiligen zin, die het voorgesclacht versierde."

Die tekens van groei en vooruitgang het langer as 10 jaar aangehou, waarna daar weer, omrede 'n gewisse verslapping, 'n swaarmoedige en bedrukte toon uit die verslae aan die Ring gehoor word. Die bywoning van die eredienste, selfs deur die omwonende lidmate, het swakker en swakker geword. Dit moes gewyt word "aan eene onverklaarbare traagheid, verbonden aan de slaafsche ketenen van het tydelyke". Dit was te ooglopend hoe gereeld die nabywonendes op weeksdae na die dorp kom, maar Sondae versuim om die Heer se huis te besoek. Selfs die Sondagskool is nie meer in so 'n bloeiende staat as die vorige jare nie. Dit moes egter gedeeltelik toegeskryf word aan die vertrek van 'n paar van die getrouste leerkragte. Daar was nogtans stof tot dankbaarheid in soverre die gemeente 'n grootse en geslaagde poging aangewend het om die kerkskuld af te betaal.

Boonop het die diaken Charl Francois Marais (Charl seun) "dan nog by al zyne bemoeijingen, de gemeente met een heerlyk geschenk verrast, door dien hy een prachtig orgel, door hem alleen bekostigt, de gemeente aanbood, en tans als een sieraad in het nieuwe kerk-gebouw alhier prykt en als een gewyde speeltuig ter eere van God, tot stichting en opbouing der gemeente by hunne gemeenschappelyke zamenkomsten". Die instrument is uit Londen bestel. Die kerkraad kon nie nalaat om by monde van die leraar die skenker van harte te bedank en die wens uit te spreek dat „hy nog lang met de Gemeente het genot en den zegen van zyn edele mildadigheid mogt smaken en andere de liefdadig voorbeeld in de gemeente mogt volgen". Hierdie orrel het die orreliste mej. Cormack baie jare bespeel. Haar salaris was 'n skamele £40 per jaar, maar haar dienste is grotendeels as liefdesdiens beskou deur die kerkraad sowel as die gemeente. Hierdie dank was deel van haar vergoeding. In Desember 1879 het sy 'n slag bedank en die kerkraad het geadverteer vir 'n orrelis, ook teen £40 per jaar vergoeding. Aangesien niemand aansoek om die betrekkinig gedoen het nie, moontlik weens die karige besoldiging, het mej. Cormack maar weer haar gewig ingegooi en tot diep in 1882 troue en onbaatsugtige dienste gelewer.

Ten spyte van die hegte fondamentlegging en voortreflike voortsetting van die bouwerk aan die gemeentegebou, het daar later 'n ernstige moeilikheid ontstaan. D.A. Kotzé skryf in die eeufees-gedenkboek van 1951 dit was toe reeds onmoontlik om ná soveel jare, met skrale dokumente tot jou beskikking, 'n enigsins volledige weergawe van dié storm te gee. "Die onderliggende menslike drifte en dryfvere soos haat, persoonlike eer en voordeel, gekrenkte trots, en swakhede en tekortkominge soos onkunde, gebrek aan vergewensgesindheid, egoïsme en bose agterdog, soos Paulus sou sê, het hulle kwaaie werk verrig. Maar niemand kan sê tot hoe 'n mate dit vir die breuk tussen gemeente en leraar verantwoordelik was nie — die breuk wat regsinnigheid, mensekennis, nederigheid en dieminste-wees, geloof in die mensheid en broederlike liefde nie kon verhoed nie. Hoe dit ook al sy, die saaier van die verderf het sy vernietigingswerk vernuftig voltooi. Miskien het hy reeds jare vantevore die saad van tweedrag gesaai. Teen die uitgang van 1881 was die oes ryp. Daar was tweedrag in sy volle rypheid en onaanskoulikheid. Dit het nie by praat alleen gebly nie."

Die ontevredenes het hul klagtes op skrif gestel en onder die aandag van die Ring van Beaufort gebring. Dié liggaam het 'n spesiale sitting te Fraserburg gelas om die saak te ondersoek wat die eerste keer op 2 Maart 1882 vergader het. Daar was briewe en klagskrifte van verskillende beswaarmakers voor hulle. Diegene wat afsonderlik sowel as gesamentlik klagtes ingedien het, was 34 lidmate van die gemeente. Hulle griewe was van persoonlike en algemene aard. So vertel 'n bekende figuur in Fraserburg dat hy nog goed kan onthou, aangesien hy reeds tamaai groot was, hoe sy oorlede moeder, wat 'n baie sieklike vrou was, by tye op die dorp moes kom bly om naby die geneesheer te wees vir behandeling. Die dominee het haar egter nooit kom besoek nie ten spyte daarvan dat hy van die omstandighede bewus was. Maar as gevolg van hierdie klagtes het dit later die begeerte van 'n groot gedeelte van die gemeente geword dat die band met die leraar losgemaak behoort te word, om sodoende weer die nodige harmonie en samewerking in die gemeente te verkry.

So was daar ook op die agenda die behandeling van "de Document om losmaking van den band". Dit is onderteken deur 331 mense wat hulself lidmate van die gemeente genoem het. Bowendien was daar 'n soortgelyke versoek geteken deur 174 lidmate, en 'n derde gelykluidende petisie met nege naamtekeninge van lidmate daarop. Uit die getuienis het dit later geblyk dat 36 ondertekenaars reeds hulle name teruggetrek het. Daar was ook nog nege ongeldige naamtekeninge. Uiteindelik was die korrekte getal egte ondertekenaars van al die petisies 509, dit wil sê twee minder as twee derdes van die totale getal lidmate van die gemeente. Hierdie lidmate het gemeen dat dit beter sou wees dat die gemeente en leraar skei. Daar was egter ander wat van mening was dat die breuk nog geheel kon word en dat ernstige, opregte pogings daartoe aangewend behoort te word. Vandaar dat die afgevaardigdes van die Ring wou weet watter versoeningspogings reeds aangewend is. Aanvanklik het die kerkraad egter niks gedoen om verwydering te voorkom of griewe uit die weg te ruim nie, want geen klag is amptelike by die raad aanhangig gemaak nie. Ná verloop van tyd het die Kerkraad egter besluit dat iets gedoen moes word om die ontevredenes tegemoet te kom. Die saak is onder die aandag van die leraar gebring "en dikwels is in die vergadering gepraat oor die oorsake van ontevredenheid; maar die leraar het altyd geantwoord: 'Stuur die ontevredenes na my!'"

Kotzé skryf daar kan nie gesê word "dat die Kerkraad haar plig as bemiddelaar bevredigend gedoen het nie." Getuienis dui daarop dat die raad niks ampteliks gedoen het om die vrede te bewerkstellig nie. Hierop het ouderling P. Gous die stelling neergelê "dat de gemeente ongelyk had". Hulle behoort openliker op te getree het, en die leraar self in hul vertroue geneem het insake klagtes teen hom. Die verweer van die ontevredenes hierteen kom daarop neer dat hulle nie hulle weg oopgesien het om met die leraar self te onderhandel nie "uit vrees van beledig te word".

Die petisies om losmaking van die band maak melding van die volgende reeks redes vir ontevredenheid. Eerstens, verwaarlosing van huisbesoek; dan nalatigheid insake krankebesoek; "onhoubaarheid der prediking" asook. versuim om in die namiddag (Sondae) te preek; verwaarlosing van die onderwys; liefdeloosheid en minagting van die gemeente en onchristelike uitdrukkinge teenoor gemeentelede. In hierdie stadium van die sitting het die publiek die vergadering verlaat en is die verrigtinge agter geslote deure voortgesit. Daar is nogmaals 'n poging aangewend om die vergadering te oortuig dat deur 'n ontmoeting, gereël deur die Ring, daar versoening bewerkstellig kon word. Onder meer het ds. Bamberger hom ten gunste van hierdie beroep verklaar. Hy het verklaar dat hy van sy kant baie graag die saak minlik wou skik. Hy meen dat die ontevredenes baie openliker kon optree. Hierdeur sou baie moeilikhede uit die weg geruim gewees het. Die meeste moeilikheid het, syns insiens, ontstaan deur misverstand. Hy meen hy het genoeg aandag aan huis- en krankebesoek bestee "en sou met meer hulp van die kant van die gemeente nog meer kon doen." Dit was sy oorwoë mening dat 'n vergelyk nog moontlik was.

Ander sprekers is egter van oortuiging dat die saak nie meer in der minne geskik kon word nie. Die breuk was reeds onherstelbaar, want daar "was geene liefde in de gemeente geweest aan den kant van den leeraar en daarom verwacht men niet dat de zaken zullen recht komen door eene schikking". Op grond van hierdie en ander getuienis en oorweginge het die Ring besluit "den band tussen leeraar en gemeente los te maken als voorschreven in Art. 264". Hierna is oorgegaan tot die opstelling van die sogenaamde losmakingsbepalings. Hierdie werk is ook agter geslote deure afgehandel. Die predikant van Beaufort-Wes het voorgestel, gesekondeer deur die skriba van die Ring, ds. A. Moorrees, "dat de Predikant van Fraserburg £1 000 worde aangeboden als voorwaarde waarop hij als leeraar der gemeente zal aftreden". Hy is verlof toegestaan om nog drie maande lank die pastorie te bewoon. Hy sou sy salaris vir dié tyd ontvang en intussen sou hy voortgaan met die vervulling van sy herderlike pligte.

Dit was die einde van die Bambergersaak waarvan die totale koste £138 2s. 6d. beloop het. Ds. Bamberger het voortgegaan met sy werksaamhede soos voorgeskryf deur die Ring, en op 22 Mei 1882 teken hy vir die laaste maal die notule van die kerkraadsvergadering. Die kerkraad moes geld teen ses persent rente by die heer W.J. van der Merwe leen om hom sy geld te gee. 'n Spesiale kommissie het die boeke by hom oorgeneem en op 9 Junie 1882 het die hele kerkraad na die pastorie gegaan om aan ds. Bamberger £1 000 te oorhandig. Op 10 Julie het die kerkraad sy akte van demissie onderteken. Ds. Bamberger en sy vrou het hulle toe blykbaar op Stellenbosch gevestig waar hy oorlede is op 21 April 1892.



</doc>
<doc id="88658" url="https://af.wikipedia.org/wiki?curid=88658" title="Bartho Smit">
Bartho Smit

Bartholomeus Jacobus "Bartho (1924–1986) was 'n Afrikaanse skrywer, digter, dramaturg, regisseur en een van die sogenaamde Sestigers. Hy is oor sy lewe met 'n Hertzogprys, Perskorprys en 'n "Encyclopaedia Britannica Award" bekroon.

Hy het ook onder die skuilnaam Herman Smal geskryf.

Bartholomeus Jacobus Smit is op 15 Julie 1924 op Klerkskraal langs die Mooirivier in die distrik Potchefstroom gebore as seun van ’n polisiesersant. Sy ouers is Hermanus Johannes Smit en Gerta Jacoba Christina Smal. Hy is die middelste van drie kinders en het ’n ouer suster Stienie en ’n jonger broer Pieter (Petrus Johannes). As gevolg van die vader se werk verhuis hulle baie. Van Klerkskraal trek hulle Delareyville toe en daarvandaan na Kliprivier, dan Heidelberg en eindelik Standerton in die Oos-Transvaalse Hoëveld, waar hy sy hoërskooljare deurbring en matrikuleer. In standerd ses doen hy rumatiekkoors op, wat veroorsaak dat hy feitlik ’n hele jaar nie kan skoolgaan nie. As jong seun is sy begeerte om ’n beroepsbokser te word en hy is ook ’n kranige atleet wat die junior Suid-Afrikaanse kampioen is in paalspring en werpskyf.

Sy eerste kortverhale en gedigte word reeds op skool in tydskrifte gepubliseer, terwyl hy reeds in standerd agt ook sy eie toneelvereniging stig, wat sy eie verwerking van ’n roman van J.H.H. de Waal opvoer. Op skool begin hy ook met beeldhouwerk en maak ’n beeld van Langenhoven, maar by finale afronding breek ’n stukkie van Langenhoven se snor af, waarna hy die beeld stukkend kap en nie weer beeldhouwerk doen nie.

Vanaf 1944 studeer hy aan die Universiteit van Pretoria waar hy in 1947 die B.A.-graad verwerf. Op universiteit stig hy ook sy eie toneelvereniging en voer stukke op wat hy self skryf, onder andere ’n vroeë weergawe van “"Moeder Hanna"”, wat op hierdie stadium nog hoofsaaklik gebaseer was op "Mère sauvage", ’n kortverhaal van Guy de Maupassant.

Sedert Augustus 1946 is hy verbonde aan die redaksie van "Die Vaderland", waar hy om die beurt algemene versalggewer, hofverslaggewer, subredakteur en resensent vir die teater, kuns en musiek is. Hy bly in hierdie tyd vir ’n ruk in Brixton, waar hy vir sowat ses maande ’n kamer met Jan Rabie deel en ook gereeld kontak het met Peter Blum.

Op 29 Januarie 1949 trou hy met Kita Redelinghuys, toe nog onderwyseres maar late baie bekend as toneelspeelster. Hierdie huwelik is kinderloos.

Deur buitemuurse studie verwerf hy die M.A.-graad in 1951 aan die Universiteit van Pretoria en skryf hom dan by die Universiteit van Stellenbosch in vir ’n doktorsgraad.

Hy besluit om oorsee te gaan navorsing doen vir sy proefskrif oor die krisis in die mens se werklikheidsbeeld soos uitgebeeld in drama en epiek, wat hy uiteindelik nie voltooi nie. Op 26 Desember 1952 vertrek hy met die Carnarvon Castle na Europa, waar hy aan die Sorbonne in Parys, Frankryk verder studeer in die hedendaagse letterkunde en wysbegeerte, maar nie sy doktorale graadkursus voltooi nie.

Binne enkele maande leer hy Frans praat en skryf, wat vir hom ’n wonderlike kultuurwêreld oopsluit. In Parys knoop hy ’n hegte vriendskap aan met Jan Rabie en Marjorie Wallace, wat daardie tyd in Parys woonagtig is. Verskeie Afrikaners besoek in hierdie jare Parys en so ontmoet hy vir Uys Krige, Etienne Leroux, Jannie Coetzee, Elsa Joubert en Anna Neethling-Pohl. Hier het hy ook kontak met die Nederlandse Vijftigers, waaronder Lucebert, Gerrit Kouwenaar, Hugo Claus, Simon Vinkenoog en Rudy Kousbroek.

Hy en Kita gaan in Desember 1954 vir ’n reis deur Brittanje.  Voor sy vertrek gee hy sy bruin pak klere vir Jan Rabie sodat dié op 4 Januarie 1955 met Marjorie Wallace kan trou. Sy jonger broer Pieter en ses weke later sy pa is beide oorlede terwyl hy in Londen is, maar dit is nie vir hom moontlik om die begrafnisse by te woon nie. Sy moeder is in 1964 oorlede.

Vanaf Julie 1955 tot aan die einde van 1956 studeer hy in München in Duitsland. Hier werk hy onder andere ook as ’n leerlingregisseur by die Kammerspiele. Sy bestaan in Europa verdien hy as buitelandse korrespondent vir "Dagbreek en Sondagnuus". Daarna bring hy tyd deur in Londen, waar hy verder studeer in die filosofie, voordat hy in Julie 1957 terugkeer na Suid-Afrika.

Terug in Suid-Afrika is hy kunsredakteur van "Dagbreek en Sondagnuus", terwyl hy in sy vakansies regiewerk doen vir opvoerings van die Nasionale Toneelorganisasie. Hy is ook per geleentheid beoordelaar vir die jaarlikse FATSA-toneelkompetisie. Die eerste regie wat hy doen is vroeg in 1959 vir die opvoering van "Moeder Hanna". Met die samesmelting van Dagbreekpers en die ou Afrikaanse Pers word hy vanaf Julie 1962 aangestel as hoof van algemene publikasies by die nuwe maatskappy, Afrikaanse Pers (1962) Beperk (later Perskor). In hierdie pos is hy ’n belangrike rolspeler wat kontroversiële werke publiseer waarvoor geen ander uitgewer van daardie tyd kans sien nie, soos Breyten Breytenbach se "Die ysterkoei moet sweet", Ingrid Jonker se "Rook en oker", Adam Small se "Sê sjibbolet" en Jan Rabie se "Mens-alleen". Hierdie standpunt bring hom in botsing met sy werkgewers, wat hom byvoorbeeld verbied om André P. Brink se "Orgie" uit te gee, nadat die setwerk reeds gedoen is.

Hy is in die vroeë sestigerjare die dryfveer agter die oprig van ’n mondstuk vir die nuwe geslag skrywers en lei die onderhandelings met Abel Coetzee, destyds redakteur van "Tydskrif vir Letterkunde", om hierdie tydskrif as mondstuk te gebruik. Bartho is dan ook hulpredakteur van die letterkundige tydskrif "60", wat slegs een keer verskyn as ’n vernuwing van "Tydskrif vir Letterkunde" en daarna weens politieke druk sneuwel. Daar is dreigemente dat die tydskrif sy subsidie sal verloor as dit nie onmiddellik die vernuwing staak nie en Afrikaanse Pers, wat die tydskrif gedruk het, vernietig alle eksemplare wat nie reeds uitgestuur is nie. Bartho word ook vertroulik ingelig dat sy rol in die publikasie daarvoor gesorg het dat die Veiligheidspolisie ’n lêer vir hom geopen het. Hierna is hy grootliks verantwoordelik vir die stigting van die tydskrif "Sestiger". Weens sy werk by die Afrikaanse Pers en die teenkanting van sy konserwatiewe base kan hy nie amptelik op die redaksie van hierdie tydskrif dien nie en is dan die ondergrondse redakteur van die eerste paar uitgawes voor hy die redakteurskap oordra aan André P. Brink. Later is Bartho ook redakteur van "Kol" en speel met hierdie bedrywighede ’n belangrike rol in die vestiging van die Sestiger-beweging in ons letterkunde.

In die begin van 1964 word hy bevorder tot Bestuurder van die Algemene Boekhandel van Afrikaanse Pers en hy stel vir Chris Barnard onder hom aan as uitgewer van letterkundige publikasies. Die voortdurende politieke druk waaronder hy moet funksioneer in ’n maatskappy waarvan dr. Hendrik Verwoerd die voorsitter was, veroorsaak egter dat hy in 1968 bedank. Hierna skryf hy voltyds en behartig die Afrikaanse Pers Boekhandel se boekklubs op ’n vryskutbasis. In 1974 tree hy weer voltyds in diens van Perskor as uitgewer van letterkundige publikasies en bly in hierdie posisie tot met sy aftrede aan die einde van Julie 1983.

Hy speel veral ’n beduidende rol in die tydperk van streng sensuur. In 1973 kry hy saam met Chris Barnard, Ampie Coetzee en John Miles beheer van die Johannesburgse tak van die Afrikaanse Skrywerskring. Met die verbod op André P. Brink se "Kennis van die aand" vroeg in 1974 stig hulle ’n fonds vir die verdediging van die boek en reik sterk bewoorde verklarings oor die aangeleentheid uit. Wanneer die ander lede beswaar aanteken teen hulle standpunte, bedank hulle. Die begeerte van die jonger skrywers om ook ’n meer doelgerigte skrywersliggaam te hê word dan in 1975 ’n werklikheid met die stigting van die Afrikaanse Skrywersgilde, met Bartho as die eerste voorsitter.

Na hulle terugkeer van oorsee in 1957 bly hy en sy vrou aanvanklik vanaf 1959 vir sowat nege jaar in ’n woonstel in Westcliff en trek daarna vir sowat elf jaar na Kilkennyweg 46 in Parkview. In 1978 verhuis hulle na ’n skakelhuis in Melville. Hy tree in Augustus 1983 af. Vroeg in die jare tagtig begin sy gesondheid agteruitgaan en sy sig word sodanig aangetas dat hy operasies aan albei oë moet ondergaan.

Hy is op 31 Desember 1986 in sy huis in Melville weens longkanker oorlede en sy vrou Kita is in 1994 aan hartversaking oorlede.

Reeds op skool word ’n prosaskets van hom in "Naweek" geplaas ("Outa Lukas, die natuurkind" op 27 Maart 1941) en van sy gedigte word ook gepubliseer, terwyl hy in standerd agt sy eie toneelvereniging stig. In die veertigerjare publiseer hy verhale en gedigte in "Die Ruiter", "Die Brandwag" en "Die Huisgenoot".

As digter word van sy gedigte in 1946 deur D.J. Opperman en Fred le Roux in die aanmoedigingsbundel "Stiebeuel" opgeneem.

Hierna debuteer hy in 1949 met die digbundel "Mure", wat verse bevat wat grootliks in sy hoërskool- en studentedae geskryf is. Die gedigte staan nog sterk onder die invloed van die Dertigers en skiet veral tekort in die woordkeuse en ooraanbod van woorde soos “stort”, “bleek”, “teer” en “helder”, wat die inhoud verduister eerder as belig. Die hoofmotief van hierdie bundel is die pyn van eensaamheid, waaruit die vrou en die gemeenskap met haar slegs tydelike, maar belangrike, ontsnapping bied. Die mure, soos in die titel, simboliseer die afskeiding en eensaamheid van die mens. Bevryding kom slegs na die dood wanneer die mens God leer ken en een word met alle dinge in die ewigheid. Die bundel bestaan uit ’n voorspel en vier afdelings waarin die “mure”-tema in afdelings een en vier oorheers.

Hoewel hy nie hierna weer ’n digbundel publiseer nie, skryf hy steeds gedigte waarvan sommige in "Standpunte", "Sestiger" en "Kol" gepubliseer is.

Van sy gedigte word ook in versamelbundels opgeneem, insluitende "Die Afrikaanse poësie in ’n duisend en enkele gedigte", "Junior verseboek" en "Uit ons digkuns".

Bartho Smit was by uitstek die dramaturg wat vernuwing gebring het in die Afrikaanse drama. Hy poog om die moontlikhede van die verhoog optimaal te benut en om die boodskap so aan te bied dat dit op geen ander wyse en ander kunsvorm so effektief sou gewees het nie. Sy dramas spreek ook deurentyd aktuele vraagstukke aan en hy het nie geskroom om omstrede temas aan te roer nie. Sy dramas is derhalwe gereeld getref deur ’n verbod van een of ander aard.

"Don Juan onder die Boere" is in 1959 gekies deur die Nasionale Toneelorganisasie (NTO) vir die opening van die Bloemfonteinse Stadskouburg, maar is vanweë die verset van die stadsvaders afgestel. Geen redes is verskaf nie, maar die verbod was vermoedelik vanweë die “ontmanningstoneel”. Die studente van die Universiteit van Pretoria, onder leiding van Chris Barnard, doen egter daarna in 1960 ’n opvoering van die stuk, waarmee hulle ook deur die platteland toer.

In 1959 lê Smit "Die verminktes" aan die Nasionale Toneelorganisasie voor en hulle besluit om dit op te voer, maar kry ’n paar maande later koue voete. Wanneer die Royal Court Theatre die Engelse vertaling "The maimed"”in 1960 in Londen opvoer, wen dit die Britannica Award vir beste buitelandse stuk.

In 1961 word Smit gevra om die manuskrip van "Putsonderwater" voor te lê vir die opening van die nuwe Johannesburgse Stadskouburg, maar die teks word afgekeur weens die feit dat die Kleurling Asgat die vader van Maria se kind is. "Putsonderwater" se wêreldpremière is dan op 1 Mei 1968 in die Volksteater Vertikaal in Gent, België, waar dit in Vlaams opgevoer word. Die teatergangers van hierdie teater word in ’n vraelys gevra watter drama wat daar opgevoer is in die afgelope vier jaar die grootste indruk gemaak het en "Putsonderwater" verower hierdie eer. KRUIK-toneel het in 1970 beplan om "Putsonderwater" op te voer maar die opvoering word deur die Administrateur afgelas en "Moeder Hanna" is in die plek daarvan opgevoer.

"Christine" is in opdrag van KRUIK vir die opening in 1971 van die Nico Malan-teater in Kaapstad geskryf en die stel was klaar gefinaliseer, maar die opvoering word deur die Administrateur verbied. In 1973 voer TRUK die stuk op, maar ná die openingsaand gelas die Administrateur van Transvaal dat die stuk van die woorde “God” en “hoer” gesuiwer moet word, dat die karakter Magda ’n nagrok oor haar broekie en bra moet dra (wat sy toe wel doen, maar ’n deurskynende een) en Paul Harmse ’n sportbroek oor sy onderbroek.

Op 9 April 1975 is Smit se "Bacchus in die Boland", ’n Oude Libertas-opdragstuk wat KRUIK sou opvoer as bydrae tot die Kaapstadse fees, twee dae voor die openingsaand afgestel, kwansuis omdat die stuk moontlik Kleurlinggemoedere sou gaande maak. "Die Beeld" van 12 April 1975 skryf hieroor: “Aan Bartho Smit, alle meegevoel. Toe dit by ‘Bacchus in die Boland’ kom, was die Kaapse kruik leeg. ’n Regte Putsonderwater”. Dit het die bruin teatergroep van Eersterus, buite Pretoria, geneem om die stuk in Julie 1977 in die Markteater in Johannesburg die eerste keer op die planke te laat verskyn.

"Moeder Hanna" is sy eerste gepubliseerde drama en is reeds in Europa voltooi, in Desember 1955 in "Standpunte" gepubliseer, in 1956 in Johannesburg deur JAATS opgevoer en later in 1959 ook met groot sukses deur die Nasionale Toneelorganisasie, laasgenoemde met Bartho self as regisseur. Die drama ontstaan oorspronklik onder invloed van Guy de Maupassant se verhaal "Mère Sauvage" (wat as "Ou Moeder Woestaard" deur Gerrit Dekker in Afrikaans vertaal is), waarna Smit sewe variante in Europa skryf voor die finale teks van 1955. Hoewel die Anglo-Boereoorlog die agtergrond van die drama vorm, is die persoonlikheid van die hoofkarakter en haar onversetlikheid en weiering om ’n ander perspektief op sake te verkry die hooftema. Dit is vir haar absoluut noodsaaklik dat die mens ten alle koste getrou moet bly aan die self en die groter ideaal. Teenoor haar staan Oupa, vir wie die voortgang van die geslag en die naam Bart Harmse van die allergrootste belang is, ’n simpatieker figuur wat sy skoondogter se sienswyse alleen tot ’n bepaalde punt kan steun. Wanneer haar laaste oorlewende seun, Ouboeta, naby die einde van die Anglo-Boereoorlog moedeloos terugkeer huis toe, stuur Moeder Hanna hom uit om weer te gaan veg (en sterf) omdat sy broers reeds gesneuwel het. Sy doen dieselfde met haar man, wanneer hy die tyding van Ouboeta se dood en die vredesluiting bring. Met sy sterfte gaan die familienaam ook tot niet, ’n simbool van die totale uitwissing van die familie en waarvoor hulle gestaan het. Die vernuwing wat Smit hier in vergelyking met die ouer Afrikaanse dramaliteratuur bring, kom met die gebruik van die terugflits in die tweede bedryf as Moeder Hanna weer die besoek van Ouboeta herbeleef, waar die reeds oorlede Ouboeta dan fisies op die toneel verskyn. Dramaties verteenwoordig hierdie toneel haar emosionele ineenstorting, wat sielkundig as herbelewing in haar bewussyn geregverdig word deurdat sy reeds in hierdie stadium ’n vae besef van skuld openbaar. Die drama ondersoek veral die vraag wat na alle mislukte veldslae gevra kan word, naamlik of die oorblywendes die morele reg het om ’n saak gewonne te gee waarvoor ander reeds met hulle lewens betaal het. Bartho Smit skep hier ’n onvergeetlike vrouekarakter wat in haar tragiese integriteit een van die mees onvergeetlike van die Afrikaanse drama is. Voordat die drama in boekvorm gepubliseer word, verskyn dit in 1956 in sy geheel in "Standpunte" (’n rare onderskeiding vir ’n drama) en dit word ook verwerk tot ’n radiodrama en uitgesaai. Hierdie drama word gereeld aan skole en universiteite voorgeskryf. Mathys du Toit vertaal die drama in Engels en dit word uitgesaai oor die Engelse sender van die SAUK.

"Die verminktes" word aanvanklik in 1960 gepubliseer, maar Smit verwerk die drama in sy geheel vir ’n hersiene uitgawe in 1976. Senator Bart Harmse se grootmaakkind Frans Harmse kom terug na Suid-Afrika om hier ’n professoraat te aanvaar, nadat hy sewe jaar in Parys was en roem verwerf het as geleerde en skrywer van ’n boek oor die oorsprong van rasse. Frans is onbewus daarvan dat hy die senator se eie kind by ’n bruin vrou is en hy trou in die geheim met die senator se aangenome dogter Elize. Dit is iets wat die senator ten alle koste wou verhoed en hy het juis vir Frans oorsee gestuur sodat hy uit die oog kan wees en bly. Hierdie stuk lewer kommentaar op die problematiek van bloedvermenging binne apartheid Suid-Afrika en is tragies omdat almal ly en almal skuld het. Frans se ras werk verminkend in op die verhoudings tussen die karakters. Vir die senator is Frans goed genoeg as grootmaakkind, maar nie as man vir sy blonde stiefdogter nie. Frans se peetvader draai sy rug op hom en Frans besef ook dat die senator hom net laat leer het uit skuldgevoel. Elize voel versmoor wanneer Frans haar wil soen kort nadat sy uitvind hy is bruin. Moderne tegnieke vir sy tyd, soos stemme op ’n band, simultane tonele en terugflitse, vorm deel van die drama. Besonder sterk is die vierde bedryf, wanneer Frans in ’n terugflits terugkeer na sy sesde jaar toe Harmse hom by sy bruin moeder kom haal het, wat die moment verteenwoordig wat Frans uit sy moeder se huis uitgelei is en ’n nuwe wêreld as witmens vir hom oopgesluit word. Die hede wat die vierde bedryf aanbied, verteenwoordig daarteenoor dié moment wanneer Frans deur Harmse teruggelei word en die wêreld weer vir hom toegesluit word. Frans verwerp dan vol verbittering sy blanke familie en Elize pleeg selfmoord. Vir die Engelse vertaling (deur Pieter Venter) van "Die verminktes" ("The maimed") wat in die Royal Court Theatre in Londen opgevoer word, ontvang hy in 1960 die Encyclopaedia Britannica Award.

"Putsonderwater" is ’n maatskaplike allegorie en beeld die geloofskrisis van die Westerse wêreld uit reeds deur die titel. Die mooi en oënskynlik onskuldige Maria is die hoofkarakter en dit is opmerklik dat sy ’n naam het en dus ’n werklike mens is. Die ander karakters, behalwe Asgat, het almal slegs titels en word dus eerder verteenwoordigers of tipes. Maria maak verskillende gevoelens los in die drie mense wat die dorp beheer, die dominee, die dokter en die sersant. Hierdie drie verteenwoordig onderskeidelik die mag van die Kerk, die Wetenskap en die Staat. Vir haar is hulle al drie mense wat sy bewonder: Die dominee met sy belofte van ’n stad van goud wat sy verwar met Johannesburg, die stad van die apostel Johannes; die dokter wat die dood kan keer; en die sersant wat beskerming bied teen die magte van buite. Sy knoop ook ’n vriendskap aan met die bruin Asgat, wat die moontlikheid inhou van medemenslike liefde sonder rassevooroordele. Maria is ’n vermenging van die goeie en die bose. Sy is sowel onskuldige kind as wêreldwyse teef, sowel verleidster as iemand wat deur die ander liggaamlik misbruik word. Wanneer sy ’n kind verwag, is dit onmoontlik om enige blaam te werp, omdat sy by almal geslaap het en elkeen dus die vader van haar ongebore kind kan wees. Daarom weier almal dan ook om enige skuld te aanvaar en plaas hulle die verantwoordelikheid op haar vader Jan Alleman. Die Dominee probeer aan die einde van die eerste bedryf vir Maria op die “wysie” van die Hooglied verkrag, maar sy stamp hom na sy dood in die put. Só word die dominee een met die put en by implikasie word die evangelie wat hy verkondig sonder lafenis. Hierdie skielike, gewelddadige dood skud die gemeenskap, waarna skynheiligheid, angs en skuld die dorp binnegedra word. Maria se skuldgevoel laat haar bieg, maar die karakters (agtereenvolgens die Koster, Jan Alleman, die Sersant, die Seun en die Dokter) weier almal om haar skuld te aanvaar. In ’n wêreld sonder geloof kan ook die belydenis van sonde nie aanvaar word nie. Maria hoop om uit Putsonderwater na die fiktiewe Goudstad te ontsnap, maar telkens word haar hoop verydel en moet sy die werklikheid van haar situasie aanvaar. Sy glo dat sy geboorte gaan skenk aan “dalk die wonderlikste man wat nog ooit op die aarde geloop het”, wat binne die woestyn nuwe lewe sal bring as Putsonderwater ’n Paradys en ’n Goudstad met goue huise word. Wanneer sy aan die einde van die drama ’n wiegeliedjie vir haar ongebore baba sing, word dit ’n metafoor vir die verwagte koms van die Verlosser van die wêreld. Die vraag is egter watter vrug sy gaan dra. Sy het met al die belanghebbendes op die dorp gemeenskap gehad en almal hoop op die vaderskap van haar kind. Dit blyk egter dat die bruin Asgat waarskynlik die vader van die kind is. Anthony Dawes vertaal die drama in Engels as "Well-without-water, Or, The Virgin and the Vultures" en dit word in 1970 deur Dalro gepubliseer.

"Christine" werk met uitdagende tydsvlakke en realiteitsuitbeelding, waar verlede en hede gelyktydig op die verhoog afgespeel word. Die toneelagtergrond vir die hele duur van die drama is nie net beperk tot Paul Harmse se woonstel met sy verdeling in woonkamer en slaapvertrek (wat ook dien as skildersateljee) nie, maar bestaan wesentlik uit vier ruimtes: die getuiebank by die voorste venster waar Harmse hom telkens tot die onsigbare regter rig, die kloostertonele by die agterste venster waar Paul die jong nonnetjie Christine ontmoet, die woonstel van die pas getroude Paul en Christine in ’n Duitse stad (vermoedelik Berlyn), en die woonstel van Paul jare later in ’n Suid-Afrikaanse stad waar hy saam met die jong verpleegster Magda woon en waar die ouer Christine hom uiteindelik weer opspoor. Die gebeure word aangebied by wyse van terugflitse, vooruitflitse, waarskynlikhede, moontlikhede en werklikhede, maar vind alles plaas binne die raamwerk van die hede van die hofsitting. Baie van die aksie op die verhoog speel inderwaarheid af in die hoofkarakter Paul Harmse se kop, waar hy voor die regter verantwoording doen. Hy roep naamlik die ander karakters op die verhoog as getuies sodat hy sy skuldgevoelens kan verwerk. Christine word in 1933 deur haar Joodse ouers by ’n klooster agtergelaat, waar sy ’n non word en dan deur die Nazi-saamloper Paul Harmse verlei word, wat ewige trou en liefde sweer en met haar trou. Wanneer hy uitvind dat sy van Joodse afkoms is, pleeg hy verraad en lewer haar uit aan die Nazi’s, waarna sy ’n prostituut word in die arbeidskampe. Na die oorlog soek sy Paul op en ontmoet hom weer en trek dan by hom in. Hy het ’n nuwe jong minnares en probeer Christine op drie maniere doodmaak, selfs kruisig, maar sonder sukses. Haar liefde bly staan en sy vergewe hom alles en keer elke keer weer terug na hom. Hierdie aanslae loop uit op Paul se dood (volgens die eerste slot) of sy moontlike aanvaarding van die situasie en die ewige liefde (volgens die alternatiewe einde). In die hof moet hy sy aksies later verdedig, maar sy verhoor word ook en veral ’n verhoor deur sy eie gewete en waardes. Verskillende eindes vir die stuk is moontlik, omdat hierdie aspek oopgelaat word, wat dit aan die gehoor self los om daaroor te besin en so die trefkrag van die stuk verder verhoog. Revolusionêr is die aanwending van tyd in die drama, met die hede en verlede wat terselfdertyd op die verhoog uitgespeel word en mekaar deurentyd relativeer. Die kompleksiteit van die stuk word geïllustreer daarin dat Christine terselfdertyd as twee verskillende persone optree, die ou afgesloofde vrou wat aangedui word as Christine en ook as die jong meisie (non en bruid) wat aangedui word as Die Meisie. In die stuk se hede tree die Meisie op as die verpleegster Magda met wie Paul ’n verhouding het en wie se kind sy verwag. Dit word dan ’n uitdrukking van Paul se pogings om die verlede te laat herleef en die ouderdom te ontken – hy het die verpleegster en die jong Christine lief, wat deur dieselfde personasie voorgestel word, maar die jong Christine is nou die ou Christine van vandag, van wie hy probeer ontslae raak. So is Paul dan gedurig in stryd met homself en sy gevoelens. Die drama word ’n uitbeelding van die mens se stryd om sin aan sy eie lewe te gee, met daarbinne ’n sterk godsdienstige tema, skuldgevoelens oor wat hy gedoen het, vrees vir oud word en die dood en die behoefte aan vergifnis. Christine se karakter gee onkondisionele liefde en word daardeur ’n Christus-figuur, soos ook deur haar naam gesuggereer. Hierdie drama word deur Tine Balder in Vlaams vertaal, deur Edgar Sievers in Duits en deur Pieter Venter in Engels. Die Hertzogprys word in 1978 aan Bartho Smit se dramas toegeken, in die besonder vir "Moeder Hanna", "Die verminktes", "Putsonderwater" en "Christine".

"Die keiser" (in Engels vertaal en gepubliseer as "The naked emperor") is ’n hoogtepunt in sy oeuvre. Hierdie drama is geskryf na aanleiding van die sprokie van Hans Christian Andersen, waar twee skelms vir die keiser ’n wonderkostuum weef wat niemand wat oneerlik is, sal kan sien nie. Dan laat hulle hom kaal in ’n parade verskyn. Niemand wil laat blyk dat hulle oneerlik is nie en dit is slegs die onskuldige seuntjie wat uitroep dat die keiser nie klere aanhet nie. Die res gee juis voor dat hulle wel die veronderstelde wonderkostuum sien. Bartho se drama speel af in die paleis van Ekwator, waar die keiser en keiserin ’n luukse lewe lei en hulle onderdane krepeer van ellende. Saam met hulle leef die hofnar en die kabinetsministers van kultuur, verdediging en buitelandse sake. Die ministers van kultuur en verdediging maak hulle aan magsvergrype skuldig, maar die keiser is skynbaar onbewus daarvan en verkeer onder die indruk dat hy oor die beskaafdste land in die wêreld regeer. Die twee wewers wat die keiser se kostuum moet maak is terselfdertyd leiers van die broeiende rebellie in die land. So laat hulle die keiser by die optog geklee in slegs sy onderbroek oor aan die bespotting van die mense, maar op ironiese wyse herwin die keiser nou aansien omdat hy mens word net soos sy armoedige onderdane. Hierdie wending verwys ook na Adam en Eva, wat ook eers mens geword het toe hulle agterkom hulle is kaal. Die keiser kom nou tot die ontstellende besef dat sy vertroue in sy ministers misplaas was en dat hulle nie die land se skatkis aangewend het vir die opheffing van die mense nie, maar dit verkwis het op die luukse paleislewe en skemas wat die indruk moes wek dat die land die beskaafdste land ter wêreld is. Sy naaktheid simboliseer dan die keiser en sy regering se geestelike kaalheid, terwyl hy die insig kry dat diegene wat hy as vriende en bondgenote geag het inderdaad sy grootste vyande was en dat almal gelieg het tot so ’n mate dat die lewe self ’n leuen is. In die drama neem die hofnar die plek van die seuntjie in en is hy die enigste wat die waarheid praat. Geklee in die aktualiteit van die tydgenootlike Suid-Afrikaanse apartheidswerklikheid word die pertinente vraag gevra of ons nie sien nie omdat ons die leuen glo of sien ons nie omdat ons blind geword het vir die waarheid. Die korrupsie wat mag meebring word uitstekend uitgebeeld teen die agtergrond van die universele leuen as hooftema. "Die keiser" verower in 1978 die Perskorprys en word in 1983 deur Aart de Villiers en Don Lamprecht in Engels vertaal as "The naked emperor". Dit word ook verskeie kere aan skole en universiteite voorgeskryf. "Die keiser" word in 2004 deur die Randse Afrikaanse Universiteit as ’n tweetalige “visuele skouspel” verwerk, van musiek voorsien en onder die titel "Die keiser / The emperor" opgevoer.

"Meisies van vervloë jare," ’n eenbedryf wat hy reeds vroeg in die vyftigerjare skryf, word opgeneem in die versamelbundel "Rooibruin blare en ander eenakters", onder redaksie van A.J. Coetzee en later word dit ook opgeneem in Smit se eie "Losgoed". ’n Groep ou vroutjies sit in die sitkamer van die ouetehuis en wag op die koms van ’n kleinseun. Hulle gesprek loop uit op ’n dans waarin hulle die verlede oproep aan die hand van die bekende liedjie “Dis te ver om te loop, dis te na om te ry; Hoe sal ek maak om die blom te kry”. In hierdie spel vind hulle kortstondig weer die blom, omdat die verlede deur die dans teenwoordig gemaak word. Daarna kom die nuus dat die jongman nie meer kan kom nie. Die ironie is egter dat hulle deur hulle teruggryp na die verlede byvoorbaat afgesonder is van die jongman en die hede en dat sy afwesigheid simbolies is van die skeiding tussen hulle wêrelde. Hulle is immers meisies van vervloë jare.

Bartho skryf ook ligter werk, hoewel al sy werk ’n diepsinnige onderbou het. Die satiriese komedie "Don Juan onder die Boere" vind plaas in 1890 in ’n plaashuis en toon hoe elke man, selfs Don Juan, ten slotte afgerig word om as eggenoot te dien. ’n Groep vroue sweer saam om ’n einde te maak aan Pierre de Villiers, die Don Juan-figuur, se losbolstreke. By ’n partytjie word hy voor die keuse gestel om óf verloof te raak, óf deur die gaste afgeransel (selfs ontman) te word. Beide opsies het ’n spreekwoordelike dood as gevolg. In hulle optrede is die vroue ’n geestige variant van die Griekse noodlotsfigure of skikgodinne, terwyl die voorstelling van die groep mans wat almal onder die pantoffelregering staan aansluit by die Middeleeuse klugte. Die Don Juan-figuur wat uitgebeeld word as die persoon wat gejag word in stede van jagter te wees, is ’n interessante variasie. Hy probeer allerhande vrugtelose en dikwels amusante maneuvers om uit sy dilemma te ontsnap, maar is elke keer onsuksesvol. So word die partytjie dan sy verlowingspartytjie. Die stuk eindig wanneer Pierre verloof is en boonop moet maak asof hy verheug is daaroor. Hierdie einde (en ook die speel van die Hartseerwals) lewer ook kommentaar op die aard van die komedie, wat veronderstel is om ’n sogenaamde gelukkige einde te hê.

Weens die teenstand wat sy werk kry besluit Smit om ná "Putsonderwater" ’n “gewone” stuk te skryf wat iemand sal opvoer en "Die man met die lyk om sy nek" (later met verwydering van ’n paar kragwoorde vir skoolgebruik heruitgegee onder die titel "Die man met die alibi") is die resultaat. Paul Barnard is ’n joernalis wat sukkel om sy salaris met sy skryfwerk aan te vul en droom van die dag wat hy voltyds kan skryf. Sy vrou, Annette, erf R3000 van ’n skatryk oom en sy en twee vriende (Frans en Kathy) vier dit met ’n aand in die teater waar ’n stuk getitel "Die man met die lyk om sy nek" opgevoer word. Hoewel Annette gelukkig is met die erflating, is Paul teleurgesteld omdat die erflating veel groter kon gewees het en maklik R300 000 kon beloop het. Hy besluit om nie saam te gaan nie en eerder by die huis te bly en te skryf. Terwyl Annette weg is, kom Frans terug en Paul kom agter dat die erflating inderdaad R300 000 was en so kry die intrige momentum. Met die hulp van Frans en ’n ou skoolvriend, Bulhond, beraam hulle ’n plan om Annette goed die skrik op die lyf te jaag en haar sodoende te keer voordat sy die geld weggee, soos wat sy klaarblyklik beplan. Frans en Bulhond speel egter hulle eie speletjies in die situasie en voordat Paul hom kan kry, is hy kniediep in ’n penarie waaruit hy homself nie kan losruk nie en trek die strop al stywer om sy nek. Skynbaar realistiese figure, soos die polisiehoof, dokter en vriendin tree hier ook op as verteenwoordigers van magstrukture in die samelewing, wat Paul se fisiese en sielkundige vervolging selfs meer angswekkend maak. Indrukwekkend is die subtiele oorgang van werklikheid na droom, die karakterkontraste en die vinnige tempo waarin die gebeure ontwikkel. Hierdie komedie-riller is vol spanning, maar ook humor. Die stuk word vir die radio en televisie verwerk en in beide media uitgesaai en in 1969 deur Anthony Dawes in Engels vertaal as "The man with a corpse around his neck".

"Bacchus in die Boland" is ’n komedie met skerpsinnige kommentaar op die Suid-Afrikaanse politieke bestel in die apartheidstyd. Die drama ondersoek magsverhoudings en die algemene menslike kondisie. Willem Adriaanse (met toespeling op Willem Adriaan van der Stel) regeer sy wynplaas Boland met ’n ystervuis en veral sy bruin arbeiders moet dit ontgeld. Dan verskyn Bacchus, god van wyn en van teater, op die plaas om inspeksie te doen. Bacchus en Willem spook beheer oor die plaas uit in ’n drinkwedstryd, wat deur Bacchus gewen word. Hierdie wedstryd word geestig voorgestel as ’n mengsel van ’n perdewedren en ’n boksgeveg, terwyl die bruin mense se beskrywing van en kommentaar hierop ook vir humor sorg. Rolle word nou omgeruil en Bacchus speel die rol van heerser op die plaas, met Willem Adriaanse in die rol van arbeider. Willem aanvaar sy rol eindelik en wil dan sommer die bruin Joy as vrou vat. Bacchus moet hom daarna weer terugkry na sy vorige rol, sodat hy dit met groter begrip kan vervul. Adriaanse se pogings om sy plaas altruïsties te verdeel misluk egter, ook omdat die karakters uiters wantrouig is teenoor hierdie radikale ommeswaai. Op skerpsinnige wyse lewer die herstel van die ou orde dan kommentaar op die omvergooi daarvan en op die toestand daarvan voordat dit omvergegooi is.

"Die verminktes", "Christine," "Putsonderwater", "Die keiser" en "Die man met ’n lyk om sy nek" word almal in Engels vertaal. Bartho laat na sy dood verskeie ongepubliseerde dramas agter, soos "Hagar", wat hy direk na "Die keiser" skryf, ’n drama oor ’n bruin vrou wat haar man se hart na sy dood moes afstaan aan ’n witman. Beide Francois Swart en Chris Barnard beveel egter aan dat dit verdere skaafwerk kort, hoewel W.F. van Rooyen dit baie hoër aanslaan. Hy is ook besig met "Die vonnis", ’n onvoltooide drama gebaseer op sy televisieteks wat die magstryd tussen die Christendom en die Kommunisme aanspreek.

Hy doen verskeie vertalings van groot dramaturge in die wêreldletterkunde na Afrikaans. Hierdie vertalings sluit in "Die les", "Die renosters" en "Die koning sterf" van Eugene Ionesco, "Montserrat" van Emmanuel Roblés, "Becket of Die eer van God" van Jean Anouilh, "Jakkalsstreke van Scapino" van Molière, "Dodedans" en "Pase" van August Strindberg, "Die burgemeester" van Gert Hofmann, "Klaagsang om ’n sagmoedige" van Fyodor Dostojefski en "Teenspoed" en "Die besoek van die ou dame" van Friedrich Dürrenmatt. Meeste van hierdie vertalings word eers apart gepubliseer en daarna ook in die vyfdelige "Bartho Smit-vertalings", wat in 1985 met die Akademieprys vir Vertaalde Werk bekroon word. Sy vertaling van "Kom terug, Klein Skeba" van William Inge is nie gepubliseer nie. Reeds in die veertigerjare verwerk hy A.G. Macdonell se "The fur coat" as "Skaakbord van die liefde" en dit word deur Pikkie Uys se geselskap opgevoer.

Onder die skuilnaam Herman Smal skryf hy die romantiese verhaal "Martine", wat in 1963 verskyn, terwyl ’n storie wat reeds in die veertigerjare geskryf is, "Die vreemdeling", iewers langs die pad verlore raak.

Van sy kortverhale verskyn in tydskrifte, waarvan die bekendste waarskynlik is "Ek vat my land" wat reeds in 1951 in "Die Huisgenoot" gepubliseer word en later deur Hennie Aucamp in "Bolder" opgeneem word. Hierdie verhaal het die emosies en konflik rondom die rassesituasie in die land as tema. Die ek-verteller maak kennis met die swart kunstenaar, Silwane Nxumalo, wat sy kuns op ’n politieke filosofie baseer. Wanneer hy Afrika skilder, vat hy sy land, lê hy as’t ware beslag daarop deur te skilder. Dit is ook die rede waarom hy eerder van honger sal krepeer as om sy skilderye te verkoop, want as hy dit doen sou hy sy land op simboliese wyse weer weggee.

Verskeie van sy verhale en artikels, die eenbedryf "Meisies van vervloë jare" en vroeë steekproewe van "Putsonderwater" word later saamgebundel in "Losgoed", wat ook gedigte bevat waarvan sommige voorheen in "Standpunte", "Sestiger" en "Kol" gepubliseer is. Belangrikste in hierdie bundel is egter die polemiese essays, waarin hy onder andere van Henri Michaux se werk vertaal en dit belig , veral met betrekking tot die interaksie tussen teater en gehoor.

"Die krisis van ons werklikheidsbeeld in drama en epiek", ’n opstel uit die vyftigerjare na aanleiding van sy studies aan die Sorbonne, beskryf die nuwe siening van die mens in sy anonimiteit, abstraksie en gesigloosheid soos dit ook in die werk van Leroux, Barnard en Smit self voorkom. Die bundel bevat verder die outobiografiese vertelling "Jeug sonder wêreld", wat oorspronklik geskryf is vir opname in die versamelbundel "Herinnering se wei".

Saam met Charles Malan maak hy ’n keur van referate wat by die jaarlikse beraad van die Afrikaanse Skrywersgilde gelewer is en bundel dit in "Skrywer en gemeenskap", terwyl hy self die outobiografiese skets skryf vir die boek "Bartho Smit", wat in die reeks "Skrywers in beeld en woord" verskyn. Charles Malan behartig ’n oorsig oor sy skryfwerk vir hierdie bundel. Sy lewe word hierin toegelig met foto’s. In sy outobiografiese skets behandel hy onder andere sy jeugwêreld, sy verblyf in Europa en die ontstaan van die letterkundige tydskrif "Sestiger". Hy verskaf ook insiggewende inligting oor die ontstaan van sy eie dramas.

Hy vertaal ook prosawerke. "Benoni seun van my smart" is ’n vertaling van Deryck Humphriss se boek oor die maatskaplike, politieke en ekonomiese geskiedenis van die myndorp Benoni, terwyl hy ook Florence Hayes se verwerking van die bekende "Heidi" van Johanna Spyri in Afrikaans vertaal.


By geleentheid van sy sestigste verjaarsdag in 1984 stel die Raad vir Geesteswetenskaplike Navorsing die huldigingsbundel "Spel en spieël" saam en Perskor vereer hom by dieselfde geleentheid met die huldigingsbundel "Bartho".

Werke uit sy pen sluit in:










</doc>
<doc id="88660" url="https://af.wikipedia.org/wiki?curid=88660" title="Former Sypkens">
Former Sypkens

Dr. Former Sypkens (Delfzyl, Nederland, 13 Januarie 1860 - Engeland, 23 Maart 1949) was 'n leraar in twee gemeentes van die Nederduitse Gereformeerde Kerk, naamlik Newcastle van 1889 tot 1896 en van daardie jaar tot sy aftrede in 1906 weens swak gesondheid van Fraserburg.

Sypkens het sy opleiding eers aan die Gimnasium in Groningen ontvang en daarna aan die Universiteit van Utrecht. Sy doktorale eksamen het hy in April 1886 afgelê. In Mei daardie jaar het hy in Suid-Afrika aangekom en teologiese klasse aan die Kweekskool op Stellenbosch bygewoon. Hy was toe reeds twee jaar kandidaat in die teologie. Toe hy dus by die Sinode wat in 1886 vergader het, aansoek doen om die proponentseksamen einde 1887 af te lê, is dit hom met dispensasie van sekere wetsartikels geredelik toegestaan. Sy eerste gemeente was Newcastle in die destydse Natal waar hy in Junie 1889 bevestig is. In hierdie jong gemeente, toe sowat sewe jaar vantevore gestig, het hy met toewyding en getrouheid gewerk tot 1897 toe hy die beroep na Fraserburg aanneem wat die gemeente op 11 Januarie 1897, enkele maande ná die geliefde ds. P.D. Rossouw se dood, op die Nederlandse predikant uitgebring het. Hy was by uitnemendheid 'n kenner van tale, onder meer ook Frans, Latyn en Engels, asook 'n verdienstelike prediker. Sy dienstermyn was vir die gemeente Fraserburg ‘n veelbewoë tyd van beroering en beproewing weens die Tweede Vryheidsoorlog en knellende droogtes. 

Dr. Sypkens was 'n buitengewoon geleerde. Sy preektaal was onvervalste Nederlands. Hy was 'n talentvolle prediker en sy liefde vir Christus het altyd in sy prediking duidelik geblyk, soos ook sy liefde vir die waarheid, skryf D.A. Kotzé in Fraserburg se eeufees-gedenkboek (1951). Een van sy preke word onder andere nog onthou. Hierin het hy verklaar dat as jy iemand vra of hy van die waarheid hou, so iemand sou sê: "Ja, ek het die waarheid lief," maar as jy dieselfde persoon die waarheid, soos van toepassing op hom, sou vertel, hy baie kwaad sou word – byna sonder uitsondering. Dr. Sypkens was liggaamlik nie sterk nie. Die uitgestrekte gemeente het sy kragte verder verswak. In 1906 moes hy sy emeritaat aanvra. Hy is toe terug na Europa en is in die hoë ouderdom van 89 jaar en nege maande op 23 Maart 1949 in Engeland oorlede.

In Fraserburg het hy agt jaar en agt maande gedien. Soos die geval was met sy voorganger, ds. Rossouw, was ook dr. Sypkens se dienstyd op Fraserburg een van ontsaglike ontbering en verreikende omwentelinge op byna elke lewensterrein. Die gemeentelike eenheid was tot in die fondamente geskud. Dit was oorlog en sommige gemeentelede het probeer vriende hou met die Engelse, en die broederliefde en patriotisme het andere weer die kant van die Boere laat kies. Etlike families, onder andere die familie Erasmus, toe van Skerpioenskraal, moes swaar beproewing verduur. Eers het 'n Boerekommando al hulle koring geneem op belofte van betaling. Toe Erns Erasmus en sy sestienjarige seun by die Boere aansluit, het die Engelse, 'n "kolom" van 1 100 man, weer gekom. Hierdie besoek het gepaardgegaan met die opbreek van die huis se vloere, vernietiging van bewoners se klere, stukkend slaan van meubels en uiteindelik die wegvoer van die bejaarde vader van Erns Erasmus na Beaufort-Wes. Hulle vee is ook alles geneem en mev. Erasmus en haar kinders was sonder heenkome. Haar man se broer het hom oor hulle ontferm. Ook het gegriefde b bruin inwoners nou kans gesien om hul werkgewers in die rug te steek. Hulle dienste is ook nie deur die veroweraars geweier nie. Dit het tot vervolging gelei en die verbittering nog vererger. Die Boere het van hierdie vervolging verneem en 'n klomp van die deurmekaar vyand vasgekeer en onverbiddelik met hulle afgereken. 

Ook het vernietigende droogtes weer die distrik Fraserburg geteister. Baie boere het 70 persent en meer van hulle vee verloor in die tydperk van 1903 tot 1904. Een van die gevolge van die droogte was dat dit die geestelike bearbeiding van die gemeente ernstig belemmer het. So kon byvoorbeeld geen huisbesoek gedoen word nie. Die onderwys het ook swaar gely. Terwyl die inwoners moes vlug na al die windstreke "is het niet te verwonderen dat eene school waar zy bestond, werd opgeheven en waar zy niet bestond niet werd opgericht". Ten spyte van hierdie benarde toestand was die gemeente haar steeds 'n barmhartige Samaritaan en het onbaatsugtig aalmoese uitgedeel aan diegene wat in groter nood verkeer het. Daar was Kakamas, die droogte- en oorlogsgeruïneerde Transvaal en die Vrystaat van, sowel as die sending.

Op 23 April 1904 is prop. Hattingh georden tot tydelik waarnemende leraar van Fraserburg as gevolg van die langdurige afwesigheid van dr. Sypkens. Op 1 Oktober 1904 behandel die kerkraad 'n brief van laasgenoemde vanaf Bad Nauheim in Duitsland. Hierin meld hy dat die professor wat hom behandel, meen dat die baddens sy hart goed doen. Volgens dié medikus kon hy egter nog nie daaraan dink om sy werk te hervat nie. Daarom versoek hy die raad om hom te vergun om eers in Januarie na Suid-Afrika terug te keer. Die kerkraad het hiertoe ingewillig en hom verlof toegestaan tot Januarie 1905. Omdat ds. Hattingh intussen 'n beroep ontvang en vertrek het, was die gemeente weer sonder 'n leraar. Eerw. Viviers van die plaaslike sendinggemeente het toe die gemeentewerk gedoen.

Op die bepaalde datum was dr. Sypkens op sy pos, maar die einde van sy dienstyd op Fraserburg was toe nie meer ver nie. Sy dokters het hom aangeraai om sy amp neer te lê in belang van sy gesondheid. Vertoë in dié verband is tot Ring gerig en die liggaam beveel toe aan "dat de leeraar op pensioen zou aftreden wegens lichaams kwaal". Die voorsitter het die nodige sertifikaat van die kerkraad gevra en ontvang volgens Artikel 302 (2). Op voorstel van broers Reitz en Stoffberg is "besloten hoewel met leedwezen zulk een certifikaat te verleenen". Op versoek van dr. Sypkens en op advies van die Ringskommissie is later besluit om nog drie maande te wag "en dat als er geen bepaalde verbetering is de Rings Commissie alsdan hare aandacht aan de zaak wijde".

Op 5 September 1905 moes dr. Sypkens tot sy leedwese kennis gee dat daar nog geen merkbare verbetering in sy gesondheid ingetree het nie, en dat hy voornemens was om met Januarie-nagmaal 1906 sy amp neer te. Die laaste kerkraadsvergadering wat dr. Sypkens bygewoon het, het hy op 29 Januarie 1906 met 'n kragtige gebed geopen. Daarna het hy 'n treffende woord tot die Kerkraad gerig. "Op zeer aandoenlijke wijse toonde hij aan hoeveel stof daar voor verootmoediging was als hij terugzag hoe veel gebrekkigs zijn werk heeft aangekleefd gedurende zijn verblijf hier; maar ook aan den anderen kant was daar stof tot dankbaarheid voor zooverre God hem als 'n Herder en Raad gebruikt had om zijn werk in deze gemeente te doen, en ook voor den broederlijken geest die steeds al hunne verrichtingen kenmerkte. Verdraagsaamheid, eensgezindheid en liefde heerschte steeds in de vergaderingen." Ná 'n woord van afskeid deur die konsulent namens die raad, verlaat dr. Sypkens met 'n stille, hartlike handdruk aan elk van die kerkraadslede die vergadering. Weens die heersende geldnood kon die kerkraad slegs die aftredende leraar tot die einde van Januarie vergoed. 



</doc>
<doc id="88662" url="https://af.wikipedia.org/wiki?curid=88662" title="Apollo 11">
Apollo 11

Apollo 11 was die Amerikaanse ruimtesending waarmee die eerste mense op die maan, die Amerikaners Neil Armstrong en Buzz Aldrin, geland het op 20 Julie 1969 om 20:18 UTC.

Armstrong was die eerste mens om op die maanoppervlak te loop, ses uur later op 21 Julie 02:56 UTC. Armstrong het ongeveer twee en 'n half ure buite die ruimtetuig vertoef en Aldrin effens minder, en saam het hulle 21,5 kg (47,5 pond) se maanmateriaal ingesamel om terug te neem na die aarde. Die derde lid van die sending, Michael Collins, het alleen in die beheermodule van die ruimtetuig in 'n wentelbaan om die maan gevlieg, totdat Armstrong en Aldrin later na hom teruggekeer het vir hul reis terug na die Aarde.

Die Apollo-ruimtetuig is deur 'n Saturn V-vuurpyl gelanseer vanaf Kennedy Ruimtesentrum op Merritt Island, Florida, op 16 Julie 1969. Apollo 11 was die vyfde bemande sending van NASA se Apollo-program. Die Apollo-ruimtetuig het drie dele gehad: 'n bevelmodule met 'n kajuit vir die drie ruimtevaarders, en die enigste deel wat terug op die aarde geland het; 'n diensmodule, wat die bevelmodule van aandrywing, elektriese krag, suurstof en water voorsien; en 'n maanmodule vir die landing op die maan. Nadat dit na die maan gestuur is deur die Saturn V se boonste stadium het die ruimtevaarders die ruimtetuig geskei daarvan en vir drie dae gereis totdat hulle in 'n wentelbaan om die maan geplaas is. Armstrong en Aldrin het hulself toe verskuif na die maanmodule en in die "Sea of Tranquility" geland. Hulle het vir ongeveer 21 ½ uur op die maanoppervlak vertoef. Na die opstyg van die boonste deel van die maanmodule en herkoppeling met Collins in die bevelmodule, het hulle teruggekeer na die aarde en in die Stille Oseaan geland op 24 Julie 1969.


Pratley Putty is gebruik om sekere dele van die Eagle-maanlandingstuig van die Apollo 11-sending aan mekaar te hou.


</doc>
<doc id="88663" url="https://af.wikipedia.org/wiki?curid=88663" title="Apollo 12">
Apollo 12

Apollo 12 was die sesde bemande vlug in die Verenigde State van Amerika se Apollo-program en die tweede wat mense laat land het op die maan. Dit is op 14 November 1969 vanaf die Kennedy Ruimtesentrum in Florida geloods, vier maande na die suksesvolle Apollo 11-maansending. Die bevelvoerder was Pete Conrad en die vlieënier van die maanmodule was Alan Bean. Hulle het albei net meer as een dag en sewe uur op die maan oppervlak verskeie aktiwiteite uitgevoer terwyl die bevelmodule met Richard F. Gordon om die maan bly wentel het. Die landingplek vir die sending was geleë in die suidooste van die "Oseaan van Storms" op die maan.

In teenstelling met die eerste maanlanding met die "Eagle"-tuig van Apollo 11, het Conrad en Bean 'n presiese landing op hul verwagte posisie gemaak, die staanplek van "Surveyor 3", 'n onbemande ruimtetuig, wat op 20 April 1967 daar geland het. Hulle het die eerste kleurtelevisiekamera na die maanoppervlak geneem, maar die uitsending is onverwags beëindig nadat Bean per ongeluk die kamera vernietig het deur dit na die son te rig. Op een van die twee uitstappies het hulle die "Surveyor" besoek en 'n paar onderdele verwyder vir terugname na die aarde. Die missie het op 24 November geëindig met 'n suksesvolle waterplonsing van die kapsule in die Stille Oseaan.



</doc>
<doc id="88664" url="https://af.wikipedia.org/wiki?curid=88664" title="Die Bruin Planeet">
Die Bruin Planeet

Die Bruin Planeet is wetenskapsfiksie en 'n ruimteroman geskryf deur Kobus Smit. Die boek handel oor die wedersydse besoek van ruimtewesens en mense aan hul onderskeie planete. Dit het oorspronklik as vervolgverhaal in "Die Huisvrou" verskyn.








In die verhaalruimte het die Bruin Planeet drie maande voor die verhaalhede uit die niet verskyn en geostasionêr om die aarde bly wentel. Volgens die koerantberigte en radionuus, 'n maand later, is vreemde ruimtevaartuie saans in onder meer die hoofstrate van New York en Londen opgemerk. Die Sowjetunie en Amerika het 'n wapenstilstand gesluit om op die probleem te fokus. Elke oorlogsmasjien is in gereedheid gebring vir 'n moontlike inval. Geen aardse ruimtetuig kon nog die magnetiese dampkring van die planeet binnedring nie.

In 'n afgeleë Karoodorpie, Paleisheuwel, skakel Kellie Burger een aand vir Rocco Venter om van sy waarneming te vertel. Hy het 'n rukkie gelede voor die volmaan 'n silhoeët gesien van 'n menslike liggaam met die vlerke van 'n vlermuis. Kellie vermoed dit is een van die Bruin Planeet se bewoners. Rocco twyfel sterk en stel voor dat professor De la Mare besoek word. 

Een middag, na rugbyoefening en 'n stortbad, fiets die seuns na die De la Mares se moderne woning. Tydens die kuiertjie kom dit aan die lig dit was die professor self, met sy patent. 

Die professor vertoon sy proefnemings en patente aan Rocco, Kellie en Hermien en verduidelik hoe die toestel se magnetiese beginsel werk. De la Mare vra stipte geheimhouding. 

Intussen heers daar op skool 'n uitermatige groot belangstelling in die aarde se "nuwe probleem".

Een aand om halfagt besoek die seuns weer die professor. Die proefvaart van die professor se eie ruimtetuig, die "Neptunus", word gereël. Die seuns kan saamkom, maar weens die moontlike ruimtegevare moet Hermien tuisbly. Die "Neptunus" se deursnee is ongeveer twintig voet, die hoogte tien voet met bakwerk van staal en 'n uitsigkoepel van deursigtige veselglas.
Op die proefrit merk Rocco 'n ligstippeltjie op die radarskerm wat die tuig nader. Die professor verloor beheer oor die "Neptunus" en word deur 'n reusepiering ingetrek.

Die ruimtewesens neem die aardbewoners gevange om meer kennis omtrent De la Mare se ruimtetuig te bekom. Die ruimtewesens vermoed die kontrepsie is 'n aardse militêre toetsvliegtuig wat deur die Bruin Planeet (Aruru) se magnetiese baan wil dring. Die geselskap kom voor twee keuses te staan, terwyl die saak ondersoek word: krygsgevangenskap of gedwonge gaste. Die drie aardbewoners kies laasgenoemde. 

'n Besoek word gelewer aan Aruru en Belal. Belal gee die professor die geleentheid om sy proefvlug te omskryf. Hoewel die leier wil glo dat die professor suiwer wetenskaplike bedoelings het, ken hy nie die mens se spioenasietaktiek nie. Belal stel dus voor dat wedersydse 'studietoere' op al twee planete gemaak word. 'n Ooreenkoms word gesluit: Rocco en Kellie moet op Aruru agterbly as gyselaargaste, vir omtrent twee dae, terwyl De la Mare saam met Belal na die aarde toe gaan.
Die seuns besluit om slapenstyd om die beurt wag te hou, net vir ingeval hulle oorval sou word.

Rocco en Kellie kan nie slaap nie en gesels die tyd om. Kellie merk 'n kamera of loergat in die slaapvertrek op en gooi dit met sy skoen "dêd senter". Terwyl Kellie besig is om die kussingpluisstof aan die brand te steek, bars ses Aruruane by die vertrek in. Kaptein Buru se linkeroog is geswel en daar is 'n snyplek langs sy neus. Die kaptein word bewusteloos platgeduik, maar die seuns word deur die ander soldate op die klipvloer vasgedruk. Die brandblusgas bedwelm die seuns. Rua trap later die Kaptein oor sy optrede uit.

Uit hul ontwaking ontmoet die seuns vir Toledo, 'n vroulike Aruruaan met 'n vermenslikte voorkoms op wie Buru verlief is. Rua verduidelik kortliks die hiërargie op Aruru en dat trou op die planeet tans verbode is. 

In die eetsaal, vir ontbyt, kom vele van die Aruruane van aangesig tot aangesig met die aardbewoners. Die gebruiklike tafelgebed word gedoen. Buiten die neute is die kos vir die seuns onsmaaklik. Die hoeveelheid water word weens sy skaarste in likeurglasiegrootte kelkies bedien. 
Rua skets 'n kort oorsig van Aruru se verlede aan die seuns. 

Oorspronklik was Aruru se atmosfeer, klimaat en plantegroei soortgelyk aan die aarde s'n. Vyfduisend aardjare tevore is elektrisiteit ontdek en ander omliggende planete besoek. Daar is vasgestel dat 'n veraf supernova 'n reuseplaneet op Aruru se wentelbaan afgestuur het. 'n Onvermydelike botsing is voorspel. Die bevolking het ondergrondse stede begin bou binne die vyf jaar voor die ramp. 400 miljoen arbeiders het meegedoen. Op die vooraand van die botsing het die sterrekundiges besef dat die spoed van die reuseplaneet effens oorskat is, hoewel Aruru steeds uit sy baan geruk sou word. Die magnetiese toring was kragtig genoeg om die planeet weg te stoot, hoewel die korsskokke van Aruru die ondergrondse stede laat toeval en duisende inwoners lewendig begrawe het. Die wetenskaplikes kom egter tot die besef dat Aruru soos 'n neet aan die kolossale planeet vassit en die ruimte in saamgesleep word. So het vlieënde rotsblokke, asook die afwesigheid van hitte, lig en lug die oppervlak geleidelik leweloos gemaak. 

Weens verpligte staatsake word Rua se gesprek kortgeknip. Taledo word as gids aangestel om die seuns na Tumbu, 'n ondergrondse stad, te vergesel.

Vertaalapparate (wedersyds Engels na Aruruaans) en gasmaskers word aan Kellie en Rocco verskaf. Per vlieënde piering sweef hul saam met Taledo al met die marmerpad langs tot by Tumbu. Toledo voltooi Rua se geskiedenisles. 

Die reuseplaneet se baan het op 'n son afgestuur - Aruru was gedoem tot 'n vlammedood. 'n Tweede magnetiese toring is so spoedig moontlik probeer bou. Die mere het verdamp en die verdampte vog is deur die reuseplaneet aangetrek. 'n Ernstige watertekort het gedreig. Buru het tydens die Verskroeiingstydperk die werkers gedryf om klaar te maak. Die twee torings is geaktiveer en Aruru het van die reuseplaneet weggeskiet. Uiteindelik is die aarde raakgesien waar water ingeneem kon word. Hierdie swerftog na die aarde het 40 jaar geduur. Weens die water- en voedseltekort lê die meeste Aruruane bevrore in die koelkamers tot die dag wanneer die planeet hulle weer kan onderhou. Om die administrasie te vergemaklik en 'n enkele groot ineenstorting te voorkom, is die bevolking oor tagtig ondergrondse stede versprei. Aruru is 2½ maal kleiner as die aarde. 

Die seuns word meegedeel in elke stad is slegs sowat vyfduisend Aruruane aktief, plus die sowat eenduisend wat administratiewe werk doen by die hoofkwartier. Toledo dwaal weg om 'n wetenskaplike van die mense se aankoms te verwittig. Nie al die Aruruane is bewus van die aardbewoners se aankoms op hul planeet nie.

Kellie en Rocco word deur wetenskaplikes aangeval, maar die bedreigings word afgeweer. Die Aruruane het gedink die mense is geenmutasies van die skyndooies. Die misverstand word opgeklaar en daar heers 'n vrolike luim. 
Die seuns word die rye en rye liggame gewys wat in 'n skyndood op marmertafels lê. Die skyndooies word noukeurig gemonitor. 
'n Park word besoek, waar Kellie 'n soortgelyke "Tatsrugby"-spel as op aarde herken. 
Buitekant die ontdooiingskamer lig die superintendent die seuns in dat in elke stad vyfmiljoen Aruruane jaarliks verkoel en ontdooi word, oftewel ongeveer veertienduisend ontdooiings per dag. Voldoende maatskaplike en heraanpassingsondersteuning ly daarom gebrek. Kellie en Rocco is ontroer deur die Aruruane se treurige bestaan. 

Kellie en Rocco ontdek die hele tuin, klippe en veelkleurige papegaai op die groen plein is van plastiek gemaak. Gou merk hul ook dat die Aruruane nie oor sake van die hart of hul diepste wese gesels nie.

Toledo word gevra waarom daar so min vroue op die planeet te vinde is. Sy antwoord dat geen Aruruaan mag trou voordat Aruru nie tot sy normale staat teruggekeer het nie. Alle jong meisies onder twintig jaar lê al vir meer as vyf-en-twintig jaar in die spesiale stede bevries, omrede hulle nie nodig vir die instandhouding van die planeet is nie, maar wel eendag vir voortplantingsdoeleindes. 
Toledo is egter op die bevel van Buru laat ontwaak, deels omrede sy verpleging kan doen, deels omrede hulle mekaar voor die groot ramp geken het. Toledo erken as derde rede dat Buru verlief is op haar, maar dat 'n man soos Rua haar eintlik geval. 

Die seuns word dan gewys hoe kos kunsmatig gekweek en vervaardig word. By die slaghuis tref hul seekoeiagtige, eenkoppige diere aan met veeltallige liggame - op hierdie wyse kan voedsel en water besuinig word om die meeste vleis te bekom. Die senuwees van die diere word daarenteen geflous deur prikkeling.
Die geselskap keer terug na die administratiewe hoofstad. Die aarde het ingestem om water en ander voorrade te skenk.

Meer spesifiek, die Suid-Afrikaanse regering het ingestem om water en vars, asook ingemaakte voedsel te voorsien om Aruru weer op die been te bring. Verder voorsien Rhodesië ook landings- en pompgeriewe. 

Buru is nie met hierdie plan gediend nie. As redes voer hy aan: 1) Deur vir die aarde 'n guns te vra, toon Aruru se weerloosheid. 2) Aruru moet eerder sy krag aan die aarde vertoon. Geen gunste moet gevra word nie. Indien die eise nie gehoorsaam word nie, sal die aarde vernietig word. 3) Hoe kan met sekerheid gesê word die vyand wil nie Aruru op eie bodem oormeester nie?

Die Aruruane beskik oor wapens wat die aarde middeldeur kan sny. Boonop, indien die planeet verby die aarde beweeg, kan die see die land oorstroom.

Daar heers reeds rusie onder die manskappe wie om te gehoorsaam: Rua of Buru? Een groot probleem is dat die manskappe so gedissiplineerd is dat hul vir 'n hoër gesag selfs voor 'n trein sou inmarsjeer as die meerdere so 'n bevel gee. Om die saak selfs ingewikkelder te maak, word Rua se pos beskou as van administratiewe of politieke aard - Buru, as hoof van verdediging, se bevel voer hulle uit. 

Hierdie muitery kan ook om sensitiewe redes nie nou aan Belal meegedeel word nie; hy is tans omring deur leiers van die aarde. Vertroue kan geskend word en 'n uitbarsting sou onvermydelik wees.
Toledo doen aan die hand om sin in Buru se kop te praat. Voordat die daad by die woord gevoeg kan word, bars tien manne van die Stralerkorps die kantoor binne om die seuns die geleentheid te gee om te ontsnap. Rua word ingelig dat Buru vir hom en die seuns om die lewe wil bring en die aarde wil aanval. Rua besluit om die geselskap te versteek in die Begraafplaas van Aruru.

In die begraafplaas, waar Toledo, die seuns, Rua en die handjievol lojale soldate binnestap, heers 'n gewyde atmosfeer van 'n leë kerk.
Die generaal van die Stralerkorps, Kapulka, word aan die seuns voorgestel. Hy reken dat die kans dat die muitery homself sal uitwoed, 50-50 is.

Die doel is tans om by die masjienkamer uit te kom via die krematorium. Die masjienkamer is die hart van Aruru waar die lugreëling, lugslotte en elektrisiteitsvoorsiening beheer word. Deur die gedeelte waarin Buru en sy soldate geïsoleer kan word af te skakel, sal die aggressors binne 'n halfuur gedwing word tot oorgawe of sterf aan 'n suurstoftekort.

Daar word eers 'n rukkie getalm om te kyk of die agtervolgers hul opwagting sal maak.
Om die tyd te verkwis, verduidelik Rua dat die dooies vroeër eenvoudig eers veras en dan in 'n glasbottel verseël is. Nou, met die waterskaarste, word die dooies eers "ontwater" en dan veras. 
Rua word deur Toledo gedwing om oor 'n ander netelige saak te bieg. Weens die waterskaarste moes water uit 'n bron verkry word wat die minste nodig was vir die instandhouding of toekoms van Aruru: vroue bo die ouderdom van 20 is in hul bevrore toestand met bestraling gedood en ontwater, soos opgeteken in die "Groot Geskiedenisboek van Aruru". 
Met die tyding by die deurwag dat Buru die opperbevel van die planeet oorgeneem het, beweeg Rua-hulle na die masjienkamer.

Die masjienkamer word bereik en buite werking gestel. Rua en sy soldate staan met hul rûe teen die element Z-opslagplek, met die wete dat die Buru-soldate nie na hul kant sal skiet nie. 'n Straalpistool kan die element laat ontplof en die hele Aruru in die lug blaas.

Toledo gaan staan tussen die twee groepe vegtendes en bring 'n vredesboodskap van Belal (fiktief, natuurlik). Die wetenskaplikes en tegnici tree na vore en gaan voort met hul werk; 85 soldate word aangekeer. Die lugreëling in die masjienkamer is weer in volle werking, maar die res van die administratiewe hoofkwartier se lugreëling sal stuk-stuk aangeskakel word soos Rua, sy soldate, Toledo en die seuns van lugslot tot lugslot beweeg. Kellie en Rocco kan dan terugkeer aarde toe.

Buru beraadslaag rondom 'n konferensietafel met sy offisiere. Die personeel kom agter die lugreëling werk nie, maar Buru stoomroller die vergadering voort. Een van die Aruruane kap met sy voorkop hard op die tafel om. 'n Betoog word deur die personeel gelewer dat dit onsinnig is om groot planne te beraam om 'n ander planeet te oorweldig as hulle nie eens in beheer van hul eie planeet is nie. Buru stel ondersoek in en bevind al die lugreëling in al die beweegbare vertrekke is buite werking. Die ses offisiere maak die voorstel dat Buru, as martelaar vir die saak, selfmoord moet pleeg. Buru skiet hulle almal dood.

Rua en geselskap kom met die hysbak op dieselfde verdieping aan. Buru wil Rua skiet, maar Toledo se blonde kop is in sy visier. Hy klim ongemerk in die hysbak wat hom na die krematorium en begraafplaas sal neem.

Ondertussen het die Aruruane hul almal oorgegee, met die nuus dat hul offisiere dood is. Rua is hul nuwe leier. Die seuns word terug aarde toe besorg en land op 'n klein lughawe buitekant Kariba. Die eerste ruimteskepe vol water word teruggestuur na die Bruin Planeet. 250 ruimteskepe vertrek na die Swartkops-lughawe om voorsien te word deur die Suid-Afrikaanse owerhede van groente, vleis en ander noodsaaklike voedsel. Die professor, Rocco en Kellie is per ruimteskip op pad na Pretoria.

Buru bereik die masjienkamer en beskadig die transformator. Hy vernietig die gedeelte van die masjinerie wat die planeet in sy baan hou, sodat Aruru weer die ruimte sal inskiet. In die proses val die "onbreekbare" magnetiese toring om hom toe.

Op Swartkops is daar 'n bedrywigheid van vlugvertonings en ontmoetings met offisiere van die leër, vloot en lugmag. Daar is ook etlik honderde gaste van oorsee, diplomate en stafhoofde. Maar geen koerantmanne nie. Na ete vertrek die professor en die seuns met die ruimteskip na die Karoo en stryk op die "Neptunus" se landingsblad neer. 
Rua merk op dat die Bruin Planeet taamlik vinnig in 'n sywaartse rigting beweeg. 
Rua besluit daar en dan om die planeet agterna te sit, want "uit haar stof het ons ontstaan en aan haar stof is ons gebind" en groet die aardbewoners. Laasgenoemde wonder of die Bruin Planeet sal terugkeer.

In haar proefskrif bepaal Ungerer of "Die Bruin Planeet" wetenskapsfiksie in die ware sin van die woord is: "Daar word nie juis ingegaan op enige wetenskaplike verklarings nie, dit is eenvoudig 'n avontuurboek vir jongerige kinders, maar SF is dit tog."



</doc>
<doc id="88667" url="https://af.wikipedia.org/wiki?curid=88667" title="Shoemaker-Levy 9">
Shoemaker-Levy 9

Shoemaker-Levy 9 (kortweg SL9, amptelike benaming D/1993 F2) is 'n komeet wat tussen 16 en 22 Julie 1994 in 21 fragmente op die planeet Jupiter neergestort het. Sommige van die stukke het 'n deursnee van 2 kilometer gehad.

Die komeet is op 24 Maart 1993 deur Eugene Shoemaker, sy vrou Carolyn Shoemaker en die astronoom David Levy ontdek. Dit is gesien op 'n foto wat deur die Schmidt-teleskoop van 40 cm by die Palomar-sterrewag in Kalifornië geneem is. Shoemaker-Levy 9 is na die ontdekkers daarvan vernoem en dit was inderdaad die negende komeet wat die gedugte Shoemaker- en Levy-span geïdentifiseer het.
Tydens die ontdekking was die komeet reeds verbrokkel en het dit om Jupiter gewentel. Dis was die eerste waarneming van 'n komeet wat om 'n planeet wentel. Wetenskaplikes vermoed dat dit 20 tot 30 jaar voor die ontdekking daarvan in Jupiter se gravitasieveld vasgevang is. Berekeninge toon dat die verbrokkeling waarskynlik in Julie 1992 as gevolg van die werking van Jupiter se getyveld plaasgevind het.

Die 21 brokstukke, van tot 2 km in deursnee, het die atmosfeer van Jupiter se suidelike halfrond teen ongeveer 60 km/s getref. Die eerste impak was nie direk vanaf die Aarde sigbaar nie, maar foto's is vanuit die ruimte geneem. Soos die planeet roteer kon die skade binne enkele ure na impak van die Aarde gesien word. Die effek van die komeet op Jupiter se atmosfeer was skouspelagtig. Vuurballe so groot soos die Aarde het in die planeet se atmosfeer opgestyg. Die letsels van die botsings was duideliker as die Groot Rooi Vlek en was maande lank sigbaar.

Die impak van die komeet was 'n spesiale geleentheid omdat mense vir die eerste keer kon sien hoe hemelliggame in die Sonnestelsel (buiten die Aarde) met mekaar bots. Die botsings is wyd in die media gerapporteer en sterrekundiges het die gebeure noukeurig gevolg. Die impak het nie net nuwe inligting oor Jupiter beskikbaar gemaak nie, maar het ook getoon hoe dié planeet ruimteafval in die binnenste Sonnestelsel verminder.


</doc>
<doc id="88668" url="https://af.wikipedia.org/wiki?curid=88668" title="Changyuraptor">
Changyuraptor

Changyuraptor is ’n genus roof-dinosourusse "met vier vlerke" uit die Vroeë Krytperiode wat in China ontdek is. Dit behoort tot die suborde Theropoda en daar is net een spesie, Changyuraptor yangi.

Ten tyde van sy ontdekking was "Changyuraptor yangi" die grootste bekende lid van die Microraptorinae, of viervlerkige dinosourusse.

Die fossiel is in 2012 ontdek deur ’n span wetenskaplikes onder leiding van dr. Luis Chiappe, direkteur van die Dinosourus-instituut van die Natuurhistoriese Museum van Los Angeles. Die genusnaam is afgelei van die Chinese woorde vir "langverige raptor" en die spesienaam gedenk die navorser Yang Yandong.

’n Ontleding van die fossiel aan die Universiteit van Kaapstad, Suid-Afrika, het gewys die dier was volgroeid en sowat 1,2 m lank, en dit het sowat 4,1 kg geweeg – min of meer soveel as ’n kalkoen. Dit maak die "Changyuraptor" die grootste viervlerkige dinosourus bekend: minstens 60% groter as vorige groot mikroraptorines.

"Changyuraptor" het vere oor sy hele lyf gehad, insluitende sy arms en bene, en daarom het dit gelyk of hy twee paar vlerke het. Die teenwoordigheid van lang vere aan al vier ledemate dui ook daarop dat hy kon vlieg. Die dinosourus se stert was lank en geveer, met elke stertveer sowat 30 cm lank, en dit het sowat 30% van sy lengte uitgemaak. Dit het die dier dalk gehelp om sagter en veiliger te land.

"Microraptor", ’n dinosourus omtrent so groot soos ’n kraai wat sowat 1 kg geweeg het, was die eerste mikroraptorine wat ontdek is, in 2003. Dit het nes ander spesies soos "Anchiornis" en "Xiaotingia" groot, geveerde ledemate en lang, benerige sterte gehad en dit het wetenskaplikes laat glo hul klein grootte was die gevolg van ’n evolusieproses om hulle in staat te stel om te vlieg. "Changyuraptor" se grootte en gewig weerspreek dié hipotese.


</doc>
<doc id="88670" url="https://af.wikipedia.org/wiki?curid=88670" title="I.D. du Plessis">
I.D. du Plessis

Izak David du Plessis (Philipstown, 25 Junie 1900 – Kaapstad, 11 Desember 1981) was 'n Afrikaanse skrywer en digter wat onder die naam I.D. du Plessis gepubliseer het. Hy was een van die sogenaamde Dertigers.

Du Plessis is een van die veelsydigste en vrugbaarste skrywers wat die Afrikaanse letterkunde nog gehad het. Naas jeugverhale, navertellings van ou legendes en volksverhale, spookstories, kortverhale, essays, werke oor die Maleiers en 'n outobiografie is hy die skrywer van een en twintig bundels poësie – bloemlesings en versamelings uitgesonderd – waarin hy uiteenlopende vorme soos die ballade en sonnet, die biegvers en hekeldig, die volkse vers en kwatryn beoefen. Hy skryf ook onder die skuilnaam Okulis.

Izak David du Plessis is op 25 Junie 1900 op Philipstown in die Karoo gebore as een van vyf kinders (vier seuns en ’n dogter), van Hendrik Jakob du Plessis en Huibrecht Johanna Alida du Plessis. Sy broers is Petrus Vorster, Jacobus Stephanus en Jacob en sy suster is Issie Davida.

Sy vader is eers onderwyser en toe prokureur op Philipstown en vanaf 1902–1905 prokureur in Kaapstad. In 1905 trek die gesin na Steynsburg, waar sy pa as prokureur praktiseer, maar die gesin keer in 1908 terug na Kaapstad as sy pa as regsadviseur aangestel word van die Spoorweë tydens die Burton-regime in Kaapstad. Izak se pa is in 1929 oorlede en hy is slegs agt jaar oud toe sy moeder in 1908 oorlede is. Hy word vanaf die ouderdom van agtien maande in Kaapstad groot, behalwe vir die tydperk 1905 tot 1908 wanneer die gesin in Steynsburg bly. Sy skoolopleiding begin op Steynsburg en hy gaan dan vanaf 1908 op Petrusville skool en woon daarna ’n plaasskool in die Karoo by, waarna hy vanaf 1910 weer in Kaapstad is. Hy matrikuleer in 1917 aan Wynberg Boys High School in Kaapstad, waar die latere Eerste Minister Hendrik Verwoerd een van sy skoolmaats is. Daar heers in hierdie tyd sterk akademiese wedywering tussen Izak en Verwoerd en hulle neem gereeld beurte om eerste in die klas te staan.

Vanaf 1918 studeer hy aan die Universiteit van Kaapstad waar hy die B.A.-graad in 1921 met lof behaal. Hy verower talle pryse, onder ander die Donallier-prys vir Latyn, die Onze Jan Prys as eerste in die Unie van Suid-Afrika in die Hoogste Taalbondeksamen, die medalje vir Nederlands in sy finale B.A.-eksamen en die Redenaarsmedalje van die Universiteit van Kaapstad Debatsvereniging.

Hierna is hy drie jaar lank (van 1922 tot 1924) onderwyser in Latyn en Geskiedenis aan die Worcester Boys High School waarna hy sy studies aan die Universiteit van Kaapstad voortsit en in 1925 die B.Ed.-graad verwerf. Later sal hy op deeltydse basis ook sy M.A.-graad in 1931 aan hierdie universiteit voltooi, met onderskeiding in Nederlands en Afrikaans.

Hy bly die grootste deel van sy lewe in ’n woonstel in Tuynstraat, wat later Koningin Victoriastraat word. In 1925 op deeltydse basis en vanaf 1926 voltyds word hy  joernalis in die redaksie van "Die Burger" (hy is die eerste sportredakteur van hierdie koerant, waar hy onder andere gereeld oor rugby verslag doen) en in 1927 is hy assistent-redakteur van "Die Huisgenoot". Vanaf 1928 is hy lektor in Humaniteite aan die Kaapse Tegniese Kollege en soms deeltydse lektor aan die Universiteit van Kaapstad. In hierdie jare ontstaan sy belangstelling in sport (veral rugby) en begin hy jeugverhale oor hierdie tema skryf, terwyl hy vanaf die vroeë dertigerjare ook toenemend belangstel in die maatskaplike lewe en kulturele produkte van die Maleiers. In die jare 1933–1934 besoek hy dan ook die Ooste, waar hy onder meer Java en Bali aandoen. In 1932 aanvaar hy ’n aanstelling as lektor in die Departement Afrikaans en Nederlands aan die Universiteit van Kaapstad en in 1935 promoveer hy hier met ’n proefskrif oor "Die bydrae van die" "Kaapse Maleier tot die Afrikaanse volkslied". In die dertigerjare reis hy heelwat in die buiteland en benewens die Ooste besoek hy onder meer Europa (waar hy die Berlynse Olimpiese Spele van 1936 bywoon) en Suid-Amerika.
Hy is nooit in sy lewe getroud nie. Na aanleiding van sy bundel gedigte "Vreemde liefde" is dit egter duidelik dat hy hom aangetrokke gevoel het tot dieselfde geslag in ’n tyd toe die gemeenskap baie sterk gekant was teen hierdie soort verhoudings. In ’n poging om ’n “normale” lewe te lei, raak hy dan in die veertigerjare verloof aan dr. Anna de Villiers, bekende romanskrywer en taalhistorikus van Stellenbosch. Hy verbreek hierdie verhouding, maar voel hierna so ongelukkig dat hy straf begin drink en sodoende sy betrekking by die universiteit in gevaar stel. Die rektor versoek dan vir N.P. van Wyk Louw en J. du P. Scholtz om met hom te gaan praat, waarna hy sy drankgebruik afskaal. Izak het later ’n langdurige en stabiele verhouding met sy lewensmaat John Wakefield.

Sy verbintenis met die Maleier-gemeenskap aan die Kaap is besonder diep. In 1931 kom hy in die loop van sy navorsing vir sy doktorsgraad oor die volkslied op ’n bron af wat ’n belangrike kultuurskat van Suid-Afrika aan die vergetelheid ontruk. Toevallig verneem hy dat die Kaapse Maleiers nog Hollandse volksliedere sing, en kom dan in aanraking met Rasdien Cornelius, een van die Maleise baassangers. Die ongeletterde Rasdien het sedert 1906 baie van die Hollandse volksliedere by Frans de Jong, ’n verloopte Hollandse matroos, geleer. So word in hierdie gemeenskap dan liedere bewaar wat selfs in Nederland vergete geraak het. Du Plessis lê die meeste van die liedere en die Maleise sang op plate vas en monster en organiseer ook die Maleiersang op groot en doeltreffende skaal. Nadat hy die vertroue van die Kaapse Maleiergemeenskap gewen het, loods hy verskeie aksies om die buitewêreld aan hierdie kleurryke gemeenskap en hulle prestasies voor te stel. Hy laat Rasdien se Hollandse koor oor die radio uitsaai en die destydse goewerneur-generaal, die hertog van Clarendon, hoor dit en nooi hulle uit om voor hom te kom optree. Sedertdien is hulle sangbedrywighede behoorlik en sterk georganiseer, met die Maleise Koorraad wat Du Plessis in 1935 gestig het, as middelpunt. Jaarliks het die Maleise kore in die Kaapstadse stadsaal bymekaar gekom om aan koorwedstryde deel te neem en die saal het oorgeloop van toeskouers. Hy bring ook ’n Maleise komitee op die been wat hulle saam met ’n groep Kapenaars beywer vir die behoud van die Maleise woonbuurt in die Bo-Kaap. In 1980 toer hy saam met die Raad van Maleierkore oorsee. Hulle bied konserte aan in Engeland, Italië en Nederland, waar hulle deelneem aan die Tulip-time International Choral Festival in Katwijk.

In 1948 word hy hoof van die Instituut vir Maleise Studies aan die Universiteit van Kaapstad en word later ook lid van die Raad van hierdie universiteit. Van 1951 tot 1961 dien hy as Kommissaris van Kleurlingsake en in 1961 word hy Sekretaris van die departement. Hy tree in Junie 1963 uit die staatsdiens, maar bly tot einde 1964 persoonlike adviseur van die betrokke Kabinetminister. Hierdie betrekking stel hom in staat om heelwat waardevolle werk vir hierdie bevolkingsgroep te doen. Hy is onder meer gemoeid met die oprigting van die Universiteit van Wes-Kaapland in 1961, waar hy vanaf die vroeë vyftigerjare dien in ’n komitee onder voorsitterskap van H.S. van der Walt, destydse Sekretaris van Onderwys, wat die universiteit se stigting moes beplan. Na stigting dien hy in die raad van die universiteit en word dan ook die kanselier vanaf 1970 tot 1978. Hy toon ook ’n besondere belangstelling in die musieklewe en is onder meer ’n stigterslid van die Kaapstadse Simfonie-orkes. Saam met sy lewensmaat John Wakefield deel hy vir geruime tyd tot aan die einde van sy lewe ’n huis in Somerset-Wes.

Op 29 November 1981 het hy ’n beroerte-aanval, waarna hy na die destydse Volkshospitaal in Kaapstad geneem is, waar hy op 11 Desember 1981 oorlede is.

In die sestigerjare laat Izak ’n grafkelder in die styl van ’n kramat in die groen omgewing van die Franschhoek-vallei op die plaas Bordeaux bou. Sy lewensmaat, John Wakefield, wat in die middel sewentigerjare oorlede is, word hier begrawe. Ook sy honde, Sally en Buster, is in loodbelynde kiste in hierdie grafkelder weggebêre. Hier rus ook Jeun-Prieur, stamvader van die Du Plessis’s, saam met agt ander geslagte, met Izak die eerste van die tiende geslag. ’n Gedeelte van Izak se as is op 5 Februarie 1982 hier ter ruste gelê, terwyl die ander gedeelte in die kerkhof op die familieplaas Houtkraal naby De Aar begrawe is.

Reeds sedert 1920 publiseer hy gedigte in die tweetalige "Kwartaalblad van die Universiteit van Kaapstad", "Die Huisgenoot", "Die Kleinspan" en "Die Nuwe Brandwag" en later ook die "Jaarboek van die Afrikaanse Skrywerskring", sommiges onder die skuilnaam Okulis. Benewens die Engelse gedig "Ophelia" in "The South African Nation" van 12 Maart 1927 is al sy aanvanklike gedigte in Afrikaans.

Hy stel in 1928 ’n manuskrip saam wat hy onder die titel "Gedigte" voorlê vir beoordeling van die Hertzogprys. Uit ’n groot aantal van hierdie gedigte wat sedert 1920 in tydskrifte verskyn het, stel hy sy debuutbundel "Lied van Ali en ander gedigte" saam. Dit bevat hoofsaaklik bekoorlike ligte liedjies, maar bevat ook treffende natuurbeelde, terwyl die vier ballades met Oosterse temas en suggesties van die wêreld van Islam nuut is in Afrikaans. Sy vertalings uit die Franse poësie is ook verdienstelik. Die bundel word in vyf afdelings verdeel. "Vier Oosterse gedigte" is die eerste afdeling en is ballades met ’n Oosterse tema. "Die lied van Ali" bevat ’n atmosfeerryke musikale beskrywing van die Oosterse mark, wat uitgroei tot ’n verhaal van liefde en jaloesie. Hierdie gedig en die ander drie, "Die Sjalimeer", "Die opaal" en "Dood van Ali" word aan mekaar gebind deur die tragiese liefde van Ali vir die Sultan se vrou. Die afdeling "Algemeen" bevat gedigte oor ’n verskeidenheid onderwerpe. Hierin is enkele gevoelige natuurgedigte verdienstelik, soos "Gee my" met sy nostalgiese beskrywing van die Karoo se unieke landskap en veral "Kelkiewyn" met sy fyn klanknabootsing. "As my hart nou wil sing" is ’n spontane uiting van vreugde. Die afdeling "Om te sing" is ’n aantal liedjies, "Uit die Frans" bevat Franse vertalings van onder andere Verlaine, Hugo en Rostand, en "Vir die kleinspan" is kinderverse.

"In die Sabie" is ’n goedige hekeldig op destydse aktualiteite in die Afrikaanse samelewing (insluitende die spellingstryd, die Du Plessis-kerksaak en politieke toestande), vermom as ’n dieregeskiedenis met ’n windhond as sentrale karakter. Die luimige woordkeuse vermaak, maar die stuk mis die essensiële verontwaardiging wat die satire verby die alledaagse na ’n meer universele vlak kon neem. Ten spyte van nuwe temas en ’n nuwe aanslag, is hierdie poësie steeds meer tradisioneel van aard. Verder is die tema verouderd omdat die aktualiteit van die tyd vergete is en die stryd gestry is.

In sy volgende twee digbundels sluit hy aan by die meer individualistiese verse van sy tydgenote, die Dertigers.

Die gedigte in "Stryd" volg die motto voorin van die Nederlands-Joodse digter Jacob Israel de Haan: “In onrust geboren, word ik gedreven tot waar de dood my kust”. Dit is dus biegverse waarin die digter in voortdurende konflik en gevegte met sy “bloedrooi luste” poog om suiwerheid te bereik, maar terselfdertyd bewus is van sy geringe krag en sondigheid. Die tiental belydenis-sonnette ("Duister weë") is dan ook van die hoogtepunte in die bundel, selfs al is dit merendeels die menslikheid en eerlikheid wat tref, eerder as die tegniese bemeestering van die Petrarcaanse sonnet of die suiwerheid van segging. Waar die innerlike stryd duidelik gaan om wellus en seksuele strewe, word hierdie tema gesuggereer eerder as beskryf, wat dan ook die betekenis verbloem en die impak verminder. Nogtans is gedigte soos "Gekerker in die kelder van die vlees", "Soos deur ’n lamp van melkwit porselein", "Ek struikel deur die lewensweë heen" en "Die groot rooi appels van die lewensboom" aangrypend. Hierdie verse verskyn in die vroeë dertigerjare reeds in tydskrifte en is daardeur die eerste belydenis in Afrikaans van die enkeling se stryd met die bose en met die luste van die vlees. Liefdesgedigte soos "Offerande", "Et praeterea nihil" (wat veral tref met sy mooi beeld van die eensame reier wat agterbly na die dood van sy maat) en "Eenling is die mens gebore" is noemenswaardig, al is nie ’n enkele een in sy geheel goed nie. Ook goed is die Karoo-sonnette (veral "Koppies" met sy kombinasie van die antieke mitologie en die plaaslike natuur) waar die natuurbeskrywings eg en vars aandoen en die spreker sy lewensgevoel op die landskap projekteer. "Van ’n koningsdogter" is ’n Germaanse ballade (waarin die verhaalelement eerder as die liriese oorheers) en beeld effektief die hofhouding van ’n Middeleeuse koning uit. Die koning het die mag om sy dogter as vrou aan te bied aan die ridder van sy keuse, terwyl die bode, wat die prinses se eintlike minnaar is, in hierdie bestel geen hoop kan koester om met haar te trou nie. Die bode word dan ook deur die koning gedood.

Du Plessis se volgende bundel sluit ten nouste by "Stryd" aan, waar hy die oorheersende tema egter meer intellektueel en minder emosioneel benader. "Vreemde liefde" bevat, soos die titel aandui, liefdesgedigte met homoseksuele suggesties. Mooi is die digterlike uiteensetting van "As ek my vreemde liefde bloot moes lê", wat naas aanhalings van Sappho en Marsman as motto vir die bundel gebruik word. Die gedigte word genommer eerder as om daaraan titels te gee, met die insetreël wat hier gebruik word om die gedig te identifiseer. Die bundel is in vier afdelings verdeel. In die eerste word eensaamheid en die hunkering na die geliefde beskryf, met die alleenloper wat gestel word teen die geborgenheid van die gesin. Die tweede afdeling besing die samesyn met die geliefde, getemper deur die besef van die verganklikheid van liefde en die vreugde wat dit bring. Mooi is hier IX: "Die hart van die daeraad het ons ingery", wat die hoogtepunt van samesyn in kwatrynvorm uitbeeld. Die derde afdeling betreur die einde van die verhouding wat soveel troos maar ook vernedering gebring het en die skeiding, met XXVI ("Ek wonder of jy soms") wat veral die gevoel duidelik verwoord.  Die laaste afdeling aanvaar dat rus slegs gekry kan word in ’n groter liefde, naamlik dié van Christus. Dit is waarskynlik dat hierdie bundel sy finale beslag gekry het nadat die innerlike stryd reeds uitgewoed was en daar meer besinning oor die impak daarvan was. Terwyl die verse dus meer beheers is, mis dit tog iets van die spontaneïteit van "Stryd". Die titelgedig word in 2008 aan ’n hele nuwe geslag lesers bekend gestel toe dit as gedig (met vertalings in Engels en Xhosa) in Januarie 2008 aangehaal is in die Vigs-aktiviste Zackie Achmat en Dallie Weyers se uitnodigingskaartjie na hul huwelik. Die gedig en die vertalings het ook op Achmat en die TAC (Treatment Action Campaign) se webtuistes verskyn. In 1937 word "Vreemde liefde" saam met "Ballades" met die Hertzogprys vir poësie bekroon.

"Ballades" is ’n saambundeling van ballades wat in vorige bundels ("Lied van Ali" en "Stryd") verskyn het, maar bevat ook ses voorheen ongepubliseerde ballades. Veral treffend is "Rietfontein", wat die verhaal vertel van twee minnaars wat by Rietfontein in die wit lig van die maan vermoor is. Die subtiele woordverandering in die herhalingsrefrein slaag daarin om spanning te bou en die werklike betekenis en verandering in atmosfeer te skilder. "Vendetta" het die wraak van ’n vrou in haar hartstog as tema, terwyl "By die kruispad" die tema het van die man wat sy siel aan die duiwel verkoop om sy wil op aarde te kry. In 1937 word "Ballades" saam met "Vreemde liefde" met die Hertzogprys vir poësie bekroon.

Du Plessis skryf sedert die vroeg dertigerjare toenemend kwatryne en in die bundel "Kwatryne" word ’n keuse hieruit saamgebundel. Tematies sluit baie van die kwatryne in die eerste groep aan by die gedigte in "Vreemde liefde", waar hierdie belydenisse ’n blymoedige aanvaarding van die swakhede as mens vertoon. Veral mooi is "In Djokjakarta" met sy Oosterse atmosfeerskepping wat die romantiese agtergrond vir die geskenk van die spreker aan die geliefde vorm, en "Oor donker velde". Oosterse, Kaaps-Maleise en ander temas uit die digter se reise word aangespreek in die tweede groep. Hoogtepunte is "Reën in die duine", "Skemering", "Duiwe" (met effektiewe vermenging van die duiwe en druiwe-beelde), "Voorbode", "Khalifa", "Piekniek" en "Tempel-optog". Die derde groep van tien kwatryne is bepeinsinge oor die lewe, onrus en verganklikheid, wat eindig met "Aanvaarding". In hierdie afdeling sluit die "Carpe diem"-motief tematies aan by die kwatryne van Omar Khayyám. Die kwatryne is persoonlik aan sy kuns en bevat vele fraai resultate, waarin veral die behandeling van klank en kleur uitstaan.

"Skermutseling en skote" sluit by die digbundel "In die Sabie" aan, waar die "Skermutseling" afdeling ’n hekeling is van literêre aktualiteite, insluitende die Vereniging vir die Vrye Boek, die polemiek oor "Sy kom met die sekelmaan" van Hettie Smit en Kees Konyn ("Die Groot Konyn") se satiriese rubrieke. Die afdeling "Skote" is gerig teen volksgebreke (soos kultuurlose kultuurleiers) en die politieke beleid. Hierdie temas is uit hulle aard slegs van verbygaande belang en die digter slaag nie daarin om daaraan ’n meer universele betekenisvlak te gee nie.

"Die vlammende fez" bevat verse oor die wêreld van die Kaapse Maleiers, beide stemmingskuns en verhalende verse. Besonder treffend is die gedigte "Karnaval" (met Madjiet se lied wat die kern vorm van die weergawe van die kleurvolle en feestelike parade); "In die Slamse buurt" (wat daarin slaag om die mistroostige atmosfeer van armoede vas te vang); "Katrina" (die aangrypende weergawe van die prostituut se lot); en "Kaalvoet-klonkie" (wat in die reën sy ware verkoop ten einde iets te probeer kry om aan die lewe te bly maar ten spyte van sy haglike omstandighede steeds vreugde ervaar); wat almal aspekte van hierdie bevolkingsgroep se lewe en kultuur saamvat. Veral die laasgenoemde twee gedigte is skrynend in sy uitbeelding van die uitsigloosheid van die karakters se bestaan. Die bundel word mooi geïllustreer deur die skilder Le Roux Smith le Roux.

"Land van ons vadere" (ook deur Le Roux geïllustreer) bevat benewens enkele natuurverse nasionale verse met ’n sosiale aksent, waarin die digter sy meestal enkelvoudige gedagtes oor hierdie temas uitdruk. Die titelgedig probeer om die Afrikaner se nasionalistiese strewe te versoen met die dwingende doel om eenheid na te streef. Die verse is meestal sonder ontroering en is vol retoriek. "Bloemlesing" is die digter se eie keuse uit sy gepubliseerde werk tot op daardie stadium, waar hy die gedigte in tematiese groepe indeel.

"Ballade van die eensame seeman" bestaan uit 75 kwatryne op meestal viervoetig-jambiese metrum, waarin ’n seeman in monoloogvorm sy lewensverhaal vertel (met eggo’s van Coleridge se "Rhyme of the Ancient Mariner" asook Herman Melville se "Moby Dick"). Die spreker bevind hom as eensame op ’n verlate eiland in die Yssee, waar hy in hierdie omgewing saam met sy vriend, die harpoenier, na die onoorwonne “Wit Vis van die Sewe Seë” gesoek het. Sy vriend kom in die soektog om, maar na die smart het die seeman ontdek dat die sin van dinge die liefde is, die bestaansrede en ook die rigsnoer van sy lewe. Ten spyte van mooi onderdele is daar geen afdoende verklaring vir die seeman se insig nie en maak die digter te veel gebruik van herhalings en stoplappe om as geheel ’n impak te maak. Waar die eerste gedeelte vaartbelyn is en ook ’n sekere spanning meebring, is die laaste gedeelte se moralisering ’n insinking.

"Verhalende ballades" is ballades wat reeds voorheen gepubliseer is, maar sluit ook in ’n voorheen ongepubliseerde Slamse ballade, "Daar kom die Alibama", en die naturelle-ballade "Nonkala", waar die terugkeer van die jagters ook die koms van haar man se doodstyding is. "Ballade van die eensame seeman" is ook weer hierin opgeneem.

"Lig en skaduwee" is ’n bonte versameling verse met temas en vorms wat uit vorige bundels reeds bekend is en meeste van die gedigte reeds in ander bundels verskyn het. Die ses pantoens (Maleise kwatryne van viervoetige verse, waar daar ’n skynbare onsamehangendheid is tussen die eerste en tweede verspaar) voeg tog ’n nuwe aspek aan sy kwatryne toe. Die titel van die bundel word ontleen aan "Vooraf", waarin die spreker die jonger digkuns se “vlymskerp” en “flikkerende” woord verwerp en eerder kies vir die “warm” en “helder” woord wat deur lig en skaduwee kring.

"Die sanger, die bose en die lied" vertel die verhaal van die sanger wat misken was en dan terugkeer na sy mense om weer vir hulle te sing. Wanneer sy gawe weer verwerp word, herken hy die bose wat in hom gesetel is en soek die fout by homself. Hierna sing hy minder eersugtige liedere en dien sy mense met sy talent. Du Plessis slaag egter nie daarin om die verhaal as poësie dig te weef nie. Hierdie fase van sy digkuns word weer in 1957 afgesluit deur ’n eie keur uit sy werk, wat onder die titel "Versamelde verse" verskyn, hierdie keer per bundel en in chronologiese orde geklassifiseer. "Versamelde ballades", "Karoo-verse" en "Vaderlandse verse" is ook in hoofsaak saambundeling van vroeër werk, telkens met toevoeging van enkele nuwe gedigte.

"Terugblik" bundel kwatryne van verskillende aard en tematiek in drie afdelings, "Mens en ster", "Pantoens" en "Terugblik". Hierdie verse se tematiek is oor die algemeen meer modern as van sy vroeër werk, met die afdeling "Mens en ster" wat byvoorbeeld kwatryne oor die mens en die kosmos bevat. Die bundel bevat ook ’n reeks nuwe pantoens met volkse inslag, terwyl die lang kwatrynereeks "Terugblik" herinneringe uit die jeug en die verlede bevat, soms in mooi beelde beskryf.

"Sjeg Joesoef" was reeds die onderwerp van ’n gedig in "Die vlammende fez" Dit is ’n monoloog waarin die lewe van hierdie heilige geskets word, subtiel deurspek met filosofiese opmerkings oor die Suid-Afrikaanse rasseprobleem. Sjeg Joesoef van Makassar is ’n heilige en legende onder die Maleiers. As Oosterse vors word hy in die sewentiende eeu uit Makassar as politieke gevangene na die Kaap gestuur, waar hy die Moslem-geloof vestig. Hy word tussen die duine by Faure begrawe, wat vir elke gelowige Moslem in Suid-Afrika ’n heilige plek is. Voor in die bundel gee Du Plessis ’n deeglike oorsig van die hooffiguur se lewensverhaal wat nie net waardevol is nie, maar ook noodsaaklik om die verloop van die gedig te verstaan. Veral mooi is die mens se stryd teen die eensaamheid en teen homself en die uitreik na iets wat groter as hy self is, die soeke na die bron van alles.

Die besinning oor die rasseprobleem voer I.D. verder in "Ballade van broer Blindeman", ook uit die Maleierperspektief gesien, met enkele geslaagde beelde en ’n prysenswaardige soberheid. Nogtans is die geheel nie afgerond genoeg nie en vervaag die kleurprobleem as sentrale tema soms agter ander onbenullige detail. Die Broer Blindeman van die titel kan gesien word as die simbool van die blanke owerheid en die blanke selfsug en dwarsdeur die werk groei die waarskuwing aan die blankes in intensiteit. In die ballade word vyf karakters (’n Maleise kunstenaar, ’n visserman, ’n bendelid, ’n sanger en ’n onderwyser) aan die woord gestel en deur suggestie word aangetoon hoe hulle gefrustreer word deur die beperkings wat die onregverdige rassebestel op hulle plaas. "Versamelde verse" verskyn by geleentheid van sy sewentigste verjaarsdag en bevat ’n keur uit sy digbundels tot op daardie stadium opgedeel in die afdelings "Oosterse verse", "Uit Sjeg Joesoef", "Hekeldigte", "Oor die Kaapse Maleiers", "Karoo-verse", "Vaderlandse verse", "Ballades, sonnette en kwatryne" en "Ander verse".

In "Kaapse moppies" versamel hy Kaaps-Maleise volksverse wat hy oor baie jare opgeteken het. Ten tye van sy tagtigste verjaarsdag word sy gedigte almal saam versamel in "Mens en ster", waarin ook ’n aantal voorheen ongepubliseerde gedigte uit die periode 1925–1937 opgeneem word.

"Raamwerk vir Suid-Afrika" het die Suid-Afrikaanse politieke situasie, die Afrikaner se rol daarin en die digter se eie “credo” as onderwerp. Die bundel beslaan drie afdelings, waarvan die eerste ("1945: ’n Stem uit die verlede") ’n keur is uit sy bundel "Land van ons vadere" en die ander twee afdelings ("1979: Ek het op Tafelberg gestaan" en "1980: Nou het die uur ons ingehaal") nuwe verse bevat. Die bundel bepleit onderhandelinge tussen alle bevolkingsgroepe om individue nie op grond van ras nie, maar op grond van meriete hulle plek in die samelewing te laat vind.

Du Plessis se gedigte word in ’n menigte versamelbundels opgeneem, waaronder "Groot verseboek", "Die Afrikaanse poësie in ’n duisend en enkele gedigte", "Afrikaanse versameling", "Ons jongste letterkunde", "Digters en digkuns", "Afrikaanse ballades", "Uit ons digkuns", "Junior verseboek", "Die junior digbundel", "Nuwe Kleinverseboek", "Nuwe Kleuterverseboek", "Afrikaanse natuurpoësie", "Digterstemme", "Digters en digsoorte", "Afrikaanse verse", "Die dye trek die dye aan", "Afrikaanse letterkunde", "Die mooiste Afrikaanse liefdesgedigte", "Uit ons letterkunde", "Goudaar", "Verse vir Opperman", "My Afrikaanse verseboek", "Die goue vreugde", "Voorspraak"  en "Woordpaljas". Sy gedigte word gereeld getoonset en deur bekende Afrikaanse sangers gesing.

Hubert du Plessis se liedsiklus "Vreemde liefde" is op die gelyknamige bundel gegrond en sy koorwerk "Slamse beelde" se teks is ontleen aan "Die vlammende fez". Laurika Rauch se uitvoering van "Katrina van die Bo-Kaap" word baie bekend.

Hy skryf ook Engelse gedigte. "From a Persian garden" is vertalings in Engels van ’n aantal kwatryne van Omar Khayyám. "The passing show" bevat gedigte oor die Suid-Afrikaanse politieke situasie, asook kwatryne geskryf by die dood van sy hond. "Song of Venus" word in ’n beperkte, genommerde oplaag uitgegee en bevat ’n soort hooglied oor die liefdespel tussen Mars en Venus.

Sy prosa is veral kortverhale wat hy in ’n aantal bundels versamel wat nie besonder hoog aangeslaan word deur kundiges nie. "Legendes van alle nasies" is ’n bundel waarin oorspronklike legendes oorvertel word. Die studie in verband met sy proefskrif het hom in aanraking gebring met die Oosterse mistisisme en in verskeie van sy verhale maak hy dan ook gebruik van Neo-Gotiek, waarin daar geheimsinnige, spookagtige en bonatuurlike elemente, soos vampiere, spoke en spiritisme, voorkom. Hierdie kortverhale van hom sluit in "Mal Gert", "Necropolis", "Die feniks", "Die swart aap", "Scorpio", "Die weerwolf" en "Maria".

"Uit die Ander Wêreld" is ’n eerste bundel met verhale wat die leser die geheimsinnige probeer inlei, waar onbekende en bonatuurlike magte aan die werk is. Hoewel die bonatuurlike element soms op verdienstelike wyse gesuggereer word, bly die voorstelling nugter van aard.

"Afrikaanse goëlstories" bevat sommige van die bogenoemde verhale.

"Goëlery" doen verslag oor gerapporteerde voorvalle van die bonatuurlike in die buiteland en in Suid-Afrika en in ’n aparte afdeling word moontlike verklarings vir wat aanleiding tot hierdie voorvalle kon gegee het, behandel. Bonatuurlike verskynsels wat kortliks ontleed word sluit in telekinese of levitasie, hipnose, telepatie, apport-fenomena, dematerialisasie, dwaalligte en bilokasie (of die vermoë om uittreding uit die materie te bewerkstellig sodat dit deur ander waargeneem kan word, al is die primêre objek elders). Dit is ’n interessante boek wat die resultaat van wetenskaplike ondersoeke tot op daardie stadium insluit. Hy verwerk gedeeltes van hierdie materiaal in Engels vir die publikasie van "Poltergeists of the South". "Uitgesoekte goëlstories" word by die geleentheid van sy tagtigste verjaarsdag gepubliseer en is ’n keur uit sy verhale oor bonatuurlike verskynsels.

"Die wedstryd en ander verhale vir die jongspan" is ten spyte van die titel ook geskik vir volwasse lesers. Dit bevat onder andere drie vertaalde Franse verhale en drie speurverhale wat op mekaar volg. Tiperend van sy skryfwerk vir die jeug bevat dit ook ’n sportverhaal en verhale met ’n Oosterse agtergrond. Hoogtepunte is die verhale "Blou-Jan" en "Die sanger", waarin die twee hoofkarakters simpatiek uitgebeeld word tydens ’n krisismoment in hulle lewens, waar hulle ware aard na vore kom. Blou-Jan is ’n parmantige straatseun, wat onder die invloed van ’n bende misdadigers ’n konstabel doodskiet tydens ’n inbraak. Abdullah is die baassanger van die Kaap wat in vyftig jaar ’n groot liedereskat versamel het. Tydens die oefeninge vir ’n karnaval het hy egter ’n ligte beroerte en moet op mediese advies ophou met sing. Dit is egter sang wat die lewe vir hom die moeite werd maak.

Kortverhale word verder versamel in "Die Corcovado", waarin nege van die verhale wat reeds in "Die wedstryd" verskyn het, weer opgeneem word, sommige onder ander titels. So word "Die verstoteling" verander na "Ontwaking"; "Toekomsplanne" word "Drie lewens", "Die opaal" word "Diefstal?"; "Die wedstryd" word "Versoeking"; "Die geheim van die kamer" word "Die stem" en "Die nar" word "Jannie". Hierdie bundel bevat dus eintlik slegs drie nuwe verhale, asook twee vertalings van verhale van André Theuriet en Emmanuel Arène. Die vier verhale in afdeling II, "Waar die sterre gloei", "Drie lewens", "Ontwaking" en "Dood van ’n kunstenaar" het almal die stryd tussen pa en seun as tema, maar behandel ook die innerlike stryd van die seuns wat almal gevoelig is vir skoonheid in die natuur en die lewe.

"Gevreesde vriend" se titel dui reeds aan dat die bundel die dood as deurlopende tema het, met die paradoks dat die dood beide gevrees én ’n vriend kan wees, afhangend van die omstandighede. In "Die redder" is die hoofkarakter Jan ’n kunssinnige seun wat kunstenaar word en in die buiteland in Parys vir Henri ontmoet, wat sy mentor en minnaar word. Jan keer sonder goeie rede na tien jaar na Suid-Afrika terug, waartydens Henri sterf en Jan se lewe in uitsigloosheid verval. Hierdie verhaal is een van die eerstes in Afrikaans om die homoseksualiteit as tema te ontgin, hoewel nog aarselend. "Maria" is die verhaal van ’n prostituut wat na ’n nag van seksuele ekstase selfdood is, klaarblyklik gewalg deur die drange van die vlees en die uiterstes waartoe dit ’n mens dryf.

In "Die verbode ryk" handel die verhale grootliks rondom die Maleiers as hoofkarakters en word hulle lewenswêreld uitgebeeld, met die titel wat hierdie groep se uitsluiting uit die voorregte van die witmense se wêreld illustreer. In die verhale word ook vrae oor rassevermenging gestel, terwyl sosiale deernis vir die bruin mense duidelik is in verhale soos "Twee wêrelde" en "Karnaval". "Die sanger" het reeds voorheen in "Die wedstryd" verskyn. "In die kompstuin" is ’n hoogtepunt in die bundel, waar die Maleierseuntjie Ishmael dit verkies om in die kompstuin rond te loop omdat sy huislike omstandighede neerdrukkend is. In die tuin is daar orals wedywering tussen kleure, soos by die visse en die voëls, wat as voorbereiding dien vir Ishmael se botsing met die wit ou mans. Hierdie konflik noop Ishmael om sy eerste versetsdaad te pleeg deur met ’n klip ’n peer van die boom af te gooi en weg te hardloop. Hy het in die tuin gemoedsrus kom soek, maar in ’n oorlewingstryd beland. "Die boerhond" slaag daarin om ’n tasbare atmosfeer van die Bose se teenwoordigheid te skep. Du Plessis stel bloemlesings saam uit hierdie verhale in "Goede dood" (waar die titelverhaal uit "Gevreesde vriend" kom) en "Drie wêrelde", telkens met die toevoeging van ’n nuwe verhaal of verhale.

"Moleste op die Albatros" bevat agt luimige verhale van uiteenlopende aard.

"Op die rand van die afgrond" is die verhaal van ’n vrygesel wat in sy jong dae nie vir Miemie as vrou kon kry nie en toe self reggekom het met kosmaak en ander tradisionele vroulike huistake. Na baie jare sien hy dan weer vir Miemie en besef hoe gelukkig hy was om haar nie te hê nie. In die plek van die slanke aansienlike Miemie van sy jong dae is daar nou ’n enorme oorgewig vrou, op haar eie so groot soos drie vroue.

Verskeie van sy kortverhale word in versamelbundels opgeneem, soos "Die groot wit perd van Oupatjie" in "Dekade:" "Resente Afrikaanse kortverhale" en "Uit die kontreie vandaan"; "Groen are" in "Twaalf Afrikaanse Kortverhale"; en "Die kompstuin" in "Vuurslag" en "Wys my waar is Timboektoe". Ander versamelbundels waarin sy werk verskyn sluit in "Steekbaard" onder redaksie van Abraham H. de Vries, "Kernbeeld van die Afrikaanse kortverhaal" en "Voorsmaak" van F.V. Lategan, "Vlugte" saamgestel deur Sarel Marais, "Tussen die engtes" onder redaksie van D.B. Bosman, N.P. van Wyk Louw en W.E.G. Louw en "Uit die skemeraand" van J.P. Scannell.

Hy word ’n kenner van die lewenswyse en kultuur van die Kaapse Maleiers en ’n groot aantal van sy werke (vir volwassenes sowel as kinders)) het hierdie bevolkingsgroep as onderwerp. In 1935 promoveer hy op ’n proefskrif oor "Die bydrae van die Kaapse Maleier tot die Afrikaanse volkslied", wat later gepubliseer word. Hierin toon die skrywer hoe die Kaapse Maleier baie van die ou Hollandse liedjies bewaar het en ook taalkundig by Afrikaans aangepas het.

Die "Maleise liedereskat" is ’n versameling van volksliedjies.

"Die Maleise samelewing aan die Kaap" is ’n algemene en historiese beskrywing.

Sy Maleierverhale verskyn eers in die twee dele van "Uit die Slamse buurt", wat opgevolg word deur "Die gevleuelde perd en ander Kaapse stories".

’n Keur uit hierdie drie bundels word later onder die titels "Doederomandro en ander Kaapse stories", "Sapen Sewekop en ander Kaapse stories", "Die Maboersa en ander Kaapse stories" en na sy dood ook in "Baroen en ander Kaapse stories" gepubliseer. Hierdie eiesoortige verhale besit al die betowering van die onmoontlike wat soos die wondergedagtes van ’n kind eenvoudig moontlik word, met ’n wye verskeidenheid van oorspronklike en vindingryke temas. Uittreksels uit "Uit die Slamse buurt" en "Die gevleuelde perd" word in Engels vertaal en uitgegee as "Tales from the Malay Quarter". Oorspronklik in Engels is "The Cape Malays" en saam met C.A. Lückhoff skryf hy ook "The Malay quarter and its people".

Hy skryf verskeie boeke van meer filosoferende, feitelike en vakkundige aard. "Die mag van die woord" is ’n versameling van sy essays en sketse, waar die meeste van die essays die tema van die kuns en meer bepaald die taal en letterkunde het. Hierin maak hy talle kere stellings wat van diepe insig en rype oordenking getuig, maar hy slaag selde daarin om ’n essay te skryf wat in inhoud en vorm volkome sluit en dus in sy geheel bevredigend is.

"Kom reis met my" is ’n bundel met opstelle oor sy reiservarings. Die boek word in drie dele verdeel, waarin hy respektiewelik skryf oor reise in die Ooste, Suid-Amerika en Europa.

"Aantekeninge uit Tuynstraat" bevat outobiografiese aantekeninge van groot kultuur-historiese belang, aangesien dit gebeure van landsbelang as agtergrond het vir herinneringe, terwyl dit ook beskrywings gee van belangrike figure uit die letterkundige en politieke wêrelde. Hierin maak die skrywer ook op morele gronde ’n pleidooi vir die toekenning van volle landsregte aan die bruin mense. "Versamelde prosa" word uitgegee by geleentheid van sy sestigste verjaarsdag en bevat ’n keur uit sy kortverhale (saam met vyf voorheen ongebundelde verhale), Kaapse sprokies, essays, reisbeskrywings, goëlstories, literêre beskouings en ’n hoofstuk uit een van sy jeugverhale.

Hy skryf ook jeugboeke, waaronder die "Springbok"-reeks van sportboeke, met die klem op rugby. Hierdie boeke sluit in "Die Springbok", "Die silwervaring", "Die rugbykroon" en "Rugby in Rio". Vier vriende (die senter Willie Venter, die losskakel Piet Uys, Tokkie die vetsak en Sigaret, die stil rooikop) se rugby ervarings word hierin weergegee, met die agtergrond onderskeidelik die Boland, Nieu-Seeland, Engeland en Argentinië, waarin benewens beskrywings van die groep se avonture ook inligting oor die betrokke lande en hulle kulture weergegee word"." In "Olimpiade" woon die vier vriende die Olimpiese Spele in Berlyn by en leer die leser die agtergrond van hierdie spele ken, asook die geskiedenis en kultuur van Duitsland.

Die Ooste vorm die agtergrond vir baie van sy verhale, waaruit sy liefde vir en kennis van die Kaapse Maleier blyk. Die jeugromans "Die skat van Robbeneiland", "Die hart van Java" en "Die oog van Boeddha" is almal avontuurverhale waarin die Ooste en die soektog na verlore skatte die agtergrond is.

"Die hart van Java" is die opvolg van "Die skat van Robbeneiland", terwyl "Die oog van Boeddha" ’n onvoltooide manuskrip van H. Luhis as basis het.

"Die wrak van die Grosvenor" skryf hy saam met H.R. Cooper, waar die boek die stranding van die skip Grosvenor as agtergrond neem vir die seuns Jan en Jack se avonture tydens ’n skoolvakansie aan die Natalse kus. Tussendeur word die verhaal van die skip en die vroeë geskiedenis van Suid-Afrika ook in die verhaal ingevleg.

Hy publiseer ook verskeie volksverhale in "Legendes van alle nasies", terwyl "Hasie by die dam" eweneens ’n volksverhaal is, afkomstig uit plaaslike bodem. In 1962 ontvang hy die Scheepers-prys vir Jeuglektuur vir sy jeugboeke ("Die skat van" "Robbeneiland", "Die Springbok", "Die Silwervaring", "Die rugbykroon", "Rugby in Rio", "Olimpiade", "Wrak van die Grosvenor", "Hart van Java", "Die oog van Boeddha", "Kom reis met my", "Legendes van alle nasies", "Uit die Slamse buurt (deel I en II)" en "Die gevleuelde perd en ander Kaapse stories"). Sy kinderverhaal "Bawa Mera" word opgeneem in die versamelbundel "Goue fluit, my storie is uit" onder redaksie van Linda Rode.

In Engels is "Buster, Sally and Mark ("subtitel "The story of three dogs"). Die skrywer vertel hoe hy en sy vriend John, wat ’n huis in Somerset-Wes gedeel het, besluit het om vir hulle ’n hond aan te skaf. So kry hulle op Ruyterplaas naby Houtbaai ’n tien weke oue baster tussen ’n bokser en ’n boerboel, wat hulle Buster noem. Vier maande later sluit die opreg geteelde bokser Sally by Buster aan en na Buster se dood word die boerboel Mark lid van hierdie gesin. Rondom die kameraadskap van hierdie drie honde skryf hy dan ’n ontroerende essay.

Ten tye van sy tagtigste verjaarsdag in 1980 word I.D. du Plessis op talle wyses vereer. Die Universiteit van Kaapstad ken ’n eredoktoraat (D.Litt.-graad) aan hom toe vir sy bydrae tot die Afrikaanse letterkunde en ook sy bydrae tot die waardering van die Maleier-kultuur. Die Maleierkoorkomitee reël in hierdie jaar ’n spesiale tagtigste verjaardagfees vir hom in die Kaapstadse stadsaal. Terwyl hy in 1980 saam met die Raad van Maleierkore oorsee toer, ken die Universiteit van Rome ’n eremedalje aan hom toe uit erkenning vir sy bydrae op kultuurgebied en die bevordering van goeie rasseverhoudinge oor ’n lang tydperk. Die Stigting Jan van Riebeeck ken in Januarie 1982 postuum ’n erepenning aan hom toe vir sy bydrae tot die Afrikaanse en Maleier-kultuur en die Suid-Afrikaanse volkslewe.








</doc>
<doc id="88672" url="https://af.wikipedia.org/wiki?curid=88672" title="Apollo 14">
Apollo 14

Apollo 14 was 'n Amerikaanse ruimtesending waarmee nog mense, die Amerikaners Alan Shepard en Edgar Mitchell, op die maan geland het op 5 Februarie 1971 om 09:18:11 UTC.

Die Apollo-ruimtetuig is deur 'n Saturn V-vuurpyl gelanseer vanaf Kennedy Ruimtesentrum op Merritt Island, Florida, op 31 Januarie 1971. Apollo 14 was die agtste bemande sending van NASA se Apollo-program.

Shepard en Mitchell het met twee uitstappies vir ongeveer 9 uur en 22 minute buite die ruimtetuig vertoef, en saam het hulle 42,28 kg (93,2 pond) se maanmateriaal versamel om terug te neem aarde toe. Die ander lid van die sending, Stuart Roosa, het alleen in 'n wentelbaan om die maan gewentel in die beheermodule van die ruimtetuig, totdat Shepard en Mitchell later weer na hom teruggekeer het vir hul reis terug na die Aarde.



</doc>
<doc id="88674" url="https://af.wikipedia.org/wiki?curid=88674" title="Rochefort (Charente-Maritime)">
Rochefort (Charente-Maritime)

Rochefort is 'n munisipaliteit in die Franse departement Charente-Maritime (regio Nieu-Akwitanië). Dit het 'n oppervlak van 21,9 km², ongeveer 25 183 inwoners (2011) en 'n bevolkingsdigtheid van 1147 inwoners per km². Die plek ressorteer onder die arrondissement Rochefort. Op 17 Julie 1815 het Napoleon Bonaparte tydens die Napoleontiese Oorloë hier aan die Britse magte oorgegee.

Die onderstaande kaart toon die ligging van Rochefort (Charente-Maritime) met die belangrikste infrastruktuur en aangrensende munisipaliteite.

Die figuur wys die inwonertal per jaar (bron: INSEE-tellings).


</doc>
<doc id="88676" url="https://af.wikipedia.org/wiki?curid=88676" title="Skerpneus-sewekiefhaai">
Skerpneus-sewekiefhaai

Die Skerpneus-sewekiefhaai ("Heptranchias perlo") kom wêreldwyd in warmer waters voor wat wissel van 50 m tot 1000 m diep. In Suider-Afrika word die haai vanaf die kus van Mosambiek, KwaZulu-Natal en Mosambiek gevang. Die haai word tot 137 cm lank.





</doc>
<doc id="88678" url="https://af.wikipedia.org/wiki?curid=88678" title="Grootoog-seskiefhaai">
Grootoog-seskiefhaai

Die Grootoog-seskiefhaai ("Hexanchus nakamurai") kom in die Atlantiese Oseaan, suidwes Indiese Oseaan en die westelike Stille Oseaan voor. In Suider-Afrika word die haai gevang aan die kus van KwaZulu-Natal. Die haai leef in water wat 90 – 600 m diep is en word tot 1.8 m lank en weeg tot 36 kg.





</doc>
<doc id="88680" url="https://af.wikipedia.org/wiki?curid=88680" title="Bas-Rhin">
Bas-Rhin

Bas-Rhin (uitgespreek [bɑ.ʁɛ̃], Elsasser Duits: "Unterelsàss") (67) is 'n Franse département van die gewes Grand Est. Sy prefektuur (hoofstad) is Straatsburg.


</doc>
<doc id="88681" url="https://af.wikipedia.org/wiki?curid=88681" title="Haut-Rhin">
Haut-Rhin

Haut-Rhin (uitgespreek [oʁɛ̃], Elsasser Duits: "Owerelsàss") (68) is 'n Franse département van die gewes Grand Est. Sy prefektuur (hoofstad) is Colmar.



</doc>
<doc id="88682" url="https://af.wikipedia.org/wiki?curid=88682" title="St. John's, Newfoundland en Labrador">
St. John's, Newfoundland en Labrador

St. John's is die hoofstad van die Kanadese provinsie Newfoundland en Labrador. Daar is ook 'n hawe in die stad.

Die stad het ontstaan toe Engeland die eiland Newfoundland geannekseer het in 1583. Die beheer van die stad het daarna verskeie kere gewissel tussen Frankryk en Engeland, maar na 1762 het dit onder Engelse beheer gebly.


</doc>
<doc id="88683" url="https://af.wikipedia.org/wiki?curid=88683" title="Vendée">
Vendée

Vendée (uitgespreek [vɑ̃.de]) (85) is 'n Franse département van die gewes Pays de la Loire. Sy prefektuur (hoofstad) is La Roche-sur-Yon.


</doc>
<doc id="88685" url="https://af.wikipedia.org/wiki?curid=88685" title="Hongaarse Sosialistiese Party">
Hongaarse Sosialistiese Party

Die Hongaarse Sosialistiese Party (Hongaars: Magyar Szocialista Párt, MSZP) is 'n sentrum-linkse politieke party in Hongarye. Die party is in 1989 gestig.

Onder leiding van László Kovács het die party die parlementêre verkiesing van 2002 gewen en was sedertdien tot 2010 die heersende party in die land. Sedert 2014 is László Botka die party se leier. 


</doc>
<doc id="88689" url="https://af.wikipedia.org/wiki?curid=88689" title="Sopron">
Sopron

Sopron (uitgespreek [ˈʃopron]; Duits: "Ödenburg", Kroaties: "Šopron") is 'n stad in westelike Hongarye, naby die grens met Oostenryk geleë. Volgens die 2011-sensus het die stad 'n bevolking van 60 548 gehad, waarvan 92,8% Hongare was.




</doc>
<doc id="88690" url="https://af.wikipedia.org/wiki?curid=88690" title="Jobbik">
Jobbik

Jobbik, die beweging vir 'n beter Hongarye (Hongaars: Jobbik Magyarországért Mozgalom, Jobbik) is 'n politieke party in Hongarye. Dit is in 2003 gestig en oorspronklik as regsgesind beskryf. In sy stigtingsmanifes fokus Jobbik as konserwatiewe party op tradisionele Christelike en patriotiese waardes, maar bevestig ook sy voorneme om radikaal op te tree soos 'n paramilitêre beweging. Intussen neem Jobbik meer gematigde standpunte in - blykbaar in 'n poging om tot 'n volksparty en strawwe mededinger vir die regeringsparty Fidesz te ontwikkel.


</doc>
<doc id="88693" url="https://af.wikipedia.org/wiki?curid=88693" title="Thomas van Aquino">
Thomas van Aquino

Thomas van Aquino, Aquinas of Thomas Aquinas (Roccasecca, ± 28 Januarie 1225 – Fossanova, 7 Maart 1274) was 'n Italiaanse filosoof en teoloog. Hy is die invloedrykste sistematiese denker op teologiese en wysgerig gebied uit die middeleeue. Sy idees het 'n belangrike invloed op die Rooms-Katolieke geloof gehad.

Thomas van Aquino is gebore in die kasteel Roccasecca. Hy was lid van 'n vooraanstaande familie wat graag wou hê dat Thomas by die Benediktynse orde ingewy word. Hy het egter in 1244 by die Dominikaanse kloosterorde aangesluit. Sy familie was so kwaad hieroor dat sy broers hom ontvoer en in die kasteel geiselaar gehou het.

In 1246 is hy na Parys gestuur waar hy onder die Duitse filosoof Albertus Magnus gestudeer het. Later het hy Magnus na Keulen gevolg. In 1252 begin Thomas om in die Bybel onderrig te gee. Dit het hy in die Saint Jacques klooster in Parys gedoen. In hierdie tyd het hy enkele belangrike kommentare op 'n aantal Ou Testamentiese en Nuwe Testamentiese boeke geskryf. Op bevel van Pous Alexander IV het hy in 1257, saam met die teoloog Bonaventura, die graad van Magister Artium deur die universiteit van Parys verwerf.

Nadat Thomas uit Parys vertrek het, bly hy van 1259 tot 1265 in die pouslike hof in Anagni, 'n klein Italiaanse stad. In 1265 vertrek hy na die klooster by die Santa Sabina in Rome, en het voortgegaan om sy reis in 1267 na Viterbo aan te pak. In hierdie Italiaanse stad, wat die koshuis was van vele pouse, woon Thomas aan die pouslike hof.

Van 1269 tot 1272 bly hy weereens in Parys. In hierdie tydperk het hy baie besprekings met ander geleerdes en filosowe oor die Aristoteliaanisme en die wees van orde in die kloosters. Van 1272 tot 1273 bly Thomas weer in Italië. Daar het hy aan die Universiteit van Napels gedoseer. Teen die einde van sy lewe het hy 'n visioen gehad, waardeur hy alles wat hy tot op die punt geskryf het as nutteloos beskou het. Sedert dien het hy opgehou om te skryf. Dit verduidelik waarom sy magistrale werk Summa Theologica vandag onvoltooid is.

Vroeg in 1274 vertrek hy uit Napels na die konsilie in Lyon, maar sterf oppad daarheen in die Cisterciënzerabdy van Fossanova, tussen Napels en Rome.
In 1277 veroordeel die biskop van Parys enkele van sy stellings, maar hierdie veroordeling is later herroep toe pous Johannes XXII Thomas van Aquino in 1323 as ’n heilige verklaar. In 1567 benoem pous Pius V, wat self 'n Dominikaan was, hom tot kerkleraar.

Aquinas se invloed op die moderne Westerse denke was aansienlik, en ’n groot deel van moderne filosofie het ontstaan óf uit die ontwikkeling van sy idees óf uit teenstand daarteen, veral op die gebied van etiek, metafisika en politieke teorie. Anders as wat die neiging destyds in die Rooms-Katolieke Kerk was, het hy verskeie idees van Aristoteles aanvaar (hy het hom "die Filosoof" genoem) en hy het probeer om Aristoteles se filosofie te laat strook met die beginsels van die Christendom. Die werke waarvoor hy die bekendste is, is "Summa Theologica" en die "Summa contra Gentiles". Sy kommentaar op die Heilige Skrif en op Aristoteles maak ’n groot deel van sy werk uit. Aquinas is ook bekend vir sy eucharistiese gesange, wat deel van die kerk se liturgie vorm.Hy is tot heilige van die Katolieke Kerk verklaar en word voorgehou as ’n modelonderwyser vir mense wat hul oog op die priesterskap het. Die bestudering van sy werk word beskou as ’n belangrike vereiste vir toekomstige priesters of ander teologiese studente.

Thomas van Aquino skryf in sy betreklik kort lewe 'n ongeveer 'n honderd werke, insluitend:


</doc>
<doc id="88695" url="https://af.wikipedia.org/wiki?curid=88695" title="Pécs">
Pécs

Pécs (uitgespreek [ˈpeːtʃ]; Duits: "Fünfkirchen", Kroaties: "Pečuh", Serwies: "Pečuj/Печуј") is 'n stad in suidelike Hongarye, naby die grens met Kroasië geleë. Met sowat 156 duisend inwoners is die stad die vyfde grootste in die land. Pécs is in die tweede eeu v.C. as 'n Romeinse kolonie gestig onder die naam "Sopianae". Die eerste universiteit in Hongarye is in 1367 in die stad gestig.




</doc>
<doc id="88698" url="https://af.wikipedia.org/wiki?curid=88698" title="Avicenna">
Avicenna

Ibn Sina of Avicenna (Latyn), voluit Abu Ali Al-Hoessein Ibn Abdoellah Ibn Sina (980 - 1037), was ’n Islamitiese medikus, geoloog, paleontoloog, natuurkundige, sielkundige, wiskundige, wetenskaplike en filosoof van Persiese afkoms. Hy het groot bydraes gelewer op die gebied van Aristoteles-filosofie en die geneeskunde, en het honderde verhandelings geskryf, waarvan sowat die helfte nog bestaan. Van dié werke konsentreer sowat 150 op filosofie en 40 op geneeskunde. 

Sy bekendste werke is "Die Boek van Heling", ’n omvattende filosofiese en wetenskaplike ensiklopedie, en "Die Kanon van die Geneeskunde", wat in die Middeleeue die standaardhandleiding was aan baie universiteite. 

Avicenna word beskou as een van die beroemdste en invloedrykste kenners uit die Islamitiese Goue Era.


</doc>
<doc id="88706" url="https://af.wikipedia.org/wiki?curid=88706" title="Maimonides">
Maimonides

Maimonides, ook bekend as die Rambam (Hebreeus: "Rabbi Mosjé ben Maimon"; Arabies: "Moesa ibn Maimon") (Córdoba, Spanje, 1135 of 1138 – Fustat, Kaïro, 12 Desember 1204) was ’n belangrike Joodse filosoof en sterrekundige, en een van die invloedrykste Tora-geleerdes en dokters van die Middeleeue. Hy is in Córdoba in die hedendaagse Spanje gebore en is op 12 Desember 1204 in Kaïro oorlede. Hy was ’n rabbi, dokter en filosoof in Marokko en Egipte.

Hoewel sy werk oor Joodse wette en etiek groot lof ingepalm het van die meeste Jode, tot in Irak en Jemen, het hy ook kritiek gekry, veral uit Spanje. Hy is egter ná sy dood geëer as een van die grootste regsgeleerdes en filosowe van die Joodse geskiedenis. Sy talle werke is hoog aangeslaan deur Joodse geleerdes en sy "Mishneh Torah" van 14 volumes het steeds groot gesag as ’n kodifisering van Talmoed-wette. 


</doc>
<doc id="88708" url="https://af.wikipedia.org/wiki?curid=88708" title="Thierry Henry">
Thierry Henry

Thierry Daniel Henry (gebore 17 Augustus 1977) is 'n Franse sokkerspeler. Henry speel tans vir die New York Red Bulls in die VSA as doelskieter. Hy het onder meer al uitgedraf vir Monaco (1994-1999), Juventus (1999), Barcelona FC (2007-2010), maar het meeste van sy loopbaan tot dusver spandeer by Arsenal F.C. (1999-2007 en 2012) - waar hy feitlike klublegende status verwerf het en vereer is met 'n standbeeld buite die klub se Emirates Stadium.


</doc>
<doc id="88710" url="https://af.wikipedia.org/wiki?curid=88710" title="Malaysia Airlines-vlug 17">
Malaysia Airlines-vlug 17

Malaysia Airlines-vlug 17 (MH17/MAS17) was 'n geskeduleerde vlug van Amsterdam, Nederland na Kuala Lumpur, Maleisië. Op 17 Julie 2014 het die vliegtuig in die ooste van Oekraïne, naby die Russiese grens neergestort. Die vliegtuig is vermoedelik deur 'n lugafweermissiel afgeskiet.

Dit is die tweede passasierstraler van Malaysia Airlines wat binne enkele maande neerstort. Die eerste een, Malaysia Airlines-vlug 370, het op 8 Maart spoorloos verdwyn onderweg van Kuala Lumpur na Beijing. Die vliegtuig het vermoedelik in die Indiese Oseaan neergestort, maar die wrak is nooit gevind nie.

Die Boeing 777-200ER vertrek op 17 Julie 2014 om 12:14 (UTC+2) vanaf Lughawe Schiphol na die Kuala Lumpur Internasionale Lughawe. Omstreeks 15:15 verdwyn dit van die radar oos van die stad Donetsk in die Oekraïne, slegs 50 kilometer van die Russiese grens. Op daai oomblik was die vliegtuig ongeveer 10 000 meter hoog. Die vliegtuig het geen noodroepe gemaak nie en die vlugroete is voor die tyd veilig verklaar. Dit het egter verder noordwaarts as gewoonlik uitgewyk. Oekraïne se lugverkeerbeheer het die bemanning gevra om hoogte te verminder en laer as gewoonlik te vlieg.

Die vliegtuig stort uiteindelik naby die dorp Hrabove in die Donetsk-oblast neer. Wrakstukke is oor 'n oppervlak van 15 km versprei. Die ondersoek word bemoeilik omdat die gebied deur pro-Russiese separatiste beheer word en die infrastruktuur tydens gevegte met regeringsmagte in puin gelê is.

Dit kom later aan die lig dat die vliegtuig waarskynlik deur 'n Buk-missielstelsel afgeskiet is. Die missiel is vermoedelik vanaf 'n gebied wat deur rebelle beheer word gelanseer.

Die Boeing 777-200ER met registrasienommer 9M-MRD was toegerus met twee Rolls-Royce Trent-800-motors en het sitplek vir 282 passasiers gehad. Sedert sy eerste vlug op 17 Junie 1997 het die vliegtuig altesaam 11 434 vlugte van 75 322 uur gevlieg. Die laaste onderhoud aan die vliegtuig is op 11 Julie 2014 in 'n loods van Malaysia Airlines op die lughawe van Kuala Lumpur uitgevoer.

Vlug MH17 het 283 passasiers en 15 bemanningslede aan boord gehad. Al 298 van hulle het in die ramp omgekom. Die meeste passasiers was Nederlandse burgers. Slegs een Suid-Afrikaner wat met 'n Britse paspoort gevlieg het is in die voorval oorlede. Aangesien drie babas aan boord was, is daar meer slagoffers as sitplekke op die vliegtuig.



</doc>
<doc id="88711" url="https://af.wikipedia.org/wiki?curid=88711" title="Estetika">
Estetika

Estetika is ’n afdeling van filosofie wat handel oor die aard van kuns, skoonheid en smaak. Heel verskillende betekenisse word deur verskillende mense daaraan geheg.

Die term is afgelei van die Griekse woord αἰσθητικός ("aisthetikos"). Dit het dieselfde wortel as αισθησις ("aisthesis"). Laasgenoemde kan dui op sintuiglike waarnemings sowel as gevoel.
Vir sommige is estetika ’n sinoniem vir die filosofie van kuns, terwyl ander meen daar is ’n aansienlike verskil tussen die twee verwante begrippe. In die praktyk verwys estetiese oordeel na die sintuiglike waardering van ’n voorwerp (nie noodwendig ’n kunsartikel nie), terwyl ’n kunsoordeel verwys na die herkenning en waardering van kuns of ’n kunsartikel of kritiek daarop.


</doc>
<doc id="88713" url="https://af.wikipedia.org/wiki?curid=88713" title="Mediese gasse">
Mediese gasse

Mediese gasstelsels in hospitale, en die meeste ander gesondheidsorgfasiliteite, is noodsaaklik vir die verskaffing van suurstof, laggas, stikstof, koolstofdioksied en mediese lug per pypleiding na die verskillende dele van die hospitaal. Hierdie stelsels word gewoonlik intensief gemonitor deur verskeie gerekenariseerde alarmstelsels.

Suurstof word gebruik vir pasiënte wat aanvullende suurstof via 'n masker benodig. Mediese suurstof word gewoonlik geberg in 'n groot stoorstelsel van vloeibare suurstof by die hospitaal, vanwaar dit verdamp word in 'n gekonsentreerde suurstoftoevoer. Die drukking is gewoonlik rondom 380 Pa (55 psi). In klein mediese sentrums met 'n lae pasiëntkapasiteit, kan suurstof deur verskeie standaardsilinders gelewer word.

Laggas (Distikstofmonoksied) (NO) word aan verskeie sjirurgiese fasiliteite verskaf vir narkose-gebruik tydens pre-operatiewe prosedures. Dit word gewoonlik by die hospitaal afgelewer in standaardtenks en verskaf deur die mediese gasstelsel. Stelseldruk is om-en-by 345 Pa (50 psi).

Stikstof word gebruik om sjirurgiese toerusting aan te dryf in verskillende prosedures. Druk wissel rondom 1,2 kPa (175 psi) na die verskillende plekke.

Tipies gebruik tydens operasies om weefsel op te blaas of in posisie te hou, en ook gebruik in lasersjirurgie. Drukking in die stelsel word op ongeveer 345 Pa (50 psi) gehou.


</doc>
<doc id="88714" url="https://af.wikipedia.org/wiki?curid=88714" title="Anno Domini">
Anno Domini

Anno Domini (AD) of na Christus (n.C.) beteken "jare van die begin van die Christelike era".
Soortgelyk verwys voor Christus (v.C.) na die jare voor die aanvang van die Christelike era.

Die stelsel is in die jaar 525 na Christus deur die monnik Dionysius Exiguus ontwerp om die datum van Paasfees te bereken. Die Ab Urbe Condita-jaartelling was daarvoor in gebruik, wat die jare sedert die stigting van Rome afgetel het.

Die presiese dag en maand, of selfs die jaar van Jesus se geboorte kan egter nie definitief bepaal word nie. Deur onakkurate berekeninge, gebaseer op die Romeinse kalender van Dionysius Exiguus, word steeds aangeneem dat Jesus in die jaar 1 v.C. gebore is. In die evangelies word gebeurtenisse vermeld wat egter nie chronologies klop nie. Matteus stel dat Jesus gebore is terwyl Herodes nog geleef het en al die kinders onder twee jaar doodgemaak is (Matt. 2:16). Herodes sterf egter reeds in 4 v.C. Baie historici het tot die gevolgtrekking gekom dat die jaar 6 v.C. die mees waarskynlike jaar van Jesus se geboorte is.


</doc>
<doc id="88716" url="https://af.wikipedia.org/wiki?curid=88716" title="Kronologie van die Bybel">
Kronologie van die Bybel

Die volgende is Bybelse datums volgens Biskop James Ussher:

Indien 'n datum 'n negatiewe waarde het, dan is dit voor Christus (vC). 'n Positiewe waarde is na Christus (nC). Voor Christus (vC) word ook geskryf as "AD", wat staan vir Anno Domini wat "Jare van die begin van die Christelike era" beteken. 'n Ander manier om dit te skryf is in terme van jare na die skepping: AM = Anno Mundi wat "Jare van die begin van die skepping" beteken.

"sv" = seun van

Notas:

Waar daar 'n verskil is tussen James Ussher en die Bybel is dit gewoonlik 'n afrondingsfout.

Die tabel wys die konings van Juda en Israel na die skeuring van die ryk in verskillende kolomme:

Profete




</doc>
<doc id="88717" url="https://af.wikipedia.org/wiki?curid=88717" title="Kuala Lumpur Internasionale Lughawe">
Kuala Lumpur Internasionale Lughawe

Die Kuala Lumpur Internasionale Lughawe (afkorting: KLIA), (IATA-kode: KUL, ICAO: WMKK) is die grootste Maleisiese lughawe. Dit is op 27 Junie 1998 geopen en is geleë in die distrik van Sepang in die Maleisiese staat van Selangor, 44 kilometer suid van die hoofstad Kuala Lumpur. 

Die lughawe bedien Malaysia Airlines en AirAsia as 'n spilpunt.


</doc>
<doc id="88722" url="https://af.wikipedia.org/wiki?curid=88722" title="Ben Gurion Internasionale Lughawe">
Ben Gurion Internasionale Lughawe

Ben Gurion-lughawe (IATA-kode: TLV, ICAO: LLBG) is die internasionale lughawe van Israel. Dit is plaaslik ook onder sy Hebreeuse afkorting Natbag (Hebreeus: נתב"ג) bekend. Dit is een van twee lughawens wat in die Tel Aviv Metropolitaanse gebied geleë is, die ander is die Sde Dov-lughawe, wat hoofsaaklik binnelandse vlugte hanteer. 

Ben Gurion Internasionale Lughawe dien as 'n internasionale poort na Tel Aviv en Jerusalem se metropolitaanse gebiede, asook na die res van Israel. Die lughawe dien as 'n sentrum vir El Al, Israir Airlines, en Arkia Israel Airlines en het meer as 14,2 miljoen passasiers in 2013 hanteer.

Ben Gurion-lughawe is naby die voorstad Lod geleë, 19 km (12 myl) van die sentrum van Tel Aviv af, aan die suidoostelike buitewyke. Ben Gurion-lughawe word deur die Israelse Lughawe-owerheid bedryf, 'n korporasie wat in regeringsbesit is en alle openbare lughawens en grensposte in Israel bestuur.

Ben Gurion-lughawe word as een van die veiligste lughawens ter wêreld beskou, met 'n sekuriteitspan wat Israeliese Polisiebeamptes, Weermag- en Grenspolisiesoldate insluit. Die lughawe se sekuriteitswagte werk in beide uniform en gewone drag, om 'n hoë vlak van waaksaamheid te behou en enige moontlike bedreiging hok te slaan. Die lughawe was reeds die teiken van verskeie terroriste-aanvalle, maar geen poging om 'n vliegtuig vanaf Ben Gurion-lughawe te kaap het nog geslaag nie.


</doc>
<doc id="88723" url="https://af.wikipedia.org/wiki?curid=88723" title="Hrabowe">
Hrabowe

Hrabowe (Oekraïens: "Грабове", Russies: "Грабово") is 'n dorp in die ooste van Oekraïne in die Donetsk-oblast. Die dorp lê oos van stad Donetsk aan die Mius-rivier, wat tewens die grens tussen die Donetsk- en die Loehansk-oblast vorm. Volgens die Oekraïense sensus van 2001 het die plek 'n bevolking van 1 000 inwoners.

Op Donderdag, 17 Julie 2014 stort Malaysia Airlines-vlug 17 naby die dorp neer. Wrakstukke is oor 'n oppervlak van 15 km versprei. Al 298 insittendes kom in die ramp om.



</doc>
<doc id="88724" url="https://af.wikipedia.org/wiki?curid=88724" title="Mius-rivier">
Mius-rivier

Mius (Russies: Миус) is 'n rivier in Oos-Europa wat deur Oekraïne en Rusland vloei. Die rivier ontspring in die Donetsk-oblast in Oekraïne en vloei vervolgens deur die Loehansk-oblast, waarna dit die Russiese grens kruis en deur Rostof-oblast vloei. Dit mond uiteindelik in die Mius Firth van die See van Azof, wes van Taganrog uit. Dit is 258 km lank.

Tydens die Tweede Wêreldoorlog het die Duitsers 'n swaar versterkte lyn, bekend as die "Miusfront" of" Mius-Front", geskep waarlangs hewige gevegte tydens die Slag van Rostof (1943) plaasgevind het.


</doc>
<doc id="88726" url="https://af.wikipedia.org/wiki?curid=88726" title="EBay">
EBay

eBay Inc, (gestileer as ebay), is 'n Amerikaanse multinasionale internet verbruiker-na-verbruikerkorporasie, met sy hoofkantoor in San Jose, Kalifornië, VSA. Dit is deur Pierre Omidyar gestig in 1995, en het 'n merkwaardige suksesverhaal tydens die dot-com borrel. Dit is nou 'n multi-miljarddollar-besigheid en bedryf sake in meer as dertig lande.

Die maatskappy bestuur eBay.com, 'n wêreldwye aanlynveiling- en koopwebwerf wat aan mense en besighede 'n breë verskeidenheid van goedere en dienste te koop aanbied (en "namens" hul verkoop). Benewens sy veiling-styl verkope, is die webwerf sedertdien uitgebrei om die "Koop nou"-opsie in te sluit. Dit ondersteun ook aanlyn-inkopies deur UPC, ISBN, of ander soorte SKU (via Half.com); aanlyn-geklassifiseerde advertensies (via Kijiji of eBay Classifieds); aanlyn-kaartjieverkope (via StubHub); aanlyngeldoordrag (via PayPal) en ander dienste.

In teenstelling met die algemene opvatting, is dit nie gratis om op eBay te verkoop nie, omrede die webwerf gebruikers maandeliks faktureer.


</doc>
<doc id="88727" url="https://af.wikipedia.org/wiki?curid=88727" title="Roderik">
Roderik

Roderik was die laatste koning van die Wes-Gote in Spanje en het vir 'n kortstondige periode van 710 tot 711 regeer. Hy is 'n relatief obskure figuur in die geskiedenis oor wie min met sekerheid gesê kan word.

Roderik verower die troon van Achila II, die seun van die oorlede koning Wittiza. Hy is later deur Moslem-magte verslaan, wat Spanje onder aanvoering van Tariq ibn-Ziyad vanuit Noord-Afrika binnegeval het, en verdrink in die rivier die Guadalete. Daar word geglo dat sy weduwee, Egilona met Abd al-Aziz Ibn Musa getrou het.



</doc>
<doc id="88730" url="https://af.wikipedia.org/wiki?curid=88730" title="Yahoo!">
Yahoo!

Yahoo! Inc. is 'n Amerikaanse multinasionale internetkorporasie met sy hoofkantoor in Sunnyvale, Kalifornië. Dit is wêreldwyd bekend vir sy webportaal, die soekenjin Yahoo Soek en verwante dienste, insluitend Yahoo Directory, Yahoo Mail, Yahoo News, Yahoo Finance, Yahoo Groups, Yahoo Answers, advertensies, aanlynkartering, video-deel, fantasiesport en sy sosiale mediawebwerf. Dit is een van die gewildste kuberruimtes in Amerika. Volgens mediaberigte het ongeveer 700 miljoen mense Yahoo se webwerwe elke maand besoek. Yahoo beweer self dit lok "meer as die helfte van 'n miljard verbruikers elke maand in meer as 30 tale".

Yahoo! is in Januarie 1994 deur Jerry Yang en Dawid Filo gestig en is geïnkorporeer op 1 Maart 1995. Op 16 Julie 2012 is die voormalige uitvoerende hoof van Google, Marissa Mayer, aangewys as Yahoo! se uitvoerende hoof en voorsitter.

Volgens ComScore, het Yahoo! gedurende Julie 2013 vir Google oortref met die aantal Amerikaanse besoekers aan sy webwerwe, die eerste keer sedert Mei 2011. Dit is geskat op 196 miljoen Verenigde State besoekers, wat dus met 21 persent per jaar gestyg het.


</doc>
<doc id="88734" url="https://af.wikipedia.org/wiki?curid=88734" title="Alfred Hitchcock">
Alfred Hitchcock

Sir Alfred Joseph Hitchcock KBE (13 Augustus 1899 tot 29 April 1980) was ’n Britse rolprentregisseur en -vervaardiger. Hy is dikwels "die Meester van Spanning" genoem en het baie tegnieke ontwikkel in die spanning- en rillergenres. Ná ’n suksesvolle loopbaan in Brittanje in stil- en vroeë praatrolprente, het hy in 1939 Hollywood toe getrek. Hy het in 1955 ’n Amerikaanse burger geword.

In sy loopbaan van langer as ’n halfeeu het Hitchcock sy eie regisseurstyl ontwikkel. Hy het ’n kamerategniek geskep wat so beweeg dat dit lyk of dit die akteur se blik volg en so het hy die gehoor in staat gestel om ’n soort voyeurisme te beleef. Hy het skote geraam om angstigheid, vrees of empatie te verhoog en het geïnnoveerde regisseurstegnieke gebruik. Sy prente het dikwels mense uitgebeeld wat voor die gereg vlug en baie van die vroulike karakters was blondines. Sy rolprente het dikwels uitbeeldings van geweld, moord en misdaad en ’n onverwagte einde gehad. Van hulle het ook temas ontleen aan psigoanalise en het sterk seksuele ondertone gehad. Danksy sy kameerolle in baie van sy rolprente het Hitchcock ’n kultuurikoon geword.

Hitchcock het in sowat ses dekades altesaam 50 rolprente geregisseer. Hy word dikwels as die beste Britse regisseur van alle tye beskou en het die eerste plek behaal in ’n meningsopname in 2007 in die Britse "Daily Telegraph", wat geskryf het: "Hitchcock is onteenseglik die beste rolprentmaker wat hierdie eilande opgelewer het en hy het meer as enige ander regisseur gedoen om die moderne rolprentwese te vorm, wat heeltemal anders sou gewees het sonder hom. Hy het ’n aanleg gehad vir die vertellende styl en het op ’n wrede manier belangrike inligting weerhou (van sy karakters en van ons), en so die gehoor se emosies betrek soos niemand anders nie." Die tydskrif "MovieMaker" het hom beskryf as die invloedrykste regisseur van alle tye, en hy word wyd beskou as een van die rolprentwese se belangrikste kunstenaars.

Hitchcock is op 13 Augustus 1899 in Leytonstone (toe deel van Essex, nou van Londen) in Engeland gebore as die tweede seun en jongste kind van William Hitchcock (1862–1914), ’n vrugte-, groente- en pluimveehandelaar, en Emma Jane Hitchcock (gebore Whelan; 1863–1942). Hy het skoolgegaan aan die Salesian College en die Jesuïetekollege St. Ignatius' College in Londen.

Toe Hitchcock 15 was, is sy pa oorlede. Hy het daarna aan ’n ingenieurskool in Poplar, Londen, studeer en toe ’n tegniese tekenaar en advertensie-ontwerper geword by ’n maatskappy met die naam Henley's. Met die Eerste Wêreldoorlog is hy afgekeur vir militêre diens weens sy oorgewig. Tog het hy in 1917 by ’n kadetregiment van die Royal Engineers aangesluit.

Toe Henley's in 1919 ’n maatskappypublikasie, "The Henley Telegraph", stig, het Hitchcock dikwels kort artikels daarvoor geskryf en gou een van die mees gereelde bydraers geword. In dié tyd het hy ook in fotografie begin belangstel en in Londen in die rolprentwese begin werk. In 1920 het hy ’n voltydse pos by Islington Studios gekry as ontwerper van stilrolprente se onderskrifte. Sy opgang na rolprentregisseur het vyf jaar geduur.

Hitchcock het heelwat teenspoed gehad met sy eerste paar films. Die eerste, met die gepaste naam "Number 13", se vervaardiging is beëindig weens finansiële probleme. In 1925 het Michael Balcon van Gainsborough Pictures hom die geleentheid gegee om ’n prent in Duitsland te regisseer: "The Pleasure Garden". Dit was ’n kommersiële mislukking. Sy volgende prent, "The Mountain Eagle", het nes die ander eindelik verlore geraak.

In 1926 was Hitchcock gelukkiger met sy eerste riller, "The Lodger: A Story of the London Fog". Dit was ’n spanningsprent oor ’n Jack the Ripper-tipe reeksmoordenaar in Londen. Dit is in Januarie 1927 uitgereik en was ’n groot kommersiële sukses in Brittanje. Ná die sukses van "The Lodger" het Hitchcock ’n publisiteitsagent gehuur om te help bou aan sy groeiende reputasie. Op 2 Desember 1926 is Hitchcock getroud met sy assistentregisseur, Alma Reville. Hul dogter en enigste kind, Patricia, is op 7 Julie 1928 gebore.

In 1929 het Hitchcock aan die prent "Blackmail" begin werk. Terwyl hulle besig was met die vervaardiging, het die ateljee, British International Pictures (BIP), besluit dit moet ’n klankprent wees. Die prent word dikwels ’n mylpaal genoem en beskou as die eerste Britse dialoogrolprent. Die klimaks van die rolprent speel af op die koepel van die Britse Museum, en dit was die begin van Hitchcock se tradisie om bekende landmerke as die agtergrond vir spanningstonele te gebruik. Hy het ook sy langste kameerol daarin gehad, dié van ’n man wat op ’n moltrein deur ’n seuntjie lastig geval word.

In 1933 het Hitchcock weer vir Michael Balcon gewerk by Gaumont-British Picture Corporation. Sy eerste prent vir die ateljee, "The Man Who Knew Too Much" (1934), was ’n sukses en sy tweede, "The 39 Steps" (1935), word dikwels beskou as een van sy bestes in sy vroeë periode in Brittanje; die British Film Institute beskou dit as die vierde beste Britse rolprent van die 20ste eeu. Dit was ook in Amerika gewild en het Hitchcock ’n ster in dié land gemaak. Dit het die tradisie gevestig van die Engelse "Hitchcock-blondine" in sy prente.

Sy volgende groot sukses was "The Lady Vanishes" (1938), ’n prent in ’n vinnige trant oor die soektog na ’n vrou wat op ’n trein in ’n denkbeeldige land verdwyn het. Sy gewildheid het nou nog toegeneem oorsee. Die "New York Times" het berig daar is drie waardevolle Britse instellings wat Amerika nie het nie: die Magna Carta, Tower Bridge en Alfred Hitchcock. Die tydskrif "Variety" het na hom verwys as "moontlik die beste vertelstyl-regisseur in Engeland". David O. Selznick het hom ’n kontrak vir sewe jaar aangebied en in 1939 het die Hitchcocks na Hollywood getrek.

In Hollywood het die spanning en galgehumor wat Hitchcock se handelsmerk geword het, steeds in sy rolprente voorgekom. Die werkomstandighede was egter nie baie goed nie; Selznick het dikwels geldelike probleme gehad en Hitchcock was dikwels ontevrede oor Selznick se beheer oor sy werk. Selznick het Hitchcock meer aan die groter ateljees verhuur as wat hy self Hitchcock-prente vervaardig het. Daarby het Selznick net ’n paar prente per jaar gemaak en het hy nie altyd projekte vir Hitchcock gehad nie.

Hitchcock se eerste goeie prent in Amerika was Selznick se "Rebecca" (1940), met Laurence Olivier en Joan Fontaine. Dit het in 1941 die Oscar vir beste prent gewen. Die Oscar het gegaan aan Selznick, as die vervaardiger. Hitchcock is benoem as beste regisseur, die eerste van vyf keer, maar het nie gewen nie. Sy tweede Amerikaanse prent, "Foreign Correspondent" (1940), wat in Europa afspeel, is in dieselfde jaar as beste prent benoem.

Hitchcock se rolprente in die 1940's was uiteenlopend; dit het gewissel van die romantiese komedie "Mr. & Mrs. Smith" (1941) tot die hofdrama "The Paradine Case" (1947) en die donker en ontstellende film noir "Shadow of a Doubt" (1943).

"Suspicion" (1941) was Hitchcock se eerste prent as regisseur én vervaardiger. Dit was die eerste keer dat die akteur Cary Grant saam met hom gewerk het. Joan Fontaine het vir haar spel ’n Oscar as beste aktrise gewen.

"Saboteur" (1942) was die eerste van twee prente wat Hitchcock vir Universal Studios gemaak het. Hy was verplig om die Universal-kontrakakteurs Robert Cummings en Priscilla Lane te gebruik, wat albei bekend was vir hul rolle in komedies en ligte dramas. In dié jaar het hy ook "Have You Heard?" gemaak.

"Shadow of a Doubt" (1943) was Hitchcock se gunsteling van al sy prente en die tweede een vir Universal. Hy het sy persoonlike geboeidheid met misdaad en misdadigers gewys met ’n toneel waarin twee karakters verskeie maniere bespreek waarop ’n mens iemand kan vermoor.

Hitchcock het weer vir Selznick gewerk toe hy "Spellbound" (1945) regisseer waarin psigoanalise verken word. Dit bevat ’n droomtoneel wat deur Salvador Dalí ontwerp is. Gregory Peck en Ingrid Bergman het daarin gespeel.

In 1946 het "Notorious" gevolg, met Grant en Bergman. Dit was ’n reusesukses by die loket en is steeds een van Hitchcock se prente wat die hoogste aangeslaan word. Weens sy gebruik van uraan as deel van die storielyn is hy vir ’n kort ruk deur die FBI dopgehou. Hy het ook navraag gedoen oor die bou van ’n atoombom, maar Selznick het gemeen dit is "wetenskapsfiksie". Kort daarna, in Augustus 1945, was die atoombomme op Hirosjima en Nagasaki in Japan in die nuus.

Ná nog ’n prent vir Selznick het Hitchcock sy eerste kleurprent gemaak: "Rope" (1948). Hy wou die hele prent in een skoot opneem, maar die langste film wat ’n kamera op ’n slag kon hou, was 10 minute lank. Die prent is toe in ’n paar skote geskiet, maar van die oorgange tussen skote is verdoesel deur ’n donker voorwerp die hele skerm te laat vul. Die volgende skoot is dan van presies dieselfde plek geneem. James Stewart was in die hoofrol. In 1949 het "Under Capricorn" gevolg. Hitchcock het vir dié twee prente sy eie produksiemaatskappy gestig saam met Sidney Bernstein, maar dit het ophou prente vervaardig ná dié twee onsuksesvolle pogings. Hitchcock het hierna vir die res van sy lewe sy eie rolprente vervaardig.

In 1950 het Hitchcock "Stage Fright" in Brittanje gemaak. Vir die eerste keer het hy een van Warner Bros. se gewildste sterre, Jane Wyman, en die Duitse aktrise Marlene Dietrich saam in ’n prent gebruik. Hy het ook verskeie vooraanstaande Britse akteurs gebruik soos Michael Wilding, Richard Todd en Alastair Sim.

Ná "I Confess" (1953) met Montgomery Clift het drie gewilde prente met Grace Kelly gevolg. Die eerste was "Dial M for Murder" (1954). In dieselfde jaar het hy "Rear Window" vir Paramount Pictures gemaak met James Stewart en weer Kelly. In 1955 het Hitchcock ’n Amerikaanse burger geword. Sy derde Kelly-rolprent, "To Catch a Thief" (1955), het ook Cary Grant ingehad. Ondanks ’n liggewig-storielyn was die prent ’n kommersiële sukses. Dit was sy laaste prent met Kelly; sy is in 1956 met prins Rainier III van Monaco getroud en die idee dat sy nog prente maak, was nie gewild in dié land nie.

Hitchcock het in 1956 sy eie 1934-prent "The Man Who Knew Too Much" oorgemaak. Dié keer was Stewart en Doris Day in die prent te sien. Day het die temalied, "Que Sera, Sera (Whatever Will Be, Will Be)", gesing en dit het die Oscar vir beste oorspronklike liedjie gewen.
"The Wrong Man" (1957) was Hitchcock se laaste prent vir Warner Bros. en sy enigste een waarin Henry Fonda gespeel het. "Vertigo" (1958), weer met Stewart asook Kim Novak en Barbara Bel Geddes, het hierop gevolg. In dié prent gebruik Hitchcock ’n kamerategniek wat deur Irmin Roberts ontwikkel is en wat sedertdien dikwels deur ander regisseurs gebruik is – die tegniek laat dit lyk of die beeld "rek". Dit word gedoen deur die kamera in die teenoorgestelde rigting te beweeg as die kamera se zoem. Dit is onder verskeie name bekend, soos "dolly zoom", "zolly," "Hitchcock-zoem" en "vertigo-effek".

Hoewel "Vertigo" deesdae as ’n klassieke prent beskou word, het dit nie goed gevaar by die loket of goeie resensies gekry nie, en dit was die laaste keer dat Hitchcock en Stewart saamgewerk het. Hoewel dit amper 50 jaar lank as tweede beste prent van die dekade beskou is (naas "Citizen Kane"), het resensente dit in ’n 2012-opname in "Sight and Sound" gekies as die beste.
"Vertigo" is deur nog drie suksesvolle prente gevolg. Twee word beskou as van sy beste prente: "North by Northwest" (1959), met Cary Grant, en "Psycho" (1960). Die derde prent was "The Birds" (1963).

"Psycho" (1960) is feitlik seker Hitchcock se bekendste prent. Dit is vervaardig met ’n klein begroting van $800,000 en is in swart-wit geskiet. Die ongekende geweld van die storttoneel, die vroeë dood van die heldin en die onskuldige lewens wat deur ’n versteurde moordenaar uitgewis word, het die kenmerke van ’n nuwe rilfliek-genre geword.

Die publiek was dol oor die fliek en lang rye mense het buite teaters gestaan om dit te sien. Dit het loketrekords in China en die res van Asië, Frankryk, Brittanje, Suid-Amerika, Amerika en Kanada oortref. Dit was die swart-wit prent wat die meeste geld nog gemaak het.

"The Birds" was Hitchcock se 49ste rolprent. Die nuweling Tippi Hedren het haar debuut daarin gemaak. In sy volgende prent, "Marnie", het Hedren saam met Sean Connery gespeel. Dit was ’n romantiese drama en sielkundige riller. Dekades later het Hedren die regisseur ’n vrouehater genoem en gesê hy het haar loopbaan verwoes deur haar vir twee jaar op ’n eksklusiewe kontrak te hou nadat sy sy seksuele toenadering van die hand gewys het. In antwoord hierop het verskeie aktrises wat saam met hom gewerk het, onder andere Eva Marie Saint, Doris Day en Kim Novak, in ’n "Daily Telegraph"-berig gesê hulle het nooit gesien dat hy seksuele toenadering by enigiemand soek of snaaks teenoor iemand optree nie.

Swak gesondheid het daartoe bygedra dat Hitchcock in die laaste twee dekades van sy loopbaan minder rolprente gemaak het. Die biograaf Stephen Rebello het beweer Universal het hom "gedwing" om twee prente te maak: "Torn Curtain" (1966) en "Topaz" (1969). Albei het Koue Oorlog-verwante temas gehad. Paul Newman en Julie Andrews het in "Torn Curtain" gespeel en ’n samewerking van 12 jaar tussen Hitchcock en die komponis Bernard Herrmann is beëindig omdat Hitchcock ontevrede was met sy musiek vir die prent. "Topaz" was geskoei op ’n boek deur Leon Uris en speel in Kuba af. Albei rolprente het gemengde resensies gekry.

In 1972 het Hitchcock teruggekeer na Engeland om sy voorlaaste prent, "Frenzy", te maak. Dit was weer ’n moordriller en soortgelyk aan sy vroeë prent "The Lodger". Hy het vir die eerste keer naaktheid en vloekwoorde in ’n prent toegelaat; voorheen was dit taboe.

"Family Plot" (1976) was Hitchcock se laaste prent. Die akteurs was onder andere Barbara Harris en Bruce Dern. Dit is die enigste van sy prente waarvoor John Williams die musiek geskryf het.

Hitchcock is op 29 April 1980 op 80 oorlede in sy huis in Los Angeles. Hy is veras en sy as is in die Stille Oseaan gestrooi.

Hitchcock verskyn vir ’n kort rukkie in die meeste van sy eie rolprente. Hy word byvoorbeeld gesien waar hy sukkel om ’n kontrabas op ’n trein te kry ("Strangers on a Train"), waar hy met sy honde uit ’n troeteldierwinkel loop ("The Birds"), as ’n skaduwee ("Family Plot"), waar hy by ’n tafel sit op ’n foto ("Dial M for Murder") of waar hy ’n bus verpas ("North by Northwest").

Hitchcock het dikwels teruggekeer na die spanning-genre, met die gehoor as voyeur. ’n Sentrale tema was moord en die sielkunde daaragter.

In ’n paar van Hitchcock se prente het karakters ’n moeilike verhouding met hul moeders. In "North by Northwest" (1959) is Roger Thornhill (Cary Grant) ’n onskuldige man wat deur sy ma gespot word omdat hy volhou dat skaduagtige, moorddadige mans agter hom aan is. In "The Birds" (1963) word die wêreld van Rod Taylor se karakter, ’n onskuldige man, aangeval deur wreedagtige voëls en hy sukkel om homself te bevry van sy klouerige ma (Jessica Tandy). Die moordenaar in "Frenzy" (1972) verag vroue, maar aanbid sy ma. Bruno in "Strangers on a Train" haat sy pa, maar het ’n ongelooflike noue band met sy ma. Sebastian in "Notorious" (1946) se verhouding met sy ma is vol konflik terwyl sy sy nuwe bruid verdink. Norman Bates het probleme met sy ma in "Psycho" (1960).

Hitchcock se heldinne is gewoonlik blond. Die slagoffers in "The Lodger" is almal blondines. In "Marnie" (1964) is die naamkarakter (Tippi Hedren) ’n dief. In "To Catch a Thief" (1955) bied Francie (Grace Kelly) aan om ’n man te help wat sy dink is ’n inbreker. Die bekendste blondine is "Psycho" se Janet Leigh, wie se ongelukkige karakter $40 000 steel en deur ’n psigopaat vermoor word. Sy laaste blonde heldin was Barbara Harris in sy laaste prent, "Family Plot" (1976).

Sommige resensente, onder andere Donald Spoto en Roger Ebert, stem saam dat "Vertigo" die prent is wat die persoonlikste is en die meeste van die regisseur onthul – dit gaan oor die obsessies van ’n man wat ’n vrou verander in die soort vrou wat hy begeer. Dit verken meer openlik en vir langer sy belangstelling in die verhouding tussen seks en die dood as enige ander van sy prente.

Hitchcock het dikwels gesê sy gunsteling onder sy eie prente was "Shadow of a Doubt".

Hitchcock is ’n paar keer benoem vir pryse en hy het verskeie van hulle gewen. Hy het twee Golden Globes, agt Laurel-pryse en vyf toekennings vir sy lewenswerk gewen (insluitende ’n Bafta). Hy is ook vyf keer vir ’n Oscar vir beste regisseur benoem, maar het dit nooit gewen nie. "Rebecca" (wat in 1941 elf Oscar-benoemings gekry het) het die prys vir beste prent gewen. Nog ’n Hitchcock-prent, "Foreign Correspondent", is in dieselfde jaar ook vir beste prent benoem.

In 1980 het Hitchcock ’n "Knight Commander of the Most Excellent Order of the British Empire" (KBE) geword.



Sewe prente

Ses prente

Vyf prente

Vier prente

Drie prente





</doc>
<doc id="88735" url="https://af.wikipedia.org/wiki?curid=88735" title="Roodeplaat-natuurreservaat">
Roodeplaat-natuurreservaat

Roodeplaat Natuurreservaat is 'n beskermde gebied wat aangrensend aan die Roodeplaatdam geleë is, 22 km noordoos van Pretoria, Gauteng.

In 1972 het die Departement van Waterwese en Bosbou die bestuur van die Roodeplaatdam-gebied oorgedra aan die Afdeling Natuurbewaring van die ou Transvaalse Provinsiale Administrasie (TPA). Hul mandaat was om die gebied te ontwikkel as 'n natuurreservaat en buitelug-ontspanningsfasiliteit vir Pretoria se inwoners. Die reservaat is in 1977 geproklameer.



</doc>
<doc id="88736" url="https://af.wikipedia.org/wiki?curid=88736" title="Montacute House">
Montacute House

Montacute House is 'n laat-Elizabethaanse herehuis naby die dorp Montacute in die Engelse graafskap South Somerset. Die huis word as 'n uitstekende voorbeeld van die Engelse boukuns in die oorgangstyd tussen die Gotiese en die Renaissance-styl beskou en is een van mees outentiese herehuise uit die Elizabethaanse tydperk wat feitlik onveranderd bewaar gebly het. Die huis is tans in besit van die "National Trust" en het in 2013 meer as 125 000 besoekers gelok.

Montacute House het omstreeks 1598 in opdrag van Sir Edward Phelips opgerig, een van die invloedrykste persoonlikhede in Engeland tydens die regentskap van koningin Elizabeth I en haar opvolger James I. Phelips het sy loopbaan as advokaat begin en het later 'n lid van die parlement geword. Hier het hy die amp van Speaker in die Laerhuis en daarna dié van "Master of the Rolls" beklee. Die hoogtepunt van sy loopbaan was die regsaak teen Guy Fawkes wat in die sogenaamde "Gunpowder Plot" 'n poging onderneem het om die koning en die parlementsgebou op te blaas.

Die ontwerper is moeilik om te paal, maar volgens oorlewering het Phelips in 1590 aan die plaaslike boumeester William Arnold die opdrag gegee om die herehuis met drie verdiepings te bou. As boumateriaal is Ham Hill-steen uit die omgewing gebruik. Die argitek het die Gotiese tradisies van katedraalbou met nuwe Renaissance-elemente uit vastelandse Europa gekombnieer.

Die nakomelinge van Sir Edward Phelips het die herehuis nog tot in die vroeë 20ste eeu bewoon. Ná 'n kort oorgangsperiode, waartydens dit verhuur is (onder andere aan Lord Curzon, die vroeëre visekoning van Indië en minister van buitelandse sake, wat hier saam met sy lewensmaat, die skryfster Elinor Glyn gewoon het), is die huis in 1927 deur die "National Trust" gekoop. Dit staan oop vir die publiek. Montacute House se Lang Galery, die langste in Engeland, het tydelik as 'n buiteafdeling van die Londense "National Portrait Gallery" gedien. Dit staan bekend vir sy belangrike versameling van olie- en waterverfskilderye uit die huis se ontstaansperiode.

In Montacute House se binneruimtes en tuine het al 'n verskeidenheid rolprente vir die silwerdoek asook televisiedrama's ontstaan.


</doc>
<doc id="88737" url="https://af.wikipedia.org/wiki?curid=88737" title="Margaret van der Post">
Margaret van der Post

Margaret van der Post is 'n Suid-Afrikaanse sopraan en musiekonderwyser. Sy is bekend vir haar radio-uitsendings en konsertoptredes saam met die Nasionale Simfonie-orkes.

Beatrice Margaret van der Post is op 20 Julie 1938 in Bloemfontein gebore en was 'n polio-lyer. 

Sy is aanvanklik in Pretoria deur Ena Bennett in klavierspel opgelei en vorder tot UOLM van UNISA (die Universiteit van Suid-Afrika se Onderwyslisensiaat in Musiek). Teen die tyd het sy sanglesse by Anna Elizabeth Pohl geneem. 

Sy ontvang 'n beurs van die Afrikaanse Musiekklub, die Lord Clarendon Cup vir vokale prestasie en die Buchanan-prys nadat sy as naaswenner van UNISA se oorsese beurs aangewys is. Toegerus met haar lisensiate vir klavier en sang, is sy na Londen om verder te studeer, nadat die Pretoriase publiek die fondse bygedra het. Na twee jaar onder leiding van Maria Santi het sy 'n verdere jaar onder Borishka Gereb studeer. Later het sy na Gereb vir verdere opleiding teruggekeer.

In 1964 keer sy na Suid-Afrika terug en werk as dosent in sang by die Pretoria Konservatorium vir Musiek. Sy word bekend vir haar radio-uitsendings en konsertoptredes saam met die Nasionale Simfonie-orkes. Sy neem aan 'n toer wat TRUK gereël het deel en sing in Bloemfontein, waar die Universiteit van die Vrystaat haar in 1969 aangestel om lesings by hul konservatorium aan te bied. Sy het haar konsertloopbaan in Bloemfontein voortgesit.


</doc>
<doc id="88739" url="https://af.wikipedia.org/wiki?curid=88739" title="Poliomiëlitis">
Poliomiëlitis

Poliomiëlitis, ook kinderverlamming of kortweg polio genoem, is 'n gevaarlike en hoogsaansteeklike siekte. Die siekte het al baie kinders in die geskiedenis geaffekteer. Dit kom egter nie meer algemeen voor nie. Volgens die Wêreldgesondheidsorganisasie het polio, sedert immunisasie in 1955 beskikbaar geword het, met 99% afgeneem.

Die poliovirus dring die liggaam deur die mond binne. Dit word gewoonlik as gevolg van swak higiëne of die inname van besmette water of voedsel versprei. Die virus se inkubasietyd is meestal 6-20 dae. Dit val die sentrale senuweestelsel aan en vernietig die senuweeselle wat vir spierwerking verantwoordelik is. Die persoon se arms en bene word meestal geaffekteer en kan verlamming veroorsaak.

Hoewel immunisasie teen polio vryelik beskikbaar en effektief is, is daar tans geen medikasie vir mense wat dit reeds opgedoen het nie. Die behandeling is daarop gemik om die persoon so gemaklik as moontlik te maak en die hersteltyd te versnel. Die simptome van polio verskil afhangend van hoe erg die infeksie is. Sommige mense ervaar slegs moegheid, koors, hoofpyn, keelseer en braking. Die simptome is gewoonlik vir een tot twee weke teenwoordig. By ongeveer 2% van pasiënte kom abnormale sensasie (gevoel), swaar asemhaling, moelike sluk, spierpyne, spierspasmas en verlamming voor. Hierdie simptome word deur die infeksie en inflammasie in die sentrale senuweestelsel en spinaalkoord veroorsaak.

In die kroniese fase is die verlamming ongeneeslik en lei dit tot blywende spierswakte. By groeiende kinders kan dit misvorming veroorsaak, deurdat die aangetaste ledemate nie normaal ontwikkel nie, of deur spiere kromgetrek word. As dit die asemhalingspiere aantas kan dit tot die dood lei.

Jonas Salk het in 1952 'n entstof ontwikkel teen polio.


</doc>
<doc id="88741" url="https://af.wikipedia.org/wiki?curid=88741" title="Langneus-penhaai">
Langneus-penhaai

Die Langneus-penhaai ("Squalus mitsukurii") kom wêreldwyd voor en in Suider-Afrika word die haai van Namibië tot Beira gevind.





</doc>
<doc id="88745" url="https://af.wikipedia.org/wiki?curid=88745" title="Spikkel-penhaai">
Spikkel-penhaai

Die Spikkel-penhaai ("Squalus acanthias") kom wêreldwyd voor en word in Suider-Afrika gevind vanaf die Oranjerivier tot by die Oos-Kaap. By die haai is die eerste dorsale vin agter die pektorale vin, die snoet is gepunt met wit kolle op. In Namibië word dit die "doringhaai" genoem.





</doc>
<doc id="88747" url="https://af.wikipedia.org/wiki?curid=88747" title="Ruwevel-penhaai">
Ruwevel-penhaai

Die Ruwevel-penhaai ("Cirrhigaleus asper") kom voor in die westelike Atlantiese Oseaan en die oostelike-sentraal Stille Oseaan. In Suider-Afrika kom dit voor noordwaarts vanaf Port Alfred tot by noordelike Madagaskar. Die haai het 'n baie skurwe vel.





</doc>
<doc id="88751" url="https://af.wikipedia.org/wiki?curid=88751" title="Absint">
Absint

Absint is 'n sterk alkoholiese drank wat tradisioneel van bitter alsem ("Artemisia absinthium", in Afrikaans ook bekend as wildeals), anys ("Pimpinella anisum"), vinkel - en afhangende van die metode - 'n verskeidenheid ander gekruie gestook word. Kenmerkend vir baie absintsoorte is hul groen kleur (die alsem-ekstrak bevat groen chlorofiel-pigmente) sodat na absint ook dikwels as "die groen feetjie" (Frans: "la fée verte") verwys word.

Met 'n alkoholgehalte van tussen 45 en 85 persent word absint onder die sterkste dranke gereken en gewoonlik met water verdun voordat dit geniet word. Maar dit is veral die hallusinatoriese uitwerking van bitter alsem wat 'n slegte reputasie aan absint besorg het. In sy oorsprongsgebied, die Val de Travers in die huidige Switserse kanton Neuchâtel, is absint vanaf 1792 vanweë sy genesende eienskappe gestook en as 'n "kuur-vir-alles" bemark nadat bitter alsem reeds van oudsher as genesende kruid gebruik is. Die plant is antisepties en het die vermoë om inwendige wurms te verdryf en om die baarmoeder te stimuleer. Dit is daarnaas ook as insekweerder ingespan.

In die tweede helfte van die 19de en in die vroeë 20ste eeu het absint veral in Frankryk baie gewild geraak as die gunstelingdrank van kunstenaars, skrywers en ander kreatiewe siele. Bekende absintdrinkers het onder meer Charles Baudelaire, Paul Gauguin, Vincent van Gogh, Ernest Hemingway, Edgar Allan Poe, Arthur Rimbaud, Aleister Crowley, Henri de Toulouse-Lautrec en Oscar Wilde ingesluit. Absint is indertyd dikwels vereenselwig met dekadensie en 'n boheemse leefstyl, en ná 'n reeks opspraakwekkende voorvalle - daar was selfs bewerings dat die Nederlandse skilder Vincent van Gogh onder die invloed van absint nie net skilderye met lewendige groen kleure geskep het nie, maar ook 'n deel van sy linkeroor afgesny het - het die drank weens die verslawende effek en ander sosiale euwels, wat daarmee geassosieer is, onder skoot gekom. Die stook van absint is in baie lande vir die grootste deel van die 20ste eeu heeltemal verbied.

Die mees verdagte bestanddele was thujone, ook absintol of tanasetoon genoem - 'n groep van bisikliese monoterpeen-ketone. Thujone is kleurlose vloeistowwe met 'n mentholagtige geur wat in die eteriese olies van onder meer wilde alsem, thuja, tiemie, salie en roosmaryn voorkom.

Moderne navorsing het die mites rondom absint hok geslaan. Die gesondheidskade, wat die drink van absint in die 19de en vroeë 20ste eeu na bewering aangerig het, word deesdae toegeskryf aan die slegte gehalte van destydse alsem-ekstrakte, oordosering daarvan en die groot hoeveelhede alkohol wat mense in dié tyd gedrink het. Sedert 1998 mag absint in die meeste Europese lande weer gedistilleer, verkoop en gedrink word. Dieselfde geld vir Suid-Afrika.

Naas bitter alsem ("artemisia absinthium") bevat absint, wat in Frankryk en Switserland gestook word, ook anys (wat gedeeltelik vervang word deur goedkoper steranys), vinkel ("Foeniculum vulgare"), hysop ("Hyssopus officinalis"), sitroenkruid ("Melissa officinalis") en Pontiese of Romeinse alsem ("Artemisia pontica"). Vir sommige variante van absint word ook engelkruid ("Angelica archangelica"), kalmoes ("Acorus"), "Origanum dictamnus", koljander ("Coriandrum sativum"), "Veronica", jenewer ("Juniperus communis"), groenneutmuskaat ("Myristica fragrans") en 'n verskeidenheid ander gekruie gebruik. Alsem, hysop, anys en vinkel verleen 'n besondere smaak aan absintlikeur. Alle ander kruie rond die smaak af. Groen absintsoorte het hul kenmerkende kleur aan chlorofiel-pigmente te danke wat in Pontiese alsem, hysop, sitroenkruid en kruisement ("Mentha") voorkom.

Thujon (ook absintol genoem) is 'n bestanddeel van bitter alsem se eteriese olie wat vir die stook van absint gebruik word. Die skadelike uitwerkings van thujon op die gesondheid van absint-drinkers, wat op die hoogtepunt van absint se gewildheid in 19de eeuse Frankryk waargeneem is, het onder meer duiseligheid, hallusinasies, waanvoorstellings, depressie, krampe, blindheid asook geestelike en liggaamlike verval ingesluit.

Thujon is 'n senugif wat in hoë konsentrasies verwardheid en epileptiese aanvalle (konvulsies) kan veroorsaak. Om hierdie rede het die Europese Unie die thujongehalte van alkoholiese dranke beperk tot 5 mg/kg in dranke wat tot 25 persent alkohol per volume bevat, tot 10 mg/kg in dranke met meer as 25 persent alkohol per volume en tot maksimaal 35 mg/kg in bitter likeur.

Konvulsiewe aanvalle, wat veral in 19de eeuse diereksperimente met absint waargeneem is, word tans aan die blokkade van GABA-reseptore en die desensitisering van serotonien-5-HT-reseptore toegeskryf wat deur thujon veroorsaak word.

Meer onlangse navorsing het egter getoon dat absint slegs relatief klein hoeveelhede thujon bevat wat nie die bogenoemde toksiese uitwerking op mense het nie. Waarskynlik is die alkoholgehalte van absint die beslissende faktor of selfs die oorsaak van alle waargenome skadelike uitwerkings.

Die alkoholgehalte per volume van historiese absinte het tussen 45 en 78 persent gewissel. Met enkele uitsonderings val die alkoholvlakke van moderne absintsoorte in dieselfde kategorie. Daar word egter ook soorte met 'n alkoholgehalte van tot 90 persent aangebied. Vanweë sy hoë alkoholvlak word absint gewoonlik verdun voordat dit gedrink word.

Historiese absinte is volgens hul alkoholgehalte per volume in vyf kwaliteitsgrade geplaas:

Volgens die bogenoemde kategorisering was "Absinthe des essence" van laer gehalte en is dit ook deur die laagste alkoholvlak gekenmerk, terwyl "Absinthe suisse" nie na Switserse absint verwys het nie, maar na die beste kwaliteit met 'n hoë alkoholgehalte.

Terugblikkend op die verlede konstateer die meeste moderne navorsers dat die verskynsel van "absintisme" in die 19de en vroeë 20ste eeu in samehang met die hoë alkoholgehalte en destydse drinkgewoontes bekyk moet word. In 1914 was die jaarlikse alkoholverbruik per capita in Frankryk nog 30 liter - veel hoër as die huidige wêreldrekordvlak van 18,22 liter suiwer alkohol per jaar en persoon wat in 2013 volgens statistieke van die Wêreldgesondheidsorganisasie deur Moldawiërs ingeneem is. Die simptome van absintisme verskil hoegenaamd nie van dié van chroniese alkoholmisbruik nie.

'n Verdere vraagstuk van 19de eeuse absintstokery, wat deur navorsers belig is, was die toevoeging van minderwaardige bestanddele. So het destydse absint onder meer amielakohol en ander foeselolies bevat. Nóg 'n bestanddeel, wat ernstige gesondheidsgevare inhou, was metanol of metielalkohol, die eenvoudigste alkohol wat duiseligheid, hoofpyn en ander ongesteldhede veroorsaak. Oor die langtermyn kan die inname van methanol selfs tot blindheid of verlamming lei, terwyl 'n oordosis dodelik kan wees.

Om aan absint sy kenmerkende en gewilde groen kleur te verleen, het stokerye destyds soms bykomende bestanddele soos aniliengroen, kopersulfaat en indigo by hul absinte gemeng. Nóg 'n gewilde kenmerk van destydse absint was die sogenaamde Louche-effek, 'n soort melkerigheid in die andersins deurskynende absint wat deur verdunning met water of sterk verkoeling veroorsaak word.

In die Val-de-Travers, 'n vallei in die Switserse kanton Neuchâtel is absintlikeur vanaf die laat 18de eeu industrieel vervaardig nadat bitter alsem al eeue lank medisinaal gebruik is. 'n Historiese dokument, wat van 1737 dateer, verwys na die plaaslike gewoonte om wyn met alsem te vermeng. Vanaf 1769 is alsemekstrak by die stook van brandewyn gebruik.

Die oorsprong van absint is onseker. Sommige bronne noem 'n Franse dokter, Pierre Ordinaire, wat in 1768 na Couvet gevlug het en absint na bewering omstreeks 1792 as 'n medisyne en "kuur-vir-alles" aan sy pasiënte voorgeskryf het, maar hierdie hipotese word nie deur enige dokument gestaaf nie. Die likeur word eweneens verbind met die Henriod-susters wat in dieselfde dorp woonagtig was. Moontlik het Henriette Henriod die resep vir absint self ontwikkel om dit kommersieel te gebruik en die likeur in apteke te verkoop.

In 1797 het Daniel-Henri Dubied saam met sy seun Marcelin en sy skoonseun Henri-Louis Pernod die eerste absintstokery in Couvet gestig om die likeur grootskaals te bemark. Aanvanklik is sestien liter absint per dag gestook. Weens die groot sukses, wat met die drank behaal is, en die tydrowende doeaneformaliteite en hoë uitvoerbelasting het Pernod in 1805 in Pontarlier, Frankryk sy eie likeurfabriek gevestig wat weens die groeiende vraag na absint uitgebrei moes word. Die absintbedryf in die Val-de-Travers, waar alsem kommersieel verbou is, het eweneens gefloreer. 'n Twintigtal stokerye is hier gevestig sodat die absintbedryf die belangrikste bron van inkomste vir die bewoners geword het. Absint is hoofsaaklik na Frankryk uitgevoer.

In 1830 het Franse troepe Algerië beset. Weens die swak sanitêre toestande het gereeld epidemies onder die Franse soldate uitgebreek wat deur militêre dokters onder meer met 'n mengsel van wyn, water en absint bestry is. So het die eerste Franse skepe, wat Algeriese hawens aangedoen het, reeds absintvate aan boord gehad. Soldate het daaglikse rantsoene absint ontvang om sowel die negatiewe uitwerkings van gekontamineerde drinkwater te versag asook om malaria te beveg.

Om in die stygende navraag na absint te kan voorsien, het die Pernod-stokery sy produksie opgestoot tot daagliks 20 000 liter, terwyl sy mededinger Berger 'n absint-distilleerdery naby Marseille gevestig het om die vervoerafstand na Algerië te verminder.

Danksy soldate, wat uit Algerië teruggekeer het, het absint dwarsoor Frankryk gewild geraak. Veral in Parys het Algerië-oudstryders begin om absint op laat namiddae in straatkafees te geniet.



</doc>
<doc id="88753" url="https://af.wikipedia.org/wiki?curid=88753" title="Derde Straat van Taiwan-krisis">
Derde Straat van Taiwan-krisis

Die Derde Straat van Taiwan-krisis was die derde reeks missieltoetse wat die Volksrepubliek China in die waters om die Republiek China (Taiwan), insluitende die Straat van Taiwan uitgevoer het. Die toetse het van 21 Julie 1995 tot 23 Maart 1996 plaasgevind. 

Die eerste groep missiele wat van die middel tot laat 1995 afgevuur is, was na bewering daarop gemik om 'n sterk boodskap aan die Taiwannese regering onder leiding van Lee Teng-Hui te stuur, aangesien hulle buitelandse beleid van die een-China-beleid weggedryf het. Die tweede groep missiele is vroeg in 1996 afgevuur om Taiwannese kiesers in die aanloop na die 1996 presidensiële verkiesing te intimideer.


</doc>
<doc id="88754" url="https://af.wikipedia.org/wiki?curid=88754" title="Győr">
Győr

Győr (uitgespreek [ˈɟøːr]; Duits: "Raab", Slowaaks: "Ráb") is 'n stad in noordwestelike Hongarye wat halfpad tussen Wene en Boedapest geleë is. Die stad is geleë aan beide kante van die Donau en is 8 kilometer van die Hongarye-Slowaakse grens en 62 km van die Slowaakse hoofstad, Bratislava. Met sowat 128 duisend inwoners is die stad die sesde grootste in die land.




</doc>
<doc id="88757" url="https://af.wikipedia.org/wiki?curid=88757" title="Grootneushaai">
Grootneushaai

Die Grootneushaai ("Carcharhinus altimus") is 'n haai wat in tropiese en subtropiese water voorkom, en jong haaitjies was al gewaar vanaf KwaZulu-Natal tot die Oos-Kaap. Die migrerende haai leef gewoonlik in diep water van 90 – 430 meter (300 – 1,410 vt) en vertoef graag aan die kante van kontinentale banke. In Engels staan die haai bekend as die "Bignose shark".





</doc>
<doc id="88759" url="https://af.wikipedia.org/wiki?curid=88759" title="Balule-natuurreservaat">
Balule-natuurreservaat

Die Balule-natuurreservaat (ook genoem "Balule Private Game Reserve") is 'n beskermde gebied van 40 000 hektaar in die ooste van die Limpopoprovinsie, Suid-Afrika. Dit maak ook deel uit van die Groter Limpopo Oorgrenspark as 'n lid van die Associated Private Nature Reserves (APNR). As 'n daadwerklike inisiatief om wildbewaring te bevorder, is al die heinings wat die APNR-natuurreservate - Balule, Timbavati, Klaserie en Umbabat - geskei het, asook die Krugerwildtuin s'n, verwyder. Die ekologiese voordele van hierdie inisiatief het die streek 'n gewilde eko-toerismebestemming gemaak en bewaringspogings het verseker dat die wildbevolking nou die Groot vyf insluit: leeus, olifante, buffels, luiperds en swartrenosters.


</doc>
<doc id="88760" url="https://af.wikipedia.org/wiki?curid=88760" title="Javahaai">
Javahaai

Die Javahaai ("Carcharhinus amboinensis") kom voor in die oos Atlantiese Oseaan, die Indiese-Pasifiese area, die Golf van Aden, Madagaskar en aan die ooskus van Afrika tot by KwaZulu-Natal. In Engels staan die haai bekend as die "Pigeye shark" of "Java shark".





</doc>
<doc id="88762" url="https://af.wikipedia.org/wiki?curid=88762" title="WhatsApp">
WhatsApp

WhatsApp is 'n kitsboodskapdiens vir slimfone en uitgesoekte funksieselfone wat van die internet gebruik maak vir kommunikasie. Benewens kort teksboodskappe (SMS'e), kan gebruikers beelde, videogrepe en klankboodskappe aan mekaar stuur, sowel as hul plek aandui met behulp van die geïntegreerde karteringsfunksies.

WhatsApp, Inc. is in 2009 gestig deur die Amerikaners Brian Acton en Jan Koum (ook die hoof- uitvoerende beampte), albei voormalige werknemers van Yahoo!, en is gebaseer in Mountain View, Kalifornië. Die maatskappy het 55 werknemers en is oorgeneem deur Facebook, Inc., wat sy verkryging van WhatsApp, Inc. vir $19,3 miljard op 19 Februarie 2014 aangekondig het.

In 'n bloginskrywing in Desember 2013 beweer WhatsApp hy het elke maand 400 miljoen aktiewe gebruikers. Op 22 April 2014 het WhatsApp meer as 500 miljoen maandelikse aktiewe gebruikers gehad; 700 miljoen foto's en 100 miljoen video's is in dié tyd elke dag gedeel. Dit hanteer ook elke dag meer as 10 miljard boodskappe.



</doc>
<doc id="88764" url="https://af.wikipedia.org/wiki?curid=88764" title="Jeffrey Dahmer">
Jeffrey Dahmer

Jeffrey Lionel Dahmer (21 Mei 1960 – 28 November 1994) was ’n Amerikaanse reeksmoordenaar. Hy het van 1978 tot 1991 altesaam 17 jong mans in Wisconsin en Ohio verkrag, vermoor en die lyke opgesny. Baie van sy latere moorde het ook nekrofilie, kannibalisme en die preservering van liggaamsdele behels. Dahmer was ook bekend as die Milwaukee-kannibaal.

Hy is op 15 Februarie 1992 skuldig bevind aan 15 van die 16 moorde wat hy in Wisconsin gepleeg het. Hy het later erken hy het 17 moorde gepleeg, die eerste hiervan in 1978 in Ohio. Die jurie het Dahmer se verweer van ’n geestesteuring verwerp en hy is tot 15 keer lewenslank gevonnis. Hy het later ’n 16de vonnis van lewenslange tronkstraf gekry vir die Ohio-moord in 1978.

Hy is op die oggend van 28 November 1994 deur ’n medegevangene in die tronk doodgeslaan.

Jeffrey Dahmer is op 21 Mei 1960 in West Allis, Wisconsin, gebore as die oudste seun van Joyce Annette Flint en Lionel Herbert Dahmer. Sy ma was van Walliese en sy pa van Duitse afkoms.

Lionel Dahmer was ’n student in chemie en baie van die huis af weg. Joyce was bekend as ’n intense persoon wat baie aandag van Lionel geverg het wanneer hy tuis was. Sy het eenkeer probeer selfmoord pleeg deur ’n oordosis pille te drink waaraan sy verslaaf geraak het. Dahmer het dus nie baie aandag van sy ouers gekry nie. Op skool was hy stil, maar het tog ’n paar vriende gehad.
Van vroeg af was Dahmer geïnteresseerd in diere. Hy het groot insekte versamel en hulle in bottels gehou. Hy sou karkasse van dooie diere langs die pad optel en hulle naby hul huis in stukke sny. Hy het gesê hy stel belang in hoe die diere "inmekaarpas".

In Oktober 1966 het die gesin na Doylestown, Ohio, verhuis. Dahmer se ma het toe hul tweede kind verwag wat op 18 Desember 1966 gebore is, en Jeffrey is toegelaat om ’n naam te kies. Hy het die naam David gekies. In dieselfde jaar het sy pa sy graad gekry en in die stad Akron, Ohio, as analitiese apteker begin werk.

In 1968 het die gesin weer getrek, na Bath, Ohio. Op hoërskool is hy as ’n buitestaander met min vriende beskou. Hy het ook gedrink; dit is die eerste keer opgemerk toe hy 14 jaar oud was. Hy sou bier en sterk drank by die skool insmokkel en dit voor, ná en tydens skooltyd drink. Hy het dit eenkeer sy "medisyne" genoem. Sy onderwysers het hom as beleef en intelligent beskou, al het hy aanvanklik gemiddelde punte gekry.

Toe hy puberteit bereik, het Dahmer besef hy is homoseksueel. Hy het dit nie vir sy familie vertel nie en hoewel hy en ’n ander seun ’n kort verhouding gehad het, het hulle nooit seks gehad nie. Toe hy seksuele fantasieë begin kry, sou hy later vertel, het oorheersing en algehele beheer oor ’n onderdanige seksmaat deel daarvan uitgemaak.

Teen 1977 het Dahmer se punte erg begin daal. Sy ouers het vir hom ’n privaat onderwyser gekry, maar dié het net beperkte sukses behaal. In dieselfde jaar is Dahmer se ouers geskei. In Mei 1978 het hy sy hoërskoolloopbaan voltooi.

Dahmer het sy eerste moord in 1978 gepleeg toe hy 18 jaar oud was, net drie weke nadat hy met skool klaargemaak het. Hy het in dié tyd alleen in die gesin se huis gewoon. Hy het ’n 18-jarige ryloper, Steven Mark Hicks, opgelaai. Dahmer het hom na sy huis gelok met beloftes van drank. Ná ure van saam drink, wou Hicks verder ryloop na ’n rock-konsert, maar Dahmer wou nie hê hy moes gaan nie. Hy het hom van agter met ’n handgewig teen sy kop geslaan. Toe Hicks bewusteloos neerval, het Dahmer hom verwurg, sy klere uitgetrek en gemasturbeer terwyl hy oor sy lyk staan.

Die volgende dag het Dahmer die lyk opgekap en in ’n vlak graf in die agterplaas begrawe. ’n Paar weke later het hy die lyk opgegrawe en die vleis van die bene afgesny. Hy het die vleis in suur opgelos en in die toilet afgespoel; die bene het hy met ’n hamer stukkend geslaan en in die beboste gebied agter die gesin se huis gestrooi.

Ná ’n onsuksesvolle kwartaal op universiteit het Dahmer opgeskop en by die Amerikaanse weermag aangesluit waar hy as mediese spesialis opgelei is. Op 13 Julie 1979 het hy diens gedoen in Baumholder in Wes-Duitsland. ’n Medesoldaat het in 2010 beweer Dahmer het hom daar oor ’n tydperk van 17 maande herhaaldelik verkrag. Hy het dit glo verskeie kere aan sy bevelvoerder gerapporteer, maar hy is nie geglo nie.

Weens Dahmer se voortdurende alkoholmisbruik het sy werk verswak en hy is eindelik (eervol) uit die weermag ontslaan. Op 24 Maart 1981 is hy na Fort Jackson gestuur, waar hy ’n vliegkaartjie kon kry na enige plek in Amerika waarheen hy wou gaan. Hy wou nie teruggaan huis toe nie en het Miami Beach, Florida, gekies. Hier het hy werk by ’n toebroodjiewinkel gekry en ’n kamer in ’n nabygeleë motel gehuur. Hy het al sy geld op drank uitgegee en ná ’n paar maande is hy uit die motel geskop. In September 1981 het hy sy pa gebel en gevra of hy kan teruggaan Ohio toe.

In Ohio het Dahmer bly drink en sy pa het hom in Desember 1981 na sy ouma in West Allis gestuur. Sy was die enigste familielid teenoor wie hy enige vorm van toegeneentheid getoon het. Sy het aanvanklik ’n goeie invloed op hom uitgeoefen; hy het saam met haar kerk toe gegaan, takies vir haar verrig en ernstig werk gesoek, hoewel hy steeds gedrink het. Vroeg in 1982 het hy werk gekry as bloedtrekker by die Milwaukee-bloedplasmasentrum. Hy het die werk 10 maande lank gehou voordat sy pos afgeskaf is. Die volgende twee jaar sou hy nie werk nie en het hy gelewe van geld wat sy ouma hom gegee het.

In Januarie 1985 het hy werk gekry by ’n sjokoladefabriek en in dié tyd het hy die stad se gay kroeë, boekwinkels en saunas leer ken. Hy het ook ’n manlike mannekyn uit ’n winkel gesteel en dit vir seksuele stimulasie gebruik totdat sy ouma daarop afgekom het en geëis het dat hy daarvan ontslae raak.

Teen laat 1985 het hy saunas begin besoek waar hy seks met ander mans gehad het. Hy het egter gefrustreerd geraak as sy seksmaats beweeg tydens seks en hy het in Junie 1986 begin om slaappille in hul drankies te gooi. Dan het hy hul bewustelose liggaame misbruik. Eindelik is sy lidmaatskap van die saunas opgeskort en hy het hotelkamers begin huur om dié praktyk voort te sit.

In dié tyd het Dahmer gelees van ’n 18-jarige jong man wat begrawe sou word. Hy het besluit om die lyk ná die begrafnis te gaan opgrawe, maar het van sy plan afgesien omdat die grond te hard was.

In Augustus 1986 is hy in hegtenis geneem omdat hy voor twee 12-jarige seuns gemasturbeer het. Dahmer het aanvanklik skuld beken, maar dit later teruggetrek. Die aanklag is verander na wanordelike gedrag en op 10 Maart 1987 is hy vir ’n proeftyd van ’n jaar gevonnis op voorwaarde dat hy berading kry.

In November 1987 het Dahmer die 25-jarige Steven Tuomi van Ontonagon in ’n kroeg ontmoet en hom na die Ambassador-hotel genooi waar hy ’n kamer gehuur het. Volgens Dahmer was hy nie van plan om Tuomi te vermoor nie; hy wou hom net bedwelm en seks met sy bewustelose liggaam hê. Toe hy die volgende oggend wakker word, was Tuomi dood en sy eie vuiste en een voorarm was vol kneusplekke. Hy kon glad nie onthou dat hy Tuomi vermoor het nie en "kon dit nie glo nie". Hy het toe ’n groot tas gekoop, Tuomi se lyk daarin gesit en dit na sy ouma se huis geneem. Daar het hy die volgende oggend die kop, arms en bene van die torso afgesny. Hy het die vleis in hanteerbare stukke gesny en in plastieksakke gesit. Die bene het hy in ’n laken toegedraai en met ’n hamer stukkend gekap. Hy het alles in ’n vullisdrom gegooi.

Hy het die kop twee weke lank gehou, dit gekook en gebleik en vir seksuele stimulasie gebruik. Eindelik was dit te bros weens die bleikproses en hy het daarvan ontslae geraak.

Ná Tuomi se dood het Dahmer aktief begin soek na slagoffers. Hy sou die meeste in gay kroeë ontmoet, na sy ouma se huis lok en hulle net voor of ná seks bedwelm. Dan sou hy hulle verwurg.

Twee maande ná die moord op Tuomi het Dahmer die 14-jarige manlike prostituut James Doxtator genooi om vir foto's te poseer. Daar het hy hom bedwelm en verwurg. Dahmer het die lyk vir ’n week in die huis se kelder gelos voordat hy daarvan ontslae geraak het op dieselfde manier as voorheen. Op 24 Maart 1988 het hy die 22-jarige, biseksuele Richard Guerrero buite ’n kroeg ontmoet. Hy is bedwelm en met ’n leergordel verwurg voordat Dahmer orale seks op die lyk uitgevoer het. Die res van die proses was dieselfde as met Tuomi en Doxtator se moord.

In September 1988 het Dahmer se ouma hom gevra om ander blyplek te soek weens sy gewoonte om jong mans laat snags huis toe te bring asook die slegte reuk in die kelder en motorhuis. Dahmer het ’n eenslaapkamerwoonstel gevind en op 25 September ingetrek. Die volgende dag is hy in hegtenis geneem omdat ’n 13-jarige seun wat hy na sy woonstel gelok het, bedwelm en betas het. In Januarie 1989 is hy skuldig bevind. Hy sou in Mei 1989 gevonnis word.

Twee maande ná sy skuldigbevinding en twee maande voordat hy gevonnis sou word, het Dahmer die vyfde keer gemoor. Sy slagoffer was die 24-jarige aspirant-model Anthony Sears, wat hy op 25 Maart 1989 in ’n gay kroeg ontmoet het. Volgens Dahmer het hy nie dié aand ’n slagoffer gesoek nie, maar Sears het net voor sluitingstyd met hom begin gesels. Hy het hom genooi na sy ouma se huis, waar hy intussen weer ingetrek het. Daar het hulle orale seks gehad voordat Dahmer hom bedwelm en verwurg het. Die volgende oggend het hy Sears se lyk in sy ouma se bad gesit en hom onthoof. Hy het die vleis van die bene gestroop, die bene stukkend gekap en in ’n vullisdrom gegooi. Volgens Dahmer het hy Sears "besonder aantreklik" gevind; dit was sy eerste slagoffer van wie hy liggaamsdele gehou het: hy het sy kop en geslagsdele in asetoon gepreserveer en in sy sluitkas by die werk gebêre. Toe hy die volgende jaar na ’n nuwe blyplek trek, het hy dit soontoe geneem.

Op 23 Mei 1989 is Dahmer gevonnis tot ’n proeftyd van vyf jaar en ’n jaar in ’n werkkamp, waar hy uitgelaat sou word om te gaan werk; hy moes ook as ’n seksoortreder registreer.

Ná 10 maande is hy uit die werkkamp vrygelaat en het sy proeftyd begin. Hy het eers na sy ouma in West Allis teruggetrek voordat hy in Mei 1990 by ’n nuwe woonstel in Milwaukee ingetrek het.

Binne ’n week in sy nuwe woonstel by 924 North 25th Street het Dahmer sy sesde slagoffer, Raymond Smith, vermoor. Smith was ’n manlike prostituut vir wie Dahmer na die woonstel gelok het. Hier het hy Smith ’n drankie met sewe slaappille gegee en hom met sy hande verwurg. Die volgende dag het hy ’n kitskamera gekoop en foto's van Smith se lyk in verskeie suggestiewe posisies geneem voordat hy dit in die badkamer opgesny het. Die arms, bene en pelvis het hy gekook en die bene in sy wasbak afgespoel. Die skedel het hy met spuitverf geverf en langs Anthony Sears s’n gesit. Dié het hy intussen van die werk af gebring.

Sowat ’n week later, op 27 Mei, het hy nog ’n jong man na sy woonstel gelok. Op dié geleentheid het hy egter per ongeluk self die gedokterde drankie gedrink. Toe hy wakker word, was die man weg en hy het ontdek hy is van $300 en ’n horlosie beroof.

In Junie 1990 het Dahmer ’n 27-jarige kennis, Edward Smith, na sy woonstel genooi. Nadat hy hom verwurg het, het hy die liggaam maande lank in die vrieskas gehou. Drie maande later het hy die 22-jarige Ernest Miller van Chicago na sy woonstel genooi. Dié keer het hy net twee slaappille gehad, en daarom het hy Miller se nekslagaar met ’n mes afgesny. Hy het foto's van die lyk geneem en dit daarna opgesny terwyl hy die afgesnyde kop gesoen en daarmee gepraat het. Miller se hart, boarmspier en dele van die vleis is in die vrieskas gebêre; die res van die skelet is in ’n oplossing gekook sodat die vleis maklik van die bene kan afkom. Die bene is in ’n ligte bleikmiddel laat lê. Hy het weer die skedel geverf en toe ’n laag emalje aangewend.

Drie weke later, op 24 September, het Dahmer vir David Thomas, die 22-jarige pa van ’n kind, in ’n winkelsentrum raakgeloop en hom genooi om saam met hom by sy woonstel te kom drink. Nadat hy hom bedwelm het, was hy nie meer tot hom aangetrokke nie, maar hy het hom in elk geval vermoor omdat Thomas kwaad sou gewees het dat Dahmer hom bedwelm het. Hy het geen dele van die lyk gehou nie, maar wel foto's geneem tewyl hy die lyk opsny. Die foto's het gehelp om Thomas later te identifiseer.

Dahmer sou eers weer vyf maande later moor. Hy het in dié tyd by sy paroolbeampte gekla dat hy angstig en depressief is en hy het selfs selfmoordgedagtes gehad. In Februarie 1991 het Dahmer die 17-jarige Curtis Straughter vermoor. Hy het die skedel, hande en geslagsdele gehou. Minder as twee maande later, op 7 April, het hy die 19-jarige Errol Lindsey raakgeloop en na sy woonstel genooi. Toe hy bedwelm was, het Dahmer ’n gat in sy skedel geboor en soutsuur daarby ingegooi om ’n permanente willose en onderdanige toestand te probeer teweegbring. Volgens Dahmer het Lindsey hierna wakker geword en gesê: "Ek het hoofpyn. Hoe laat is dit?" Hierna het Dahmer hom weer bedwelm en verwurg.

Teen 1991 het ander woonstelbewoners in Dahmer se blok begin kla oor die slegte reuk wat uit sy woonstel kom, asook snaakse geluide soos goed wat val en die klank van ’n kettingsaag. Toe die opsigter van die blok Dahmer daaroor kontak, het hy een keer gesê sy vrieskas het gebreek en die inhoud het sleg geword, en ’n ander keer dat al sy tropiese visse doodgegaan het.

Op die middag van 26 Mei 1991 het Dahmer die 14-jarige Konerak Sinthasomphone na sy woonstel gelok; hy was die jonger broer van die seun wat Dahmer in 1988 gemolesteer het. Terwyl die seun bedwelm was, het Dahmer orale seks met hom gehad. Hy het daarna ’n gat in sy skedel geboor en soutsuur in die frontale lob van die brein gespuit. Dahmer het verskeie biere gedrink terwyl hy langs die bewustelose Sinthasomphone lê. Toe het hy verder by ’n kroeg gaan drink en nog alkohol gekoop.

Vroeg die oggend, op pad terug, het Dahmer die seun naby sy woonstel op ’n straathoek sien sit. Hy was nakend en het met drie histeriese vroue gesels wat by hom staan. Dahmer het vir die vroue gesê die seun is sy minnaar en het hom probeer weglei. Die vroue het egter intussen 911 gebel. Toe twee konstabels opdaag, het Dahmer gesê Sinthasomphone was sy 19-jarige minnaar en dat hy dikwels so optree as hy dronk is. Toe een vrou wou keer dat Dahmer hom weglei omdat die seun hom teengesit het en daar bloed by sy sitvlak uitgekom het, het een konstabel haar kru ingelig om hulle uit te los, want dit is duidelik ’n geval van twee minnaars wat baklei.

Die konstabels het hierna saam met Sinthasomphone en Dahmer na laasgenoemde se woonstel geloop. Hulle het ’n vreemde reuk "soos dié van ontlasting" in die woonstel geruik (dit was die reuk van Hughes se ontbindende lyk). Hulle is toe daar weg nadat hulle vir Dahmer gesê het hy "moet mooi kyk" na Sinthasomphone.

’n Blote oproep sou onthul het Dahmer is ’n veroordeelde kindermolesteerder op parool.

Hy het hierna nog soutsuur in Sinthasomphone se brein gespuit; dié keer was dit noodlottig. Die volgende dag het Dahmer by die werk afgevat om die twee lyke in sy woonstel op te sny. Hy het albei kopbene gehou.

Teen die somer van 1991 het Dahmer sowat een persoon per week vermoor: op 30 Junie het hy na Chicago gereis en die 20-jarige Matt Turner by ’n bushalte raakgeloop. Turner het sy aanbod aanvaar om na Milwaukee te reis sodat Dahmer foto's van hom kon neem. Daar is hy bedwelm, verwurg en sy lyk opgesny. Vyf dae later, op 5 Julie, het Dahmer die 23-jarige Jeremiah Weinberger na sy woonstel genooi. Hier het hy kookwater by Weinberger se skedel probeer inspuit. Dié het in ’n koma verval en is twee dae later dood.

Op 15 Julie het Dahmer die 23-jarige Oliver Lacy na sy woonstel genooi en hom bedwelm. Dahmer wou dié keer die tyd uitrek wat hy saam met sy slagoffer deurbring. Nadat ’n poging om Lacy met chloroform bewusteloos te maak misluk het, het Dahmer sy werk gebel en ’n dag af gevra. Hy het Lacy toe verwurg en met die lyk seks gehad voordat hy dit opgesny het. Die kop en hart is in die yskas gebêre, en die skelet in die vrieskas.

Vier dae hierna, op 19 Julie, het Dahmer gehoor hy is afgedank. Direk hierna het hy die 25-jarige Joseph Bradehoft na sy woonstel genooi, hom verwurg en twee dae op die bed gelos. Hierna het hy sy kop afgekap, skoongemaak en in die yskas gebêre.

Op 22 Julie 1991 het Dahmer drie mans genader en hulle $100 beloof as hulle saam met hom na sy woonstel gaan, bier drink en hom geselskap hou. Die 32-jarige Tracy Edwards het ingestem. Hy het ’n vreemde reuk gekry en die soutsuur op die vloer gesien. Dahmer het verduidelik hy gebruik dit om stene mee skoon te maak. Ná ’n rukkie het Dahmer skielik ’n boei om Edwards se een pols vasgemaak, maar kon nie daarin slaag om sy hande te boei nie. Dahmer het toe gesê hulle moet kamer toe gaan sodat hy kaalfoto's van Edwards kon neem. Hier het hy ’n mes te voorskyn gebring en Edwards daarmee gedreig. Hy het onder meer vir hom gesê hy gaan sy hart eet.

In herhaalde pogings om te keer dat Dahmer hom aanval, het Edwards bly sê hy is Dahmer se vriend en gaan hom nie verlaat nie. Hy het toe voorgestel hulle gaan drink ’n bier in die sitkamer, waar daar lugreëling is. Hier het Edwards vir Dahmer in die gesig geslaan, hom van balans af gegooi en by die oop voordeur uitgevlug.

In die straat het hy twee konstabels voorgekeer en vir hulle vertel wat gebeur het. Hy is saam met hulle na Dahmer se woonstel. In die slaapkamer het een van die konstabels naakfoto's gekry en foto's van half opgesnyde menslike lyke. Toe Dahmer sien hy kom daarmee terug om vir sy kollega te wys, het hy met die konstabels begin baklei. Hulle het hom egter oorrompel en gebel vir nog polisiemanne. Intussen het hulle die afgesnyde kop van ’n man in die yskas gekry.

Toe die polisie later die woonstel deeglik deursoek, het hulle vier afgesnyde koppe in die kombuis gekry. Sewe skedels, sommige geverf en ander gebleik, is in Dahmer se slaapkamer en in ’n kas gekry. Ook twee menslike harte en ’n stuk armspier is in die yskas gekry. In die vrieskas is ’n hele torso ontdek, plus ’n sak organe en stukkies vleis wat aan die ys vassit. Elders in die woonstel is twee hele skelette gekry, ’n paar hande, twee afgesnyde en gepreserveerde penisse, ’n gemummifiseerde kopvel en nog drie torso's in ’n drom met ’n suuroplossing. Altesaam 74 foto's van die opsnyding van die slagoffers se lyke is gevind.

Die ondervraging van Dahmer deur speurder Patrick Kennedy het op 23 Julie 1991 begin. Oor ’n tydperk van twee weke het hy, en later ook speurder Patrick Murphy, Dahmer altesaam 60 uur lank ondervra.

Dahmer het sy reg om ’n prokureur teenwoordig te hê van die hand gewys. Hy het gesê hy wil alles beken, "want ek het dié gruwel geskep en dit maak net sin dat ek alles moontlik doen om ’n einde daaraan te bring". Hy het erken hy het sedert 1987 altesaam 16 jong mans in Wisconsin vermoor, en nog ’n slagoffer, Steven Hicks, in 1978 in Ohio.

Die meeste slagoffers was bewusteloos toe hulle vermoor is, hoewel sommige gesterf het nadat soutsuur of kookwater in hul skedels gespuit is. Hy het erken hy het nekrofilie gepleeg met verskeie van sy slagoffers se lyke, onder meer met hul ingewande terwyl hy hul lyke opgesny het. Hy het ook van die harte, lewers, boarmspiere en dele van die bobene geëet.

Gevra oor hoekom hy in die twee maande voor sy arres soveel meer mense vermoor het, het hy gesê hy "het heeltemal meegevoer geraak" deur sy drang om te moor. "Dit was ’n knaende en nimmereindigende begeerte om tot elke prys by iemand te wees. Iemand mooi, regtig mooi. Dit was eenvoudig heeldag lank in my kop."

Op die vraag oor hoekom hy sewe skedels en twee volle skelette gehou het, het hy gesê hy was besig om ’n privaat altaar van die skedels te bou wat hy op ’n swart tafel wou neersit. Hy wou wierook op elke punt van die tafel sit en bo dit alles ’n groot blou lamp hang. Die tafel wou hy voor ’n venster neersit wat bedek is met ’n swart, deurskynende stortgordyn, en hy wou in ’n swart leerstoel voor die altaar sit.

Op 25 Julie 1991 is Dahmer aangekla van vier moorde. Teen 22 Augustus is hy aangekla van nog 11 moorde in die deelstaat Wisconsin. Op 14 September het ondersoekers in Ohio dele van bene geïdentifiseer as dié van Steven Mark Hicks nadat hulle honderde ander beenstukke in die beboste gebied agter die Dahmers se gesinshuis gekry het. Dahmer is drie dae later van Hicks se moord aangekla.

Hy is nie aangekla van die moord op Steven Tuomi nie omdat dit nie sonder twyfel bewys kon word nie en Dahmer dit nie kon onthou nie; ook nie van poging tot moord op Tracy Edwards nie.

Jeffrey Dahmer se verhoor het op 30 Januarie 1992 begin. Hy het in Milwaukee voor regter Laurence Gram tereggestaan op 15 aanklagte van moord.

Aangesien Dahmer skuld beken het, was die hoofdoel van die verhoor om te bepaal of hy ’n geeste- of persoonlikheidsteuring het: die verdediging se verweer was dat Dahmer versteurd was weens sy drang tot nekrofilie, sy begeerte om met lyke seks te hê. Een sielkundige vir die verdediging het hom gediagnoseer met borderline-persoonlikheidsteuring.

Die staat het die verweer van ’n geestesteuring verwerp en een sielkundige vir die staat het gesê Dahmer het nie aan nekrofilie gely nie omdat hy seks met lewende, willose mense wou hê. Hy het hom ook gediagnoseer met borderline-persoonlikheidsteuring. ’n Ander sielkundige het gesê Dahmer het geen geestesiekte gehad nie; hy was ’n slinkse, berekende persoon. Hy het Dahmer ook met borderline-persoonlikheidsteuring gediagnoseer.

’n Psigiater het ook getuig hy glo nie Dahmer was geestesiek nie; hy het tot uiterstes gegaan om die moorde te beplan en seker te maak niemand sien hom nie. Sy misdade was dus nie impulsief nie. Hy het ook geglo as Dahmer ’n onbeheerbare drang gehad het om te moor, sou hy nie groot hoeveelhede alkohol voor die tyd moes drink nie; hy het dit gedoen om sy inhibisie te oorkom sodat hy kon moor, want hy sou dit nie andersins kon doen nie.

Op 15 Februarie het die jurie besluit Dahmer het nie aan ’n geestesteuring gely toe hy die moorde gepleeg het nie. Op die eerste twee aanklagte is hy gevonnis tot lewenslange tronkstraf plus 10 jaar, en op die ander 13 aanklagte verpligte lewenslange tronkstraf plus 70 jaar. Die doodstraf kon nie oorweeg word nie omdat Wisconsin dit in 1853 al afgeskaf het.

Drie maande later is Dahmer aan Ohio uitgelewer om tereg te staan vir die moord op sy eerste slagoffer, Steven Hicks. Hy het skuld beken en het op 1 Mei 1992 ’n 16de lewenslange tronkstraf gekry.

Dahmer het sy vonnis in die Columbia-gevangenis in Portage, Wisconsin, uitgedien. Hy is vir die eerste jaar in eensame aanhouding gehou uit vrees vir sy veiligheid. Daarna is hy met sy toestemming oorgeplaas na ’n afdeling met laer sekerheid, waar hy ’n werk gegee is om twee uur per dag die toiletblok skoon te maak.

Kort ná sy lang bekentenis in 1991 het Dahmer gevra of hy ’n Bybel kan kry. Die versoek is toegestaan en Dahmer het al hoe meer tyd aan godsdiens gewy. Hy het ’n wedergebore Christen geword en in Mei 1994 is hy in die tronk gedoop.

Op die oggend van 28 November 1994 het Dahmer en twee medegevangenes, Jesse Anderson en Christopher Scarver, hul selle verlaat vir werk. Hulle is vir sowat 20 minute sonder toesig in die gim se storte gelos. Kort hierna is Dahmer op die vloer gevind met ernstige kopwonde, hoewel hy nog geleef het. Hy is herhaaldelik met ’n ysterstaaf geslaan. Hy is na ’n hospitaal gehaas, maar ’n uur later dood verklaar. Jesse Anderson is ook gewelddadig aangerand en is twee dae later dood. Hul aanvaller, die 25-jarige Christopher Scarver, wat ’n vonnis van lewenslank uitgedien het vir ’n 1990-moord, het beken hy het hulle aangeval, hoewel hy nie die aanvalle vooraf beplan het nie. Hy is op 15 Mei 1995 nog twee vonnisse van lewenslange tronkstraf opgelê vir die moord op Dahmer en Anderson.

Dahmer het in sy testament bepaal daar moet geen diens wees nie en sy lyk moet veras word. Dit is in September gedoen en die as is tussen sy ouers verdeel.



</doc>
<doc id="88766" url="https://af.wikipedia.org/wiki?curid=88766" title="Laudium">
Laudium

Laudium is 'n dorp na die suidweste van Pretoria in Gauteng, Suid-Afrika, in die Stad Tshwane Metropolitaanse Munisipaliteit. Claudius is 'n naburige, grootliks residensiële voorstad wat effektief 'n uitbreiding van Laudium is. Dit was voorheen, onder die apartheidsregering, uitsluitlik vir Suid-Afrikaanse burgers van oorspronklik Indiese herkoms reserveer. Die dorp is 8 km suidwes van Pretoria se middestad en brei steeds uit. Nog 'n openbare behuisingsontwikkeling, Uitbreiding 2, bestaande uit raadswoonstelle, is later verkoop aan inwoners en is nou bekend as Himalaya Heights.

Teen die einde van apartheid het baie inwoners van Laudium verskuif na die naburige (voorheen uitsluitlike blank-) voorstede van Erasmia en Christoburg wat direk suid van Laudium lê. Uiteindelik is 'n verbindingspad gebou en geteer, wat sederdien 'n direkte reis tussen die voorstede moontlik maak. Voorheen was die enigste manier om tussen Laudium en Erasmia te reis 'n sirkelroete via die R55. Volgens die 2001-sensus het Indiërs byna 66% van die bevolking van Erasmia en Christoburg getel, en hulle het die wit inwoners in die voorafgaande tien jaar grootliks verplaas. Teen die laat 2000's het groter getalle van die meer gegoede Indiërinwoners uit Laudium verskuif na die nuutgestigte nabygeleë sekuriteitsbondels in die weste van Centurion. Indiërs wat huidig in hierdie gebiede woon handhaaf steeds godsdienstige, kommersiële en opvoedkundige bande met Laudium.

Die swart woonbuurt van Atteridgeville lê noordwes van Laudium, hoewel die twee gebiede geskei word deur 'n reeks heuwels, en geen direkte teerpad loop ​​tussen die twee buurte nie.


</doc>
<doc id="88767" url="https://af.wikipedia.org/wiki?curid=88767" title="Becquerel">
Becquerel

Die becquerrel is die SI eenheid vir die aktiwiteit van 'n radio-aktiwiteit en het die simbool "Bq". Die naam "becquerel" is in 1975 deur die BIPM te ere van die Franse fisikus Henri Becquerel toegeken. Dit is gedefinieer as die gemiddelde aantal radio-aktiewe disintegrasies per sekonde. Dus het die becquerel die dimensie s. Al is hierdie dimensie dieselfde as die dimensie van die SI-eenheid vir frekwensie, die hertz, word die eenheid "hertz" gebruik om gereelde gebeurtenisse te meet, maar 'n radio-aktiewe disintegrasie is 'n ewekansige gebeurtenis.


</doc>
<doc id="88768" url="https://af.wikipedia.org/wiki?curid=88768" title="Sandbankhaai">
Sandbankhaai

Die Sandbankhaai ("Carcharhinus plumbeus") is 'n haai wat wêreldwyd voorkom in tropiese en subtropiese water. In Suider-Afrika kom die haai aan die ooskus voor tot by Port Elizabeth.





</doc>
<doc id="88770" url="https://af.wikipedia.org/wiki?curid=88770" title="Sleetooghaai">
Sleetooghaai

Die Sleetooghaai ("Loxodon macrorhinus") is 'n haai wat voorkom in die Indiese-Pasifiese area, die Rooisee en aan die ooskus van Afrika tot by sentraal KwaZulu-Natal.





</doc>
<doc id="88772" url="https://af.wikipedia.org/wiki?curid=88772" title="Lyttelton Manor">
Lyttelton Manor

Lyttelton Manor is 'n voorstad in die ooste van Centurion, sowat 10 km suid van Pretoria-Sentraal, Suid-Afrika, geleë. Dit word begrens deur Kloofsig, Die Hoewes en Doringkloof-woonbuurte en grens aan die Waterkloof Lugmagbasis asook Groenkloof-natuurreservaat. 

Die hoofstraat is Bothalaan wat noordwaarts na die Fonteinedal loop, en die belangrike Unitas-hospitaal is ook in die buurt geleë.



</doc>
<doc id="88773" url="https://af.wikipedia.org/wiki?curid=88773" title="Akira Kurosawa">
Akira Kurosawa

Akira Kurosawa (Japannees: 黒澤 明, 23 Maart 1910 – 6 September 1998) was ’n Japannese rolprentregisseur, en . Hy word beskou as een van die belangrikste en invloedrykste rolprentmakers in die geskiedenis van die rolprentwese; hy het 30 rolprente geregisseer in sy loopbaan van 57 jaar.

Kurosawa het in 1936 in die rolprentbedryf betrokke geraak ná ’n kort loopbaan as skilder. Nadat hy jare lank as mede-regisseur en draaiboekskrywer gewerk het, het hy sy debuut as regisseur in 1943 tydens die Tweede Wêreldoorlog gemaak met die gewilde aksieprent "Sanshiro Sugata" (ook bekend as "Judo Saga"). Ná die oorlog het "Drunken Angel" (1948) hom ’n gerekende regisseur in Japan gemaak. Een van die hoofspelers was die toe onbekende akteur Toshiro Mifune. Die twee mans het later nog 15 prente saam gemaak. Sy vrou, Yōko Yaguchi, het ook in een van sy prente gespeel.

"Rashomon", waarvan die première in Augustus 1950 in Tokio was, weer met Mifune in, het op 10 September 1951 in ’n verrassende wending die Goue Leeu op die Venesiese Rolprentfees gewen en is daarna in Europa en Noord-Amerika uitgereik. Die sukses van die prent het gemaak dat die Weste vir die eerste keer kennis geneem het van Japannese rolprente, en dit het weer gelei tot die erkenning van ander Japannese rolprentmakers. Regdeur die 1950's en vroeë 1960's het Kurosawa sowat een prent per jaar geregisseer, onder meer ’n paar wat goed ontvang is soos "Ikiru" (1952), "Seven Samurai" (1954) en "Yojimbo" (1961). Ná die middel 1960's het hy baie minder produktief geraak, maar sy latere werk het sy laaste twee epiese prente ingesluit: "Kagemusha" (1980) en "Ran" (1985). Hy het nog pryse gewen, onder meer die Palme d'Or vir "Kagemusha" – meer dikwels oorsee as in Japan.

In 1990 het hy die Oscar ontvang vir sy lewensbydrae tot die rolprentbedryf.

Hy is ná sy dood deur die tydskrif "AsianWeek" en CNN aangewys as "Asiër van die Eeu" in die kategorie Kuns, Letterkunde en Kultuur. Hy is genoem "een van die (vyf) mense wat in die afgelope 100 jaar die meeste bygedra het tot die verbetering van Asië".

Van Kurosawa se werk sluit in:

Vir die volgende prente wat Kurosawa geregisseer het, het hy ook kresiet as vervaardiger ontvang:



</doc>
<doc id="88774" url="https://af.wikipedia.org/wiki?curid=88774" title="Adobe">
Adobe

Adobe Inc. (voorheen bekend as Adobe Systems Incorporated) is 'n Amerikaanse multinasionale sagtewaremaatskappy met sy hoofkwartier in San Jose, Kalifornië, VSA. Die maatskappy het in die verlede gefokus op die skepping van multimedia en kreatiwiteit-sagteware produkte, met 'n meer onlangse rigting na ryk Internet-toegepaste sagteware-ontwikkeling. Dit is die beste bekend vir sy "Portable Document Format" (PDF) en "Adobe Creative Suite", later "Adobe Creative Cloud".

Adobe is in Februarie 1982 deur John Warnock en Charles Geschke gestig, nadat hulle by Xerox PARC bedank het om die PostScript bladsybeskrywingstaal te ontwikkel en te verkoop. In 1985 het Apple Computer PostScript gelisensieer vir gebruik in sy LaserWriter drukkers, wat die vonk was vir die "desktop publishing"-rewolusie.


</doc>
<doc id="88776" url="https://af.wikipedia.org/wiki?curid=88776" title="Groot Piramide van Giza">
Groot Piramide van Giza

Die Groot Piramide van Giza (ook bekend as die Groot Piramide van Cheops) is die oudste en grootste van die drie piramides in die Dodeakker van Giza wat grens aan die stad El Giza, Egipte. Dit is een van die oudste van die Sewe Wonders van die Antieke Wêreld en die enigste een wat redelike ongeskonde behoue gebly het.

Na aanleiding van ’n inskrywing in ’n kamer wat die werkspan noem en ’n verwysing bevat na die vierde dinastie van farao Cheops, glo Egiptoloë die piramide is oor ’n tydperk van 10 tot 20 jaar as ’n graftombe gebou, tot omstreeks 2560 v.C. Dit was aanvanklik 146,5 m hoog en was 3 800 jaar lank die hoogste mensgemaakte struktuur in die wêreld. Daar was al verskeie wetenskaplike en alternatiewe teorieë oor die boutegnieke van die piramide. In die meeste word aanvaar dat groot klippe van ’n steengroef af gebring en opgelig is tot op die regte plek.

Daar is drie bekende kamers in die Groot Piramide. Die laagste kamer is in ’n rotsbodem uitgekap en die res is bo-op gebou. Die sogenaamde Koningin- en Koningskamer is hoër op in die struktuur. Dit is die enigste piramide in Egipte wat gange na bo en onder bevat. 

Die hoofdeel van die Giza-kompleks is ’n stel geboue wat twee tempels ter ere van Cheops insluit (een naby die piramide en die ander naby die Nyl), asook drie kleiner piramides vir Cheops se vroue, ’n selfs kleiner "satelliet"-piramide wat die twee tempels verbind en kleiner graftombes vir adellikes.


</doc>
<doc id="88778" url="https://af.wikipedia.org/wiki?curid=88778" title="Doringkloof">
Doringkloof

Doringkloof is 'n voorstad in Centurion, in die suide van Pretoria, Suid-Afrika. Doringkloof is geleë suid van Lyttelton Manor en noord van Irene en grens aan die hoofstraat (Bothalaan) wat na die Fonteinedal loop.



</doc>
<doc id="88779" url="https://af.wikipedia.org/wiki?curid=88779" title="Grotte van Catullus">
Grotte van Catullus

Grotte van Catullus ("Grotte di Catullo") is die naam vir die ruïnes van 'n Romeinse villa gebou in die begin van ons jaartelling aan die noordelike punt van die skiereiland van Sirmione aan die suidelike oewer van die Gardameer, Italië.



</doc>
<doc id="88780" url="https://af.wikipedia.org/wiki?curid=88780" title="Sir Seewoosagur Ramgoolam Internasionale Lughawe">
Sir Seewoosagur Ramgoolam Internasionale Lughawe

Sir Seewoosagur Ramgoolam Internasionale Lughawe (IATA-kode: MRU, ICAO: FIMP) SSR Lughawe, is die belangrikste internasionale lughawe in Mauritius. Dit is 26 km suidoos van die hoofstad Port Louis geleë. Die lughawe was voorheen bekend as die Plaisance Lughawe, maar dit is herdoop ter nagedagtenis van Sir Seewoosagur Ramgoolam. 

Die lughawe, wat beoog om tot 'n streekspilpunt te ontwikkel, het direkte vlugte na verskeie bestemmings in Afrika, Asië, Europa en is die tuiste van die land se nasionale lugredery Air Mauritius. "Airports of Mauritius Co. Ltd" (AML) is die eienaar en operateur van die lughawe; die regering van Mauritius is die grootste aandeelhouer van AML. "Airport Terminal Operations Ltd" (ATOL) is verantwoordelik vir die ontwerp, bou en bedryf van die nuwe eindpuntgebou.



</doc>
<doc id="88781" url="https://af.wikipedia.org/wiki?curid=88781" title="Roland Garros-lughawe">
Roland Garros-lughawe

Roland Garros-lughawe (: Aéroport de la Réunion Roland Garros) (IATA-kode: RUN, ICAO: FMEE), voorheen bekend as Gillot Lughawe, is geleë in Sainte-Marie op Réunion. Die lughawe is 7 kilometer oos van Saint-Denis. Dit is vernoem na die Franse vlieënier Roland Garros wat in Saint-Denis gebore is. Roland Garros-lughawe is die spilpunt van Air Austral en het 2 067 764 passasiers bedien in 2012.



</doc>
<doc id="88782" url="https://af.wikipedia.org/wiki?curid=88782" title="Semmelweis-universiteit">
Semmelweis-universiteit

Die Semmelweis-universiteit (Hongaars: "Semmelweis Egyetem") is 'n universiteit in Boedapest, die hoofstad van Hongarye. Die universiteit is in 1769 gestig en is vandag die oudste mediese skool in die land. Die Semmelweis-universiteit is genoem na Ignaz Semmelweis, die ginekoloog wat die oorsaak van kraamkoors in die 1840's ontdek het.



</doc>
<doc id="88784" url="https://af.wikipedia.org/wiki?curid=88784" title="Tampa, Florida">
Tampa, Florida

Tampa is 'n groot stad in die deelstaat van Florida. Dit is 'n belangrike handel-, nywerheids- en opvoedkundige sentrum. Dit lê op die weskus van Florida, in die Tampabaai en digby die Golf van Meksiko. Dit het 'n bevolking van sowat 347 645 mense (grootstadsgebied: 2 824 724 inwoners).


</doc>
<doc id="88785" url="https://af.wikipedia.org/wiki?curid=88785" title="Fidesz">
Fidesz

Fidesz - Hongaarse burgerlike-alliansie (Hongaars: Fidesz – Magyar Polgári Szövetség, uitgespreek [ˈfidɛs]) is 'n sentrum-regse politieke party in Hongarye. Die party is in 1988 gestig. 


</doc>
<doc id="88788" url="https://af.wikipedia.org/wiki?curid=88788" title="Fisionomie">
Fisionomie

Fisionomie of gelaatskunde is die studie van die gesig. Gesigspiere (gelaatstrekke) word gebruik om 'n persoon se karaktereienskappe te ontleed. Die woord is afgelei van Grieks: "φύσις" ("fusis"), natuur en "γνώμων" ("gnomon"), beoordeler. Fisionomie word as 'n skynwetenskap beskou.


</doc>
<doc id="88789" url="https://af.wikipedia.org/wiki?curid=88789" title="Egiptiese piramide">
Egiptiese piramide

Die Egiptiese piramides is antieke piramidevormige boustrukture in Egipte. Tot in 2008 is 138 piramides in dié land ontdek. Die meeste is gebou as grafkelders vir die land se farao's en hul vroue tydens die periodes van die Ou en die Middelryk van Egipte.

Die vroegste bekende Egiptiese piramides word aangetref by Saqqara, noordwes van Memphis. Die oudste van hulle is die Piramide van Djoser (gebou van 2630-2611 v.C.), tydens die 3de Dinastie. Dit is deur die argitek Imhotep ontwerp en word algemeen beskou as die wêreld se oudste monumentstruktuur van vormklipwerk. Die raming van hoeveel werkers nodig sou wees om die piramides te bou, wissel van ’n paar duisend tot 100 000.

Die bekendste Egiptiese piramides is dié by Giza, aan die buitewyke van Kaïro. Verskeie van die Giza-piramides word beskou as van die grootste strukture wat nog gebou is. Die grootste een is die Piramide van Cheops (of Choefoe). Dit is die enigste van die Sewe Wonders van die Antieke Wêreld wat nog bestaan.

Teen die tyd van die vroegdinastiese tydperk is belangrike mense begrawe in vierkantige bousels bekend as mastabas.

Die tweede histories aangetekende piramide se ontwerp word toegeskryf aan Imhotep; daar word geglo dit is as die grafkelder van farao Djoser ontwerp. Imhotep was sover bekend die eerste mens wat voorgestel het dat mastabas bo-op mekaar gestapel word om so ’n bouwerk te skep wat uit ’n aantal "trappe" bestaan wat al hoe kleiner word na bo. Die gevolg was die Trappiramide van Djoser, wat ontwerp is as ’n reusagtige trap wat die siel van die ontslape farao kon bestyg na die hemele. Imhotep se prestasie was so groot dat hy deur latere Egiptenare vergoddelik is.

Die tyd waarin die meeste piramides gebou is, val saam met die hoogtepunt van absolutistiese farao-heerskappy. In dié tyd is die beroemdste piramides, dié by Giza, gebou. Namate die sentrale heerskappy afgeneem het, het die begeerte en vermoë om op ’n massiewe skaal te bou afgeneem, en latere piramides was kleiner asook vinniger en minder goed gebou.

Die Egiptiese sultan Al-Aziz Oethman (1171–1198) het probeer om die Giza-piramides te verwoes. Hy het handdoek ingegooi nadat hy die Piramide van Menkaoere beskadig het, want dit het ’n te enorme taak blyk te wees.

Die vorm van die Egiptiese piramides verteenwoordig waarskynlik die oerheuwel waaruit die aarde volgens die Egiptiese mitologie geskep is. Dit verteenwoordig ook die neerskynende strale van die son, en die meeste piramides is afgewerk met gepoleerde, hoogs weerkaatsende wit kalksteen sodat dit geblink het as ’n mens dit van ver af gesien het. Die name het ook na die son se ligkrag verwys, soos die "Suidelike Skynende Piramide" (die amptelike naam van die Geboë Piramide by Dahsjoer) en "Senwosret Skyn" (die Senwosret-piramide by el-Lahoen).

Hoewel algemeen aanvaar word dat die piramides as grafkelders gebou is, is daar meningsverskille oor die spesifieke godsdienstige beginsels daarvan. Een teorie is dat hulle ontwerp is as ’n soort "opstandingsmasjien". Die Egiptenare het geglo die donker deel van die naglug waarom die sterre volgens hulle gedraai het, was die fisieke poort tot die hemele. Een van die nou gange wat van die hoofkamer van die Groot Piramide regdeur die struktuur strek, wys reg na die middel van hierdie deel van die lug. Dit laat kenners glo die piramides is dalk ontwerp om te dien as ’n middel waarmee die farao se siel reguit na die gode gestuur is.

Al die Egiptiese piramides is op die wesoewer van die Nyl gebou. Omdat die son daar ondergegaan het, is dit in die Egiptiese mitologie verbind met die doderyk.

Karl Lepsius het in 1842 die eerste moderne lys van piramides opgestel; hy het 67 getel. Baie meer is later ontdek. In November 2008 was daar 118 bekende Egiptiese piramides. Die ligging van Piramide 29, wat Lepsius die "Koplose Piramide" genoem het (moontlik dié van Menkaoehor), het ná sy ontdekking weer verlore geraak nadat dit met woestynsand bedek is, en dit is eers in 2008 herontdek.

Baie piramides is in ’n swak toestand of in sand begrawe. As hulle sigbaar is, lyk hulle dikwels soos rommelhope. Argeoloë identifiseer en ondersoek dus dikwels voorheen onbekende strukture. Die mees onlangse piramide wat ontdek is, is dié by Saqqara van koningin Sesjesjet, moeder van die 6de-dinastiese farao Teti. Die ontdekking is op 11 November 2008 bekend gemaak deur Zahi Hawass, sekretaris-generaal van die Egiptiese Opperraad van Oudhede.

Al die piramides, behalwe dié van die 3de-dinastiese Zawjet el-Amwat (of Zawjet el-Majitin), is op die wesoewer van die Nyl geleë, en die meeste is op ’n paar terreine gegroepeer. Die belangrikstes hiervan, van noord na suid, is:

Aboe Rawasj is die plek waar die heel noordelikste piramide voorkom (behalwe die ruïnes van Lepsioes s’n, Piramide 1) – die grootliks verwoeste Piramide van Djedefre, seun en opvolger van Choefoe. Aanvanklik is geglo die piramide is nooit voltooi nie. Nou glo argeoloë die piramide is nie net voltooi nie, dit was omtrent net so groot soos die Piramide van Menkaoere, en dus sou dit een van die sowat ses grootstes gewees het.

Sy ligging naby ’n groot kruispad maak dit ’n maklike bron van klippe. Weens buiting het min oorgebly benewens ’n hoop klippe op ’n natuurlike heuwel wat deel van die piramide se kern gevorm het. ’n Klein aangrensende satelliet-piramide het beter bewaar gebly.

Die Piramide van Choefoe word by Giza aangetref, asook die ietwat kleiner Piramide van Chafra, die middelslag-Piramide van Menkaoere, ’n paar klein satelliet-piramides bekend as koninginpiramides, en die Groot Sfinks.

Van die drie grotes het net die een van Chafra nog ’n bietjie van die oorspronklike gepoleerde kalksteen oor. Die piramide lyk groter as die aangrensende Chafra-piramide vanweë sy hoër ligging en sy helling, maar dit is kleiner in volume en hoogte.

Die Dodeakker van Giza is sedert die antieke tyd ’n gewilde toeristebestemming en het in die Hellenistiese tyd nog gewilder geword nadat Antipater van Sidon dit as een van die sewe wonders van die wêreld gelys het. Dit is die enigste van dié wonders wat vandag nog bestaan.

Twee onvoltooide piramides uit die Ou Ryk word hier aangetref. Daar word geglo die mees noordelike een is die graf van farao Nebka en die meer suidelike een dié van die 3de-dinastiese farao Chaba. As dit waar is, kan Chaba se kort bewind die rede wees dat sy trappiramide nie voltooi is nie. Dit is vandag sowat 17 m hoog; as dit voltooi was, sou dit waarskynlik hoër as 40 m gewees het.

Altesaam 14 piramides word hier aangetref; dit was die hoof koninklike dodeakker van die 5de Dinastie. Die gehalte is swakker as dié van die 4de Dinastie – dit dui moontlik op ’n afname in koninklike mag of ’n swakker ekonomie. Hulle is kleiner as vorige piramides en is van ’n plaaslike swakgehalte-kalksteen gebou.

Die drie grootste piramides is dié van Nioeserre, wat ook die beste bewaar gebly het, dié van Neferirkare Kakai en dié van Sahoere. Ook die onvoltooide Piramide van Neferefre word hier aangetref. Die meeste van die groot piramides by Aboe Sir is op dieselfde manier gebou, met ’n rommelkern, omring deur moddersteentrappe en ’n kalksteenafwerking. 

Groot piramides hier sluit in die Piramide van Djoser, wat beskou word as die oudste monumentstruktuur van vormklipwerk, en dié van Oeserkaf, Teti en Merikare. Die Piramide van Oeserkaf en van Oenas, wat ook hier is, was die onderwerp van een van die vroegste bekende restourasiepogings, deur Chaemweset, ’n seun van Ramses II. By Saqqara is ook die onvoltooide Trappiramide van Djoser se opvolger, Sechemchet. Argeoloë glo as dié piramide voltooi was, sou dit groter as Djoser s’n gewees het.

Suid van die hoofpiramides is die kleiner piramides van onder andere Pepi I, Isesi, Merenre, Pepi II en Ibi. Die meeste is in ’n swak toestand.

Die 4de-dinastiese farao Sjepseskaf het óf nie belanggestel óf nie die geld gehad om ’n piramide soos dié van sy voorgangers te laat bou nie; sy graf by Suid-Saqqara was ’n ongewoon groot mastaba en tempelkompleks. Dit is bekend as die Mastaba van Faraoen.

’n Voorheen onbekende piramide is in 2008 in Noord-Saqqara ontdek. Daar word geglo dit is die graf van Teti se ma, koningin Sesjesjet. Dit is tans sowat 5 m hoog, hoewel dit aanvanklik nader aan 14 m was.

Hierdie gebied is waarskynlik die belangrikste piramideterrein benewens Giza en Saqqara. Dit was egter tot in 1996 ontoeganklik weens sy ligging in ’n militêre basis en redelik onbekend buite argeologiese kringe.

Die suidelike piramide van Snofroe was waarskynlik die eerste Egiptiese piramide wat van die begin af bedoel was as ’n ware gladde piramide; die vroeëre Meidoem-piramide het gladde kante gehad, maar dit is ontwerp en gebou as ’n trappiramide en die trappe is later opgevul en agter ’n gladde afwerking versteek.

As ’n ware struktuur met gladde kante was die piramide net gedeeltelik ’n sukses; dit is ook die enigste groot Egiptiese piramide waarvan ’n groot deel van sy kalksteenafwerking behoue gebly het. As sulks is dit die beste moderne voorbeeld van hoe die Egiptenare wou hê hul piramides moes lyk. 

’n Paar kilometer noord is die laaste – en suksesvolste – van die drie piramides wat tydens Snofroe se bewind gebou is. Die Rooi Piramide is die eerste geslaagde, voltooide piramide met gladde kante. Dit is ook die derde grootste piramide in Egipte, naas dié van Choefoe en Chafra by Giza.

Ook by Dahsjoer is die Swart Piramide van Amenemhet III, sowel as ’n paar kleiner, meestal geruïneerde satelliet-piramides.

Dit lê suid van Dahsjoer en bevat verskeie moddersteen-piramides wat in die laat Middelryk gebou is, moontlik vir Amenemhat IV en Sobekneferoe.

Twee groot bekende piramides is by Lisjt gebou – dié van Amenemhat I en sy seun, Senoesret I. Laasgenoemde is omring deur die ruïnes van tien kleiner satelliet-piramides. Een van hulle is vir Amenemhat se neef Chaba II. Die terrein, sowat halfpad tussen Dahsjoer en Meidoem, en sowat 100 km suid van Kaïro, is dalk in die omgewing van die antieke stad Itjtawy (waarvan die presiese ligging nie bekend is nie), wat die hoofstad van Egipte was tydens die 12de Dinastie.

Die Meidoem-piramide is een van drie wat tydens die bewind van farao Snofroe gebou is, en daar word geglo die bouwerk is deur sy pa en voorganger, Hoeni, begin. Dit is egter nie vir seker nie, en geen melding van Hoeni se naam is op die terrein gevind nie.

Dit is ontwerp as ’n trappiramide, en later verander in die eerste "ware" piramide met gladde kante toe die trappe opgevul is en dit glad afgewerk is.

Verskeie rampspoedige ineenstorting het die piramides in antieke en Middeleeuse tye getref. Middeleeuse skrywers het dit beskryf met sewe trappe, maar net die drie boonstes het behoue gebly – vandaar die struktuur se vreemde, toringagtige voorkoms. Die heuwel waarop dit staan, is nie natuurlik nie; dit is ’n klein berg rommel wat geskep is toe die laer dele van die piramide verweer het.

Amenemhet III was die laaste magtige heerser van die 12de Dinastie, en daar word geglo die piramide by Hawarra, naby Faijoem, is ouer as die sogenaamde "Swart Piramide" wat deur dieselfde farao by Dahsjoer laat bou is. Daar word geglo die Hawarra-piramide is sy laaste rusplek.

Die Piramide van Senoesret II by el-Lahoen is die mees suidelike koninklike grafpiramide in Egipte. Die bouers het die hoeveelheid werk wat nodig was om dit te bou op ’n slim manier verminder deur ’n natuurlike kalksteenheuwel van 12 m hoog as sy basis en kern te gebruik.

Pije, die eerste heerser van die 25ste Dinastie, het ’n piramide by El-Koerroe laat bou. Hy was die eerste farao in eeue wat in ’n piramide begrawe is.

Die tabel hier onder dui die volgorde aan waarin die belangrikste piramides gebou is. Die farao wat opdrag vir die bouwerk gegee het, hul benaderde bewind en die ligging word aangedui.



</doc>
<doc id="88790" url="https://af.wikipedia.org/wiki?curid=88790" title="Sir Seewoosagur Ramgoolam botaniese tuin">
Sir Seewoosagur Ramgoolam botaniese tuin

Die Sir Seewoosagur Ramgoolam-botaniese tuin (soms verkort tot die SSR Botaniese tuin), algemeen bekend as die Pamplemousses-botaniese tuin, is 'n gewilde toeriste-aantreklikheid in Pamplemousses, naby Port Louis, Mauritius. Dit is die oudste botaniese tuin in die Suidelike Halfrond en is bekend vir sy lang dam met die reuse waterlelies ("Victoria amazonica"). Die tuin is gebou deur Pierre Poivre (1719–1786) in 1770 en dek 'n gebied van sowat 37 hektaar.

Die tuin, wat 'n lang ruk die derde plek beklee het tussen al die tuine wat oor die wêreld bewonder kan word, het al bekend gestaan as "Jardin de Mon Plaisir", "Jardin des Plantes", "Le Jardin National de l’Ile de France", "Jardin Royal", "Jardin Botanique des Pamplemousses", en tydens die Britse kolonialisme, die "Royal Botanical Gardens of Pamplemousses". Op 17 September 1988 is die tuin formeel genoem as "Sir Seewoosagur Ramgoolam Botaniese tuin", na die eerste Eerste minister van Mauritius, soos ook die kleiner SSR Botaniese Tuin van Curepipe.

Benewens sy reuse waterlelies, beskik die tuin ook oor speserye, ebonies, suikerriet en 85 variëteite van palms van Sentraal-Amerika, Asië, Afrika en die eilande in die Indiese Oseaan. Baie bome is deur wêreldleiers en koninklikes, soos Prinses Margaret, Indira Gandhi, François Mitterrand en Robert Mugabe geplant.



</doc>
<doc id="88791" url="https://af.wikipedia.org/wiki?curid=88791" title="Kenya Airways">
Kenya Airways

Kenia Airways is die vlagdraer-lugredery van Kenia. Die maatskappy is in 1977 gestig ná die ontbinding van "East African Airways". Die redery se hoofkantoor is in Embakasi, Nairobi geleë, met sy spilpunt by Jomo Kenyatta Internasionale Lughawe.

Die lugredery was 'n volfiliaal van die regering van Kenia tot in April 1995, waarna dit in 1996 geprivatiseer is, die eerste Afrika-vlagdraer om dit suksesvol te doen. Kenia Airways is tans 'n openbare-private-vennootskap. Die grootste aandeelhouers is die regering van Kenia (29,8%) en KLM, wat 'n 26,73%-belang in die maatskappy hou. Die res van die aandele word deur private eienaars gehou; die aandele word op die Nairobi Effektebeurs, die Dar-es-Salaam Effektebeurs en die Ugandese Sekuriteitebeurs verhandel.

Kenia Airways word as een van die voorste Sub-Sahara-operateurs beskou. In Januarie 2013 beklee die redery die vierde posisie onder die top tien in Afrika volgens sitplekbesetting, na die Suid-Afrikaanse Lugdiens, Ethiopian Airlines en EgyptAir. Die lugredery is 'n volle lid van "SkyTeam" sedert Junie 2010, en is ook 'n lid van die Afrika-lugrederyvereniging sedert 1977. Die maatskappy het 4 006 werknemers in Junie 2013 gehad.


</doc>
<doc id="88792" url="https://af.wikipedia.org/wiki?curid=88792" title="Kleiner sopvinhaai">
Kleiner sopvinhaai

Die Kleiner sopvinhaai ("Hypogaleus hyugaensis") kom in die Indiese-Pasifiese area en aan die ooskus van Afrika vanaf Kenia tot by KwaZulu-Natal voor. Die haai lyk baie soos die vaalhaai en word tot 1.3m lank. Hulle leef in water wat 40 – 230 m diep is.





</doc>
<doc id="88794" url="https://af.wikipedia.org/wiki?curid=88794" title="Piramide">
Piramide

’n Piramide (van die Griekse πυραμίς, "piramis") is ’n struktuur met die vorm van ’n piramide; dus met ’n paar plat vlakke wat met ’n punt na bo loop. Die basis kan drie-, vier- of meerhoekig wees. In die boukuns word onder die term piramides verstaan monumente wat 'n ooreenkoms toon met die gelyknamige meetkundige figuur. Die term word byna uitsluitlik toegepas op bouwerke uit Ou Egipte en uit pre-Columbiaanse Sentraal-Amerika. Vergelykbare monumente soos die ziggoerats van Mesopotamië en sommige Hindoe-tempels word nie piramides genoem nie.

’n Piramide se ontwerp, met die grootste gewig naby die grond, beteken daar is minder materiaal bo wat ’n druk uitoefen. Dié verspreiding van gewig het vroeëre beskawings in staat gestel om stewige monumente te bou.

Baie beskawings dwarsoor die wêreld het piramides gebou. Die Rooi Piramide by Dahsjoer en die Groot Piramide van Giza, albei in Egipte, was duisende jare lank die grootste mensgemaakte strukture op aarde. Laasgenoemde, die graftome van farao Cheops, was een van die Sewe Wonders van die Antieke Wêreld, en is die enigste een wat nog bestaan. Dit is hoofsaaklik van kalksteen gebou (met groot, rooi granietblokke in sommige kamers) en word as ’n argitektoniese meesterstuk beskou. Dit bevat sowat 1,3 miljoen blokke van 2,5 tot 15 ton. Dit was oorspronklik 146,5 m hoog. Dit is die hoogste Egiptiese piramide.

Die grootste piramide wat volume betref, is die Groot Piramide van Cholula in die Mexikaanse staat Puebla.

Die Egiptiese piramides was grafmonumente vir die Farao's en hul naaste familielede. Die meeste dateer uit die Ou Ryk (ca. 2700-2100 v.C.) en is aan die westelike oewer van die Nyl geleë, suid van die delta tussen Hawara en Aboe Roasj, in 'n gebied wat ongeveer 100 km lank is. Die piramide het ontwikkel uit die mastaba, 'n lae, reghoekige bouwerk van klip waaronder 'n graf geleë was. 

Die oudste piramide is die trappepiramide van Djoser by Sakkara (ca. 2700 v.C.). Die piramide bestaan uit 6 kleiner wordende terrasse en het 'n groot mastaba as kern. Rondom die piramide is 'n kompleks van kultusgeboue (vandag gedeeltelik gerestoureer) opgerig, omring deur 'n pragtig uitgevoerde muur (sowat 550 x 275m). Die volgende fase in die piramideboukuns word verteenwoordig deur die piramide by Meidoem, wat 93 m hoog is en deur Snofroe, stigter van die 4e dinastie (ca. 2613-2494 v.C.), laat bou is. Dit is 'n trappepiramide wat glad afgepleister is.

Die piramide by Dahsjoer, wat ook deur Snofroe opgerig is, vertoon halfpad tussen die basis en die top 'n knik (knikpiramide). Moontlik moes die piramide vinniger voltooi word as wat die bedoeling was. Kenmerkend vir die "klassieke" piramides, waartoe die van Snofroe ook gereken word, is 'n benede- of daltempel wat 'n entjie weg van die kompleks gebou is en deur ŉ prosessieweg verbind is met die dodetempel wat teen die piramide gebou is. Die ingewikkeldste voorbeeld hiervan is by Gizeh, waar die piramides van Cheops, Chefren en Mykerinos (4e dinastie, ca. 2500 v.C.) naas mekaar opgerig is. 

Die piramide van Cheops is die grootste ter wêreld en het 'n basis van 230 x 230 m Die hele kompleks van Gizeh is sedert die 10e eeu n.C. deur die lslamitiese heersers van Egipte as steengroewe vir die bou van Kaïro gebruik, met die gevolg dat die 3 piramides van hul oorspronklike gladde buitebedekking van Turakalksteen gestroop is. Die tempels het verdwyn, met uitsondering van die goed bewaarde daltempel van Chefren. 

Die laaste groot piramide van die Ou Ryk is die van Pepi II (6e dinastie, ca. 2200 v. C.). In die daaropvolgende tydperk van politieke ontstabiliteit (die sogenaamde Eerste Tussentydperk, ca. 2100 – 2200 v. C.) is geen piramides gebou nie, totdat Farao Mentoehotep (11e dinastie) in omstreeks 2015 v.C. die sentrale gesag herstel het. Tydens die 11e en 12e dinastie (ca. 2050 – 1786 v.C.) is verskillende piramides gebou (by Dahsjoer en El Fajoem), maar na die tyd is voorkeur gegee aan rotsgrafte. 

Die eerste nabootsings van die piramides van die Ou Ryk is deur die Nubiese konings van ca. 700 v.C. tot 350 n.C. gebou. By die Soedanese stede Meroë (tans Merowe) en Napata staan rye koningsgrafte in die vorm van baie steil piramides wat nie baie hoog is nie. Die sogenaamde piramide van Cestius (Rome, 12 v.C.), die grafmonument van die tribuun Gaius Cestius, was eeue lank die enigste voorbeeld van 'n "Egiptiese" piramide in Europa. Tydens die Neo-Klassisisme het onder andere die Franse argitek Etienne Louis Boullee (1728- 1799) en die Venesiaanse beeldhouer Antonio Canova (1757-1822) enkele piramidevormige grafmonumente ontwerp.

Die pre-Columbiaanse piramides is almal trappepiramides wat eindig in platforms waarop tempels gebou is. Die grootstes se heliing is nie so steil soos die van die Egiptiese piramides nie, terwyl die kleineres se helling juis baie steiler is. Die tempel bo-op die piramide word bereik deur trappe wat aan een of meer van die sykante aangebring is. Byna al die ou kulture in Sentraal-Amerika het piramides gebou; hulle word derhalwe in groot dele van Mexiko, Honduras, Guatemala en EI Salvador aangetref. 

Die meeste van die piramides is gebou in die klassieke periode (van die begin van die Christelike jaartelling tot ca. 1000) en in die na-klassieke periode (tot die koms van die Spanjaarde in die 16e eeu). Enig in sy soort is die sogenaamde nissepiramide van El Tajin in die gebied van Veracruz (Mexiko), wat tussen die 4e en die 9e eeu gebou is. Op elke terras is ŉ reeks nisse waarin offerandes waarskynlik geplaas is. Die sogenaamde inskripsiepiramide (Palenque, Mexiko) is in die klassieke periode gebou. 

In 1950 is ŉ grafkelder onder die bouwerk gevind, tot vandag toe ŉ unieke vonds. Die grootste piramide in Sentraal-Amerika is die piramide van die Son en die Maan by Teotihuacan in Mexiko (voor die 9e eeu n.C.), wat 63 m hoog is. Uit die Maya-Tolsteekse periode (na-klassiek) dateer groot godsdienstige sentra soos Chichén Itzá en Uxmal. Die piramides by die sentra is meestal laag, met 'n groot plat vlak bo-op, sodat daar nie eintlik meer van piramides gepraat kan word.



</doc>
<doc id="88796" url="https://af.wikipedia.org/wiki?curid=88796" title="J.L.B. Smith">
J.L.B. Smith

James Leonard Brierley Smith, (26 Oktober 1897 – 7 Januarie 1968), meer bekend J.L.B. Smith, was 'n Suid-Afrikaanse igtioloog, organiese skeikundige en professor. Hy het bekend geword toe hy die Selakant geïdentifiseer het. Daar is vroeër geglo dat die Selakant reeds uitgesterf het. Hy het verskeie publikasies die lig laat sien waarvan "SMITHS' SEA FISHES" die bekendste is.

Smith verwerf 'n meesters in chemie aan die Universiteit Stellenbosch en 'n doktoraal in filosofie aan die Universiteit van Cambridge. Met sy terugkeer na Suid-Afrika doseer hy aan die Rhodes-universiteit in Grahamstad in die Oos-Kaap.

Sy belangstelling in igtiologie ontstaan tydens ‘n strandvakansie, waar hy as gevolg van swak gesondheid ontspan het.
In 1938 hoor Smith dat Marjorie Courtenay-Latimer ‘n selakant gevind het. Hy ondersoek die vis in Februarie 1939, waarna hy dit identifiseer. Die vis is na die ontdekker daarvan vernoem, "Latimeria".

Smith het saam met sy vrou aan die boek "Sea Fishes of South Africa" (1949) gewerk, waarna verskeie ander titels tot in 1968 verskyn het.

In 1968 pleeg Smith na 'n lang tydperk van siekte selfmoord deur sianied te neem. Sy vrou het later die instituut vir igtiologie in Grahamstad gestig.




</doc>
<doc id="88800" url="https://af.wikipedia.org/wiki?curid=88800" title="Akwa (kleur)">
Akwa (kleur)

Akwa poog om die kleur van kraanwater voor te stel. Dit is 'n groenerige blou kleur en 'n variant van die kleur siaan.

Volgens verskeie kleurskemas word akwa as volg voorgestel:


</doc>
<doc id="88801" url="https://af.wikipedia.org/wiki?curid=88801" title="Ultramarien">
Ultramarien

Ultramarien is 'n diep blou kleur en 'n pigment wat oorspronklik gemaak is deur "lapis lazuli"-steen te verpoeier. Na daar gevind is dat dit te duur raak, is daar begin om dit sinteties te vervaardig.
Volgens verskeie kleurskemas word ultramarien as volg voorgestel:


</doc>
<doc id="88802" url="https://af.wikipedia.org/wiki?curid=88802" title="Teenpous Alexander V">
Teenpous Alexander V

Alexander V gebore Petros Philargos ook Petrus van Candia of Petrus Philargos genoem (Candia = Kreta) was 'n teenpous tydens die Westerse Skisma met sy setel in Pisa. Hy was 'n teenpous van Pous Gregorius XII van 1409 tot aan sy dood in 1410.

Alexander was Grieks van afkoms, gebore op Kreta. Hy was 'n Franciskaner monnik en het gestudeer aan die universiteite van Oxford en Cambridge. Hy is aangestel as kardinaal deur Pous Innocentius VII op 12 Junie 1407 en was aartsbiskop van Milaan.
Die konsilie van Pisa in 1409 het probeer om die Westerse Skisma te beëindig deur beide Pous Gregorius XII en Teenpous Benedictus XIII af te set en Alexander as nuwe pous te kies. Dit het nie gewerk nie en nou was daar drie pouse, een in Rome een in Avignon en een in Pisa. Alexander het die steun gehad van die grootste deel van die Christelike wêreld naamlik die kerke in Frankryk, Engeland, Boheme en 'n groot deel van Duitsland. In 1410 het hy aartsbiskop Zbynek van Praag opdrag gegee om die werke van die hervormer Wycliffe te verbrand.
Na 'n pontifikaat van slegs tien maande sterf Alexander onverwags op 3 Mei 1410. Hy word begrawe in die Franciskus kerk in Bologna en opgevolg deur Teenpous Johannes XXIII.
Hoewel Alexander deur die Roomse Kerk as 'n teenpous beskou word, is daar nie 'n wettig pous met die naam Alexander V nie. Die volgende Alexander is die wettige pous Pous Alexander VI.


</doc>
<doc id="88806" url="https://af.wikipedia.org/wiki?curid=88806" title="Elektriese blou">
Elektriese blou

Elektriese blou is 'n kleur naby aan siaan. Dit is 'n voorstelling van die kleur van weerlig, 'n elektriese vonk, en argontekens; dit is vernoem na die gloei wat geïoniseerde lug gedurende elektriese ontladings produseer.

Die eerste opgetekende gebruik van "elektriese blou" as 'n kleur se naam in Engels was in 1884. Die kleur elektriese blou was in die mode in die 1890's.

Volgens verskeie kleurskemas word elektriese blou as volg voorgestel:


</doc>
<doc id="88807" url="https://af.wikipedia.org/wiki?curid=88807" title="Ligblou">
Ligblou

Ligblou is 'n ligte blou kleur, die oorspronklike kleur van die Noord-Transvaalse Rugbyunie en die Blou Bulle.

Volgens verskeie kleurskemas word ligblou as volg voorgestel:


</doc>
<doc id="88808" url="https://af.wikipedia.org/wiki?curid=88808" title="Poeierblou">
Poeierblou

Poeierblou is 'n kleur, 'n vaal skakering van blou.

Volgens verskeie kleurskemas word poeierblou as volg voorgestel:


</doc>
<doc id="88809" url="https://af.wikipedia.org/wiki?curid=88809" title="Donkerblou">
Donkerblou

Donkerblou is 'n kleur, die tweede diepste skakering van blou na middernagblou.

Volgens verskeie kleurskemas word donkerblou as volg voorgestel:


</doc>
<doc id="88810" url="https://af.wikipedia.org/wiki?curid=88810" title="Kobalt (kleur)">
Kobalt (kleur)

Kobalt is 'n diep kleur, 'n donker skakering van blou.

Volgens verskeie kleurskemas word kobalt as volg voorgestel:


</doc>
<doc id="88811" url="https://af.wikipedia.org/wiki?curid=88811" title="Koningsblou">
Koningsblou

Koningsblou is 'n kleur, 'n helder skakering van blou.

Volgens verskeie kleurskemas word koningsblou as volg voorgestel:


</doc>
<doc id="88813" url="https://af.wikipedia.org/wiki?curid=88813" title="Denim (kleur)">
Denim (kleur)

Denimblou is 'n kleur, 'n indigoskakering van blou.

Volgens verskeie kleurskemas word denimblou as volg voorgestel:


</doc>
<doc id="88814" url="https://af.wikipedia.org/wiki?curid=88814" title="Laventel (kleur)">
Laventel (kleur)

Laventel is 'n kleur, 'n ligpers skakering van blou.

Volgens verskeie kleurskemas word laventel as volg voorgestel:


</doc>
<doc id="88815" url="https://af.wikipedia.org/wiki?curid=88815" title="Donker energie">
Donker energie

Donker energie is denkbeeldige energie wat as knoeifaktor gebruik word om die versnellende uitbreiding van die heelal te verklaar.

Wat vandag waargeneem word is dat die heelal uitmekaar beweeg (alle hemelliggame beweeg weg van mekaar). Daar word daarna verwys as die “uitbreiding van die heelal”, of in Engels “expansion of the universe”. Daar word geglo dat hierdie uitbreiding ’n gevolg is van die Oerknal toe die heelal na bewering vanuit ’n enkele punt ontplof het ongeveer 15 miljard jaar gelede (niemand weet waar die energie vir die oerknalontploffing vandaan gekom het nie). Omdat alle materie massa besit en daarom gravitasie tot gevolg het, behoort die heelal na die oerknal stadiger uit mekaar te beweeg (vaartvermindering of “deceleration” in Engels) tot op ’n punt waar alle hemelliggame tot stilstand sal kom en dan behoort alles weer nader aan mekaar te beweeg agv die gravitasie van materie. Dit sal op die ou end tot gevolg hê dat al die hemelliggame in die heelal oor miljarde jare van nou af weer by een punt bymekaar sal kom.

As deel van die Supernova Kosmologie Projek is 42 tipe Ia supernovas in 1998 waargeneem om hierdie vaartvermindering te bepaal (LW, hulle wou nie bepaal óf daar wel ’n vaartvermindering is nie, maar bloot wát die vaartvermindering is). Daar is egter gevind dat die spoed waarmee die heelal uitbrei nie verminder nie, maar dat dit versnel. Hierdie bevinding het as ’n groot verrassing gekom en is heeltemal teenstrydig met die teorie. ’n Mededingende groep, die High-Z Supernova Soekspan, het van soortgelyke waarnemings van 14 ander supernovae berig. (Die z-simbool staan vir rooiskuif.) Meer onlangse opnames toon dat die teenstrydigheid voortduur.

Soos met donker materie, moes daar van ’n knoeifaktor gebruik gemaak word om hierdie verskynsel (dat materie in die heelal weg van mekaar beweeg en versnel in plaas van om ’n vaartvermindering te ondergaan) te verklaar.



</doc>
<doc id="88816" url="https://af.wikipedia.org/wiki?curid=88816" title="Persiese blou">
Persiese blou

Persiese blou is 'n kleur, 'n pers skakering van blou.

Volgens verskeie kleurskemas word Persiese blou as volg voorgestel:


</doc>
<doc id="88817" url="https://af.wikipedia.org/wiki?curid=88817" title="Saffier (kleur)">
Saffier (kleur)

Saffier is 'n kleur en 'n skakering van blou.

Volgens verskeie kleurskemas word saffier as volg voorgestel:


</doc>
<doc id="88818" url="https://af.wikipedia.org/wiki?curid=88818" title="Pruisiese blou">
Pruisiese blou

Pruisiese blou is 'n donker kleur, byna 'n swart skakering van blou.

Volgens verskeie kleurskemas word Pruisiese blou as volg voorgestel:


</doc>
<doc id="88819" url="https://af.wikipedia.org/wiki?curid=88819" title="Alice-blou">
Alice-blou

Alice-blou is 'n kleur, 'n baie ligte skakering van asuur, die gunstelingkleur van Alice Roosevelt Longworth, dogter van die Amerikaanse President Theodore Roosevelt. Dit het destyds 'n modesensasie ontketen in die Verenigde State.

Weens die baie min ink (kleurstof) wat volgens die CMYK-formule vir drukwerk van dié kleur benodig word, is dit uiters moeilik om dit suksesvol af te beeld in vierkleurdrukwerk.

Volgens verskeie kleurskemas word Alice-blou as volg voorgestel:


</doc>
<doc id="88820" url="https://af.wikipedia.org/wiki?curid=88820" title="Blougroen">
Blougroen

Blougroen is die kleur in die middel tussen blou en groen op die outydse RGB (rooi-geel-blou)-kleurwiel.

Volgens verskeie kleurskemas word blougroen as volg voorgestel:



</doc>
<doc id="88825" url="https://af.wikipedia.org/wiki?curid=88825" title="Koringblomblou">
Koringblomblou

Koringblomblou is die kleur wat die koringblom voorstel. Dit is 'n middelblou kleur.

Volgens verskeie kleurskemas word koringblomblou as volg voorgestel:


</doc>
<doc id="88827" url="https://af.wikipedia.org/wiki?curid=88827" title="Toetankamen">
Toetankamen

Toetankamen (Engels: "Tutankhamun") was ’n Egiptiese farao van die 18de Dinastie tydens ’n tydperk wat bekend is as die Nuwe Ryk. Daar word soms na hom verwys as "koning Toet". Sy oorspronklike naam, Toetankaten, beteken "Lewende Beeld van Aten", terwyl Toetankamen beteken "Lewende Beeld van Amen". In hiërogliewe is laasgenoemde gewoonlik geskryf as Amen-toet-ank vanweë die gebruik om die naam van ’n god aan die begin van ’n frase te skryf om respek te betoon. Hy is moontlik ook die Nebcheperoere van die Amarna-briewe, en dalk ook die 18de-dinastiese koning Rathotis wat volgens Manetho, ’n antieke historikus, nege jaar lank regeer het.

Die ontdekking in 1922 van Toetankamen se feitlik ongeskonde graf (KV35) deur Howard Carter en George Herbert het wêreldwyd die nuus gehaal. Dit het ’n nuwe belangstelling tot gevolg gehad in Antieke Egipte, waarvan Toetankamen se doodsmasker, nou in die Kaïro-museum, steeds ’n gewilde simbool is.

In Februarie 2010 het die uitslag van DNS-toetse bevestig hy is die seun van Achenaten (mummie KV55) en dié se suster en vrou, wie se naam onbekend is maar wie se oorskot positief uitgeken is as "Die Jonger Dame" wat in graf KV35 ontdek is. Die "geheimsinnige" dood van ’n paar mense wat Toetankamen se graf opgegrawe het, is deur baie toegeskryf aan die vloek van die farao's.

Toetankamen was die seun van Achenaten (voorheen Amenhotep IV) en een van Achenaten se susters, of dalk ’n niggie. As prins was hy bekend as Toetankaten. Hy het die troon in 1333 v.C. bestyg toe hy nege of tien was en die troonnaam Nebcheperoere aangeneem. Sy soogvrou was iemand met die naam Maia, wie se oorskot in ’n graf by Saqqara ontdek is. 

Toe hy koning word, het hy getrou met sy halfsuster Anchesenpaaten, wat haar naam later verander het na Anchesenamen. Hulle het twee dogters gehad wat albei doodgebore is. X-straalstudies wat in 2011 bekend gemaak is, het getoon die een dogter is ná ’n swangerskap van vyf tot ses maande dood en die ander een ná nege maande. Geen getuienis is gevind om enige van die babas se dood te verklaar nie.

Vanweë sy jong ouderdom het die farao waarskynlik magtige raadgewers gehad, moontlik onder andere grootvisier Ai, wat Toetankamen opgevolg het, en generaal Horemheb, wat vermoedelik Ai se skoonseun en opvolger was. Horemheb het vertel die koning het hom as erfprins as "meester van die land" aangestel om die reg te handhaaf. Hy het ook sy vermoë genoem om die jong koning te kalmeer wanneer hy kwaad was.

In die derde jaar van sy bewind het Toetankamen onder invloed van sy raadgewers verskeie veranderings omgekeer wat tydens sy pa se bewind gemaak is. Hy het die aanbidding van die god Aten, waaroor daar groot ontevredenheid was, stopgesit en Amoen herstel as die oppergod. Die verbod op die kultus van Amoen is opgehef en die tradisionele voorregte van die priesters is herstel. Die hoofstad is teruggeskuif na Thebe en die stad Achetaten, wat sy pa ter ere van Aten laat bou het, het leeggeloop. Hy het ook sy naam verander na Toetankamen, "Lewende Beeld van Amen" (of Amoen).

As deel van sy herstel van Amoen as oppergod het hy bouprojekte onderneem, veral by Karnak in Thebe, waar hy ’n tempel aan dié god gewy het. Baie monumente is opgerig en tradisionele feeste is heringestel, insluitende die Opetfees en dié wat verband gehou het met die gode Apis en Horus. Sy stele lui onder meer:

Die land was ekonomies swak daaraan toe en daar was onrus ná die bewind van Achenaten. Diplomatieke betrekkinge met ander lande is verwaarloos en Toetankamen het hom daarvoor bewyer om dit te herstel, veral met Mitanni. Getuienis van sy sukses was die geskenke van verskeie lande wat in sy graf ontdek is. Ondanks sy pogings om betrekkinge te herstel, getuig skilderings in sy doodstempel by Thebe van gevegte met die Nubiërs en Asiate. Sy graf het ook wapenrusting en voustoele bevat wat op militêre veldtogte gebruik is. Vanweë sy ouderdom en fisieke gebreke, die rede dat hy skynbaar ’n wandelstok gebruik het (hy is op sowat 18 dood), dink historici hy het dalk nie persoonlik aan hierdie gevegte deelgeneem nie.

Toetankamen was skraal gebou en sowat 1,8 meter lank. Hy het groot snytande gehad en ’n oorbyt wat kenmerkend was van die Toetmoses-familie waartoe hy behoort het. Tussen September 2007 en Oktober 2009 is verskeie mummies onderwerp aan gedetailleerde antropologiese, radiologiese en genetiese studies as deel van die Koning Toetankamen-familieprojek. Dit het getoon Toetankamen het ook "’n effens gesplete lip en verhemelte" gehad, asook moontlik ’n ligte toestand van skoliose (sywaartse ruggraatverkromming). Verder het die bestudering van sy liggaam gewys sy linkervoet was misvorm. Dit kon veroorsaak het dat hy met ’n wandelstok moes loop – baie daarvan is in sy graf gevind. 

DNS-toetse van sy mummie het bewyse opgelewer van parasiete wat deur muskiete oorgedra word en malaria veroorsaak. Dit is tot dusver die oudste bekende genetiese bewys van die siekte. Meer as een vorm van die malariaparasiet is gekry, wat daarop dui Toetankamen is verskeie kere met die siekte besmet. Volgens die tydskrif "National Geographic" "sou die malaria Toetankamen se immuunstelsel beïnvloed en die heling van sy voet belemmer het. Hierdie faktore, saam met die breuk in sy linkerdybeen wat wetenskaplikes in 2005 ontdek het, kon dalk die jong koning se lewe geëis het".

In 2008 het ’n span DNS-toetse begin doen op die mummies van Toetankamen en ander lede van sy familie. Die toetse het bewys sy pa was Achenaten en sy ma was nie een van die bekende vroue van Achenaten nie, maar een van sy vyf susters. Die tegniek wat in die studie gebruik is, is egter al bevraagteken. Die span het bevind die kans is meer as 99,99 persent dat Amenhotep III die pa was van die individu in graf KV55, wat op sy beurt die pa van Toetankamen was. 

Die jong koning se ma was volgens die studie die individu bekend as "Die Jonger Dame" in graf KV35YL, naby die oorskot van koningin Tije. Haar DNS het getoon sy was, nes Toetankamen se pa, ’n kind van Amenhotep III en Tije; dus was Toetankamen se ouers broer en suster. Koningin Tije het baie invloed aan die hof gehad en was ’n raadgewer van haar seun ná haar man se dood. 

Sommige genetici het egter dié bevindings in twyfel getrek en "gekla die span het ontoepaslike ontledingstegnieke gebruik".

Hoewel die data steeds onvolledig is, het die studie gesuggereer een van die fetusse wat in Toetankamen se graf ontdek is, was dié van sy eie dogter en dat die ander fetus waarskynlik ook sy kind was. Tot dusver is net gedeeltelike data van die twee vroulike mummies uit graf KV21 verkry. Een van hulle, KV21A, kan die kinders se ma wees en dus Toetankamen se vrou, Anchesenamen. Dit is uit die geskiedenis bekend sy was die dogter van Achenaten en Nefertiti, en dus waarskynlik haar man se halfsuster. Een gevolg van inteling kan wees dat kinders weens genetiese afwykings nie die hele swangerskap oorleef nie.

Daar is geen bestaande rekords oor Toetankamen se laaste dae nie. Wat sy dood veroorsaak het, is ’n onderwerp waaroor baie gedebatteer word. Groot navorsing is al gedoen om die oorsaak van sy dood te probeer vasstel. Daar is sekere bewyse, soos voorgestaan deur die Harvard-mikrobioloog Ralph Mitchell, dat sy begrafnis in ’n haas geskied het. Volgens Mitchell dui donkerbruin kolle aan die versierde mure van Toetankamen se graftombe daarop dat hy begrawe is nog voordat die verf kans gehad het om droog te word.

Hoewel daar gissings is dat Toetankamen in ’n sluipmoord omgekom het, glo die meeste historici sy dood was natuurlik. ’n CT-skandering wat in 2005 geneem is, wys hy het kort voor sy dood ’n oop breuk in sy linkerbeen opgedoen en dat die breuk ontsteek het. ’n DNS-ontleding het in 2010 gewys hy het malaria gehad, en baie glo malaria en Köhler se siekte, ’n seldsame beenafwyking, het saam tot sy dood gelei.

In Junie 2010 het Duitse wetenskaplikes gesê hulle glo daar is bewyse dat hy aan sekelsel-anemie, ’n oorerflike bloedafwyking, dood is. Ander kenners het dit egter verwerp op grond daarvan dat hy ouer as vyf geword het en die ligging van die iskemiese beennekrose, wat kenmerkend is van Freiberg-Köhler-sindroom eerder as sekelselsiekte. Navorsing wat in 2005 gedoen is deur argeoloë, radioloë en genetici wat CT-skanderings op die mummie uitgevoer het, het bevind hy is nie dood weens ’n hou teen sy kop, soos voorheen geglo is, nie. Nuwe CT-skanderings het getoon daar was oorerflike tekortkomings, wat algemeen is onder kinders wat deur bloedskande verwek is. Sibbes is meer geneig om dubbele kopieë van skadelike gene aan hul kinders oor te dra, en dit is waarom kinders van bloedskande meer geneig is tot genetiese afwykings. Ook ’n gesplete verhemelte is ’n oorerflike afwyking.

Talle ander siektes is al aangevoer as die oorsaak van sy dood.

Soos reeds gesê, is verskeie vorme van malaria in hom gevind. Die navorsingspan onder leiding van die Egiptiese Nasionale Navorsingsentrum in Kaïro, wat dit in CT-skanderings ontdek het, sê malaria kan ’n sirkulasieskok of ’n ernstige immuunreaksie in die liggaam teweegbring, en albei daarvan kan die dood veroorsaak. Veral as Toetankamen ’n beensiekte gehad het wat hom kreupel gelaat het, kon dit dodelik gewees het. "Dalk het hy met ander [oorerflike gebreke] gesukkel totdat ’n ernstige malaria-aandoening of ’n gebreekte been net te veel stremming op die liggaam geplaas het," skryf Zahi Hawass, hoof van die Egiptiese Opperraad van Oudhede en een van die lede van die span. 

Nadat die moontlikheid in 2013 ondersoek is dat hy dood is aan beserings wat hy in ’n strydwa-ongeluk opgedoen het, het ’n verdere ondersoek in 2014 onthul hy sou weens sy afwykings nie in ’n strydwa kon gery het nie en dat al die beenbreuke wat hy gehad het, ná sy dood ontstaan het. Daar word nou algemeen aanvaar genetiese afwykings weens die feit dat sy ouers sibbes was, komplikasies weens ’n gebreekte been en sy malaria het alles saam sy dood veroorsaak.

As Toetankamen die wêreld se bekendste farao is, is dit grootliks omdat sy tombe een van die bes bewaardes is, asook omdat sy beeld en begrafnistoerusting die meeste uitgestal is. Soos die Amerikaanse skrywer Jon Manchip White gesê het in die voorwoord van die 1977-uitgawe van Carter se boek "The Discovery of the Tomb of Tutankhamun": "Die Egiptiese farao vir wie daar in die lewe die minste agting was, het in die dood die bekendste een geword."

Die goed wat in die tombe ontdek is, was in die 1920's groot nuus. Toetankamen het die bynaam "koning Toet" gekry en sy naam het in liedjies begin verskyn, en produkte, besighede en selfs die Amerikaanse president Herbert Hoover se hond is na hom genoem. Relieke uit sy tombe is oor die hele wêreld uitgestal.

Met die dood van Toetankamen en die twee doodgebore kinders in sy graftombe het die Toetmoses-lyn van die 18de Dinastie van Egipte uitgesterf. Die Amarna-briewe vertel Toetenkamen se vrou het kort ná sy dood aan die Hetitiese koning Suppiluliuma I geskryf en gevra of sy met een van sy seuns kon trou. Die briewe gee nie ’n aanduiding van hoe Toetankamen dood is nie. In die boodskap sê Anchesenamen sy is baie bang, maar wil nie een van haar eie mense as man neem nie. Die seun is egter dood voordat hulle kon trou. Kort daarna het Ai met Anchesenamen getrou en die nuwe farao geword terwyl ’n oorlog tussen die twee lande gewoed het. Egipte is later verslaan. 

Anchesenamen se lot is nie bekend nie, maar sy verdwyn hier uit die rekords en Ai se tweede vrou, Tei, word die koningin. Ná Ai se dood het Horemheb die troon oorgeneem en ’n veldtog teen hom begin. Toetankamen se pa, Achenaten, stiefma Nefertiti, vrou Anchesenamen, halfsusters en ander familielede is ook ingesluit. Nie eens Toetankamen het gespaar gebly nie. Sy beelde en cartouches is ook vernietig. Horemheb self het nie kinders gehad nie en het Paramessoe as sy opvolger aangewys. Dié het die 19de Dinastie van Egipte (die Ramses-lyn) gestig.

Toetankamen was nege jaar oud toe hy farao, seun van die god Ra, word en het sowat 10 jaar lank regeer. In historiese terme spruit Toetankamen se belangrikheid uit die feit dat sy bewind na aan die hoogtepunt van Egipte as ’n wêreldmag was, asook uit sy verwerping van die radikale godsdienstige veranderings wat sy pa en voorganger, Achenaten, ingevoer het. In die tweede plek is sy graftombe in die Vallei van die Konings feitlik ongeskonde ontdek – dit is die volledigste antieke Egiptiese tombe wat nog ontdek is. Omdat hy so jonk was toe hy die troon bestyg, het sy visier en eindelike opvolger, Ai, waarskynlik soveel moontlik belangrike politieke besluite tydens Toetenkamen se bewind gneem.

Konings is ná hul dood vereer deur kultusse en tempels. Toetankamen was een van die min wat tydens sy leeftyd so aanbid is. Volgens ’n stele wat by Karnak ontdek is en aan Amoen-Ra en Toetankamen gewy is, kon die koning in sy vergoddelikte status om vergifnis gevra word, asook om heling van ’n siekte wat deur sonde veroorsaak is. Tempels van sy kultus is tot in Kawa in Egipte en Faras in Nubië gebou. Die titel van die suster van die onderkoning van Koesj het ’n verwysing bevat na die vergoddelikte koning, en dit dui op die universaliteit van sy kultus.

Toetankamen se graftombe was besonder klein as ’n mens sy status in ag neem. Sy dood kon onverwags gewees het, voor die voltooiing van ’n groter tombe, en hy is dalk in ’n graf begrawe wat vir iemand anders bedoel was voor die gebruiklike 70 dae vir ’n begrafnis verstryk het.

Sy oorskot is steeds in die tombe in die Vallei van die Konings. Op 4 November 2007, presies 85 jaar ná Carter se ontdekking, is dit vir die publiek oopgestel.

Daar word vermoed mense het vergeet waar die tombe was. Werkershutte is in ’n stadium bo-oor die ingang gebou omdat niemand dalk besef het wat daaronder geleë is nie. Toe die graftombes in die Vallei van die Konings aan die einde van die 20ste Dinastie gesloop is, is Toetankamen s’n ook misgekyk.

Volgens die Amerikaanse Egiptoloog Nicholas Reeves was feitlik 80% van Toetankamen se begrafnistoerusting deel van die vroulike farao Neferneferoeaten se toerusting, onder meer die kis, juwele en sy bekende doodsmasker. In 2015 het Reeves bewyse gepubliseer dat ’n vroeëre cartouche op Toetankamen se masker lui "Ancheperoere meri-Nefercheperoere" (Ancheperoere, geliefde van Achenaten); daarom is die masker aanvanklik vir Nefertiti, Achenaten se hoofkoningin, gemaak – sy het die koninklike naam Ancheperoere gebruik toe sy waarskynlik ná haar man se dood regeer het.

Dit kon gewees het dat Neferneferoeaten (waarskynlik Nefertiti as sy ná haar man se dood farao geword het) afgesit is in ’n stryd om die troon en dat sy toe nie ’n begrafnis vir ’n farao gekry het nie, maar vir ’n koningin. Sy kon ook met ander begrafnistoerusting begrawe gewees het, soos dié van Achenaten, toe Toetankamen haar opvolg. 

Altesaam 5 398 voorwerpe is in die tombe gekry, insluitende ’n goue kis, doodsmasker, trone, boë, kos, wyn, sandale en skoon linne-onderklere. Dit het Carter 10 jaar gekos om alles te katalogiseer. 

Volgens ’n berig in Junie 2016 het ontledings gewys die ysterlem van ’n dolk wat daar gekry is, is van ’n meteoriet gemaak. Dit het dieselfde hoeveelhede metale (yster, nikkel en kobalt) bevat as in ’n meteoriet wat daar naby ontdek is en na die Charga-oase genoem is.



</doc>
<doc id="88828" url="https://af.wikipedia.org/wiki?curid=88828" title="Vyf name van die farao's">
Vyf name van die farao's

Die vyf name van die farao's is ’n gebruik wat deur die konings van Antieke Egipte aangeneem is. Dit simboliseer wêreld- en heilige mag en dui ook op die sending van die betrokke farao (dit kon selfs tydens sy bewind verander). Die volle name is eers in die Middelryk in gebruik geneem en het geduur tot omtrent met die oorname deur die Romeinse Ryk.

G5
Die Horusnaam ("hor") is die oudste naam. Dit het bestaan uit ’n afbeelding van ’n paleis ("serech") met die valkgod Horus bo-op. Die naam van die farao het in die paleis gestaan. Horus beskerm hier die koning se naam. Die eerste farao's (van die Predinastiese Periode en die 1ste, 2de en 3de Dinastie) het dit al gebruik.

G16
Die "Nebty" (letterlik: twee dames) is ’n naam wat ingestel is nadat Bo- en Neder-Egipte verenig is en bestaan uit die twee godinne van Egipte wat die eenheid moes waarborg:

G8
Die naam van die "goue Horus" bestaan uit ’n valk (Horus) wat sit op die goudsimbool "(neboe)". Daaragter kom die naam van die farao. Dié naam is in gebruik geneem ná die vereniging toe daar ’n sterk invloed van Horus was. Die betekenis van dié naam is nie heeltemal seker nie, maar daar is twee teorieë:

M23:t-L2:t
Dit is die troonnaam wat die farao aangeneem het wanneer hy die troon bestyg het. Hy het dit saam met die "nomen" gebruik. Dit word voorafgegaan deur twee simbole: ’n riet ("nesoet") en ’n by ("bit") wat die twee lande simboliseer. Daarby staan die farao se naam in ’n cartouche. Die cartouche bestaan uit ’n tou wat om die naam gespan is. Later is twee aparte cartouches gebruik.

G39 N5
Dit is die naam wat die farao by geboorte gekry het, maar dit was gewoonlik die belangrikste naam, byvoorbeeld Ramses. Dit het bestaan uit ’n gans ("sa", seun) en ’n son ("ra", van die songod Ra) met die naam van die farao in ’n cartouche.

Elke naam het sy eie funksie gehad. Saam het hulle gedui op ’n soort politieke program. So het Mentoehotep II ("Mentoe is tevrede") homself ook "S'ankh.ib.tawy" genoem: "Hy wat weer lewe ("ankh") in die hart ("ib") van die Twee Lande ("tawy") bring". Hy het probeer om die land weer te verenig en die sentrale gesag te herstel ná die verdeeldheid van die Eerste Tussenperiode. Hy het homself ook "Neb.hetep.Re" genoem ("Seun van Ra") asook "Netjeri.hedjet" (Goddelik is die Wit Kroon). Met die eerste naam eis hy erkenning van die noorde omdat Ra die god van Heliopolis was, en met die laaste naam maak hy dit duidelik dat hy uit die suide kom en daar reeds die mag gehad het.

Hier is die volledige naam van Toetankamen as voorbeeld. Die vyf name word gevolg deur die transliterasie en die Afrikaanse betekenis.



</doc>
<doc id="88836" url="https://af.wikipedia.org/wiki?curid=88836" title="Mastaba">
Mastaba

’n Mastaba (of pr-djt; "huis vir ewig" of "ewige huis") is ’n soort reghoekvorige, antieke Egiptiese graftombe waarin baie vername mense uit die antieke tyd begrawe is. Mastabas is van modderstene (van die Nyl) of klippe gebou. Later is farao's in piramides begrawe, hoewel nie-koninklikes vir nog duisend jaar mastabas gebruik het.


</doc>
<doc id="88837" url="https://af.wikipedia.org/wiki?curid=88837" title="Hiram Bingham III">
Hiram Bingham III

Hiram Bingham III (Honolulu, 19 November 1875 - Washington D.C., 6 Junie 1956) was 'n Amerikaanse argeoloog en ontdekkingsreisiger wat Machu Picchu herontdek het. Later in sy lewe was hy 'n goewerneur en senator.

Bingham was 'n professor in geskiedenis by die Yale-universiteit. In 1911 onderneem hy 'n ontdekkingsreis na die Peruviaanse Andes. Op 24 Julie van dieselfde jaar ontdek hy die Machu Picchu-ruïnes. In die daaropvolgende vyf jaar het hy duisende artifakte, soos keramiek, beendere en kunswerke na Yale geneem. Argeoloë glo dat Machu Picchu deur die Inka-keiser Pachacutec as 'n seremoniële sentrum en sterrewag gebou is. Die Inka-sitadel, geleë op 'n berg wat 2 440 m hoog is, is oorspronklik in die 1500's gebou.

Later word hy namens die republikeinse party goewerneur van die Amerikaanse staat Connecticut. Hy lê egter die amp na enkele dae neer om 'n lid van die Amerikaanse Senaat te word.

Bingham se persoonlikheid en lewe is as personage vir Indiana Jones en die gelyknamig rolprente gebruik.


</doc>
<doc id="88839" url="https://af.wikipedia.org/wiki?curid=88839" title="Djoser">
Djoser

Djoser was ’n Egiptiese farao van die 3de Dinastie tydens ’n tydperk bekend as die Ou Koninkryk en die stigter van dié era. Hy was ook bekend onder sy Hellenistiese name Tosorthros (deur Manetho) en Sesorthos (deur Eusebius). Hy was die seun van Chasechemwi en koningin Nimaethap, maar dit is nog nie heeltemal duidelik of hy sy pa se direkte troonopvolger was nie. Sommige lyste noem ’n koning Nebka voor hom, maar aangesien daar probleme is om dié naam met enige bestaande Horusname te laat klop, hang daar ’n vraag oor die opvolging.

Die kalksteen-standbeeld van Djoser, nou in die Egiptiese Museum in Kaïro, is die oudste bekende lewensgroot Egiptiese standbeeld. Dit is in 1924–1925 tydens uitgrawings gevind.

In sommige inskripsies word hy Netjerichet ("goddelik van liggaam") genoem. Latere bronne het bevestig Netjerichet en Djoser is dieselfde persoon.

Sommige lyste noem Netsjerophes of Nebka as die eerste heerser van die 3de Dinastie, maar die meeste Egiptoloë glo nou Djoser het die dinastie gestig en dat Nebka tussen Djoser en Hoeni hoort. Verder het die Britse Egiptoloog Toby Wilkinson gewys die grafseels by die ingang van Chasechemwi se graftombe in Abidos noem net Djoser se naam en nie Nebka s’n nie. Dit bevestig die vermoede dat Djoser hom begrawe en opgevolg het.

Manetho het geskryf Djoser het 29 jaar oor Egipte regeer, terwyl dit 19 jaar was volgens die Turynse Koningslys. Vanweë sy baie bouprojekte, veral by Saqqara, glo sommige geleerdes sy bewind moes nader aan drie dekades gewees het en dat Manetho waarskynlik reg was.
Djoser het verskeie militêre veldtogte na die Sinai-skiereiland onderneem waarin die plaaslike inwoners onderwerp is. Hy het ook ekspedisies daarheen gestuur vir die myn van waardevolle minerale soos turkoois en koper. Dit is bekend uit inskripsies wat daar in die woestyn gevind is. Sinai was ook strategies belangrik as ’n buffer tussen die Nylvallei en Asië.

Sy bekendste monument was sy Trappiramide, wat die opstapeling van verskeie mastabas behels het. Manetho het baie eeue later verwys na die gevorderde argitektuur van sy bewind en genoem dat "Tosorthros" ontdek het hoe om met gekapte klippe te bou en hervormings aan die skryfstelsel aangebring het. Moderne geleerdes dink Manetho het oorspronklik verwys (of het bedoel om te verwys) na Imhotep, die beroemde minister van Djoser wat in beheer was van die bou van die Trappiramide.

Sommige stukke reliëf wat by Heliopolis en Gebelein gevind is, noem Djoser se naam en suggereer dat hy opdrag vir bouprojekte in dié stede gegee het. ’n Inskripsie bekend as die Hongersnoodstele wat beweer dit stam uit die tyd van Djoser, maar wat waarskynlik tydens die Ptolemeïese Dinastie geskryf is, vertel hoe Djoser die tempel van Khnum op die eiland Elephantine herbou het en so ’n hongersnood van sewe jaar in Egipte beëindig het. Sommige geleerdes beskou dit as ’n legende uit die tyd toe dit geskryf is. Dit wys egter Egiptenate het Djoser twee millenniums ná sy bewind steeds onthou.

Djoser is eindelik in sy beroemde Trappiramide by Saqqara begrawe.



</doc>
<doc id="88840" url="https://af.wikipedia.org/wiki?curid=88840" title="Choefoe">
Choefoe

Choefoe (Engels: Khufu, Grieks: Cheops) was ’n Egiptiese farao van die 4de Dinastie tydens die eerste helfte van die Ou Koninkryk. Hy was die tweede farao van die 4de Dinastie; hy het sy moontlike pa, farao Sneferoe, opgevolg. Daar word algemeen aanvaar hy het die Groot Piramide van Giza laat bou wat een van die Sewe Wonders van die Antieke Wêreld is, maar baie ander aspekte van sy bewind is swak aangeteken.

Die enigste volledige uitbeelding van Choefoe is ’n ivoorstandbeeld van 7,6 cm wat in 1903 in ’n tempelruïne by Abidos gevind is. Net stukke van ander uitbeeldings is gevind en baie van Choefoe se geboue is verlore. Alles wat van hom bekend is, kom van inskripsies in sy dodeakker by Giza en latere dokumente.

Baie dokumente oor Choefoe is omstreeks 300 v.C. deur antieke Egiptiese en Griekse skrywers geskryf. Hy word erken as ’n koning wat ’n blywende kulturele erfenis gelaat het, maar die antieke historici Manetho, Diodorus en Herodotus beskryf sy karakter baie negatief. Vanweë dié dokumente is die prentjie van Choefoe se karakter obskuur en krities.

Choefoe se koninklike familie was taamlik groot. Dit is onseker of hy Sneferoe se biologiese seun is. Baie Egiptoloë glo so, maar bloot omdat dit tradisie was dat die oudste seun of ’n aangewese afstammeling die troon geërf het. In 1925 is die grafkelder van koningin Hetepheres I (G 7000x) oos van Choefoe se piramide gevind. Daarin was verskeie inskripsies wat haar "moeder van ’n koning" ("Moet-nesoet") noem, saam met die naam van farao Sneferoe. Dit het dus aanvanklik gelyk of Hetepheres die vrou van Sneferoe was, en dat hulle Choefoe se ouers was. Daar word egter nou daaroor getwyfel omdat dit nie bekend is dat Hetepheres die titel "vrou van die koning" ("Hemet-nesoet") gehad het nie, en dit is noodsaaklik om haar status as koningin te staaf. Sy het egter die titel "biologiese dogter van ’n god" ("Sat-netjer-chetef") gehad en dit laat navorsers dink Choefoe was dalk nie Sneferoe se biologiese seun nie, maar dat hy Choefoe se rang gewettig het met ’n huwelik en dat hy Choefoe se ma die titel dogter van ’n lewende god gegee het. Dié teorie word versterk deur die feit dat Choefoe se ma naby hom begrawe is en nie in die dodeakker van haar man nie, soos die gebruik was.

Dit is steeds nie seker hoe lank Choefoe oor Egipte regeer het nie omdat historiese dokumente mekaar weerspreek en moderne bronne skaars is. Volgens die Turynse Koningslys uit die 19de Dinastie is dit 23 jaar. Volgens die antieke historikus Herodotus was dit 50 jaar en volgens Manetho 63 jaar. Dié laaste syfers word nou beskou as ’n oordrywing of die verkeerde interpretasie van antieke bronne.

Daar is net ’n paar verwysings na sy politieke aktiwiteite in en buite Egipte. Hy word in Egipte in ’n paar inskripsies genoem.

By die Wadi Maghareh in Sinai is ’n rotsinskripsie wat Choefoe met twee krone uitbeeld. Hy het verskeie ekspedisies daarheen gestuur om turkoois en koper te vind. Hy het ook kontak met die stad Bublos in Libanon gehad. Hy het ekspedisies daarheen gestuur in ’n poging om kopergereedskap en wapens te ruil vir waardevolle Libanese sederhout. Dié hout was nodig om begrafnisbote te bou, en die bote in die Groot Piramide was inderdaad van dié hout gemaak.

Nuwe getuienis oor Choefoe se politieke bedrywighede is onlangs gevind op die plek van die antieke hawe Wadi al-Jarf aan die Rooiseekus oos van Egipte. Ná verskeie vroeëre pogings in 1823 en 1954 om daar uitgrawings te doen, het ’n span argeoloë onder leiding van die Franse Egiptoloog Pierre Tallét en Gregory Marouard in Junie 2011 weer opgrawings daar begin doen. Van die materiaal wat hulle gevind het, was ’n versameling van honderde papirusfragmente.

Tien hiervan was goed bewaar. Die meeste van die dokumente dateer uit die 27ste jaar van Choefoe se bewind en beskryf hoe die sentrale administrasie kos en voorraad na die matrose en hawewerkers gestuur het. Choefoe word daarin onder sy Horusnaam aangespreek. Een dokument is veral belangrik: die dagboek van ene Mererer, ’n amptenaar wat betrokke was by die bou van die Groot Piramide. Dit het navorsers ’n blik gegee op drie maande van Mererer se lewe en op die alledaagse lewe van mense in die 4de Dinastie.

Inskripsies van Choefoe se naam kom ook voor op van die swaar kalksteenblokke op die terrein. Die hawe was van strategiese en ekonomiese belang vir Choefoe, want skepe het waardevolle materiaal soos turkoois, koper en erts van Sinai hier afgelaai. Die fragmente bevat verskeie lyste met die voorraad wat daar afgelewer is. ’n Sekere hawe aan die oorkantste kus van Wadi al-Jarf, aan die waskus van Sinai, word ook genoem, en die dokumente openbaar dus vir die eerste keer in die geskiedenis ’n duidelike seilskiproete oor die Rooisee. Dit is die oudste bekende seilroete van Antieke Egipte.



</doc>
<doc id="88843" url="https://af.wikipedia.org/wiki?curid=88843" title="M.C.E. van Schoor">
M.C.E. van Schoor

Marthinus Cornelius Ellnarius (Tienie) van Schoor (1920 - 2009) was 'n bekende historikus en outeur van talle boeke oor die geskiedenis van die Afrikaner en die Tweede Vryheidsoorlog. Hy het dit as sy lewenstaak gesien om die geskiedenis van die ABO deeglik na te vors en te boekstaaf, en het veral in die Vrystaatse Driemanskap, pres. Theunis Steyn, genl. Christiaan de Wet en ds. J.D. Kestell belanggestel.

Tienie van Schoor is op 24 November 1920 in Bloemfontein gebore. Hy het aan die Hoërskool Jan van Riebeeck in Kaapstad gematrikuleer. Daarna verwerf hy sy meestersgraad in geskiedenis met lof aan die Universiteit van die Vrystaat, en sy doktorsgraad aan die Potchefstroomse Universiteit.

Vanaf 1949 was hy tien jaar lank geskiedenisonderwyser by die Hoërskool Sentraal in Bloemfontein. In 1959 het hy geskiedenis-dosent aan die Vrystaatse Universiteit geword. Hy was van 1977 tot 1985 die departementshoof.

Van Schoor was vanaf 1963 lid van die Nasionale Vrouemonumentkommissie en was vir 16 jaar ook die voorsitter daarvan.

Van Schoor is op 25 Julie 2009 op 88-jarige ouderdom in Kleinmond in sy slaap oorlede. Hy is deur sy vrou Betha, ses kinders en elf kleinkinders oorleef.

Enkele van sy boeke ter illustrasie:


</doc>
<doc id="88848" url="https://af.wikipedia.org/wiki?curid=88848" title="Wobbe-indeks">
Wobbe-indeks

Die Wobbe-indeks van 'n brandgas is 'n indikasie van die uitruilbaarheid van brandstofgasse soos natuurlike gas, vloeibare petroleum gas (VPG), en dorpsgas. Dit is dus 'n aanduiding van die hoeveelheid energie wat 'n gas beskikbaar kan stel.

Waar

Indien die hoër hittewaarde gebruik word, word die hoër Wobbe indeks bereken.

Indien die laer hittewaarde gebruik word, word die laer Wobbe indeks bereken.

Hittewaarde

Die hoeveelheid hitte wat vrygestel word wanneer 'n spesifieke stof verbrand. Dit word gemeet in die energie vrygestel per massa van die stof, bv kJ/kg, kJ/kmol, kkal/kg, ens.

Dit word bepaal deur die gas in 'n kaloriemeter te verbrand. 'n Kaloriemeter is 'n toestel wat bloot die temperatuur van die gasmengsel meet.

Ter illustrasie:

Hoër of bruto hittewaarde (HHW)

Dit is dieselfde as die termodinamiese hitte van verbranding. Dit word bepaal deur die gas te verbrand en af te koel tot by die begintemperatuur (gewoonlik 25 °C). Al hierdie hitte is die bruto hittewaarde. Omdat die afkoeling ook die kondensering van die waterdamp insluit dra die kondensering van die water by tot die bruto hittewaarde.
In 'n verbrandingsoond is die uitlaatgasse egter hoër as die kookpunt van water, dus verlaat die water die oond as waterdamp. Die latente hitte van die gas word dus in effek verloor na die atmosfeer. Daarom word daar onderskei tussen die bruto en netto hittewaarde.

Laer of netto hittewaarde (LHW)

Dit is die bruto hittewaarde minus die energie wat gebruik is om die water te verdamp. Dit neem dus nie die energie in die waterdamp in ag nie en is die effektiewe hoeveelheid energie wat beskikbaar is in 'n verbrandingsoond.



</doc>
<doc id="88849" url="https://af.wikipedia.org/wiki?curid=88849" title="Roos (kleur)">
Roos (kleur)

Die kleur roos is 'n ligrooi pigment, vernoem na die algemene kleur van roosblomme. 

Volgens verskeie kleurskemas word roos as volg voorgestel:


</doc>
<doc id="88851" url="https://af.wikipedia.org/wiki?curid=88851" title="Kardinaalrooi">
Kardinaalrooi

Die kleur kardinaalrooi is 'n helderrooi met 'n effense oranje skynsel.

Kardinaal is 'n aanskoulike rooi, wat sy naam kan kry van die togas wat deur Katolieke kardinale gedra word (alhoewel die kleur wat deur kardinale gedra word eintlik skarlaken is).

Die eerste opgetekende gebruik van kardinaal as 'n kleur se naam in Engels was in die jaar 1698.

Volgens verskeie kleurskemas word kardinaal as volg voorgestel:


</doc>
<doc id="88852" url="https://af.wikipedia.org/wiki?curid=88852" title="Venesiese rooi">
Venesiese rooi

Venesiese rooi is 'n ligte en warm, effens onversadigde rooi kleurpigment met 'n effens donkerder skynsel as skarlaken wat uit hematiet - byna suiwer ysteroksied (FeO) ontgin word. Moderne variante word dikwels van sintetiese rooi ysteroksied verkry.

Die eerste opgetekende gebruik van Venesiese rooi as 'n kleur se naam in Engels was in die jaar 1753. Venesiese rooi is as rooi aardkleur dikwels in Italiaanse Renaissance-skilderye gebruik. 'n Alternatiewe benaming was "sinopia", afgelei van die Noord-Turkse seehawe Sirop van waar hoëgehalte-kleurpigmente uitgevoer is. Dit was die belangrikste bestanddeel in 'n pigment wat as "cinabrese" bekend gestaan het en deur die 15de eeuse Italiaanse skilder en skrywer Cennino Cennini in sy handboek oor skilderkuns ("Il Libro dell'Arte") beskryf is.

Cennini het aanbeveel om Venesiese rooi in die verhouding 2:1 met kalkwit te meng om die natuurlike velkleur van gesigte, hande en naakportrette te skilder.

Volgens verskeie kleurskemas word Venesiese rooi as volg voorgestel:


</doc>
<doc id="88855" url="https://af.wikipedia.org/wiki?curid=88855" title="Groot Sfinks van Giza">
Groot Sfinks van Giza

Die Groot Sfinks van Giza (Arabies: أبو الهول, "Aboe al-Haoel", "die Verskriklike Een") is ’n kalksteenstandbeeld van ’n sfinks (’n mitiese figuur met die lyf van ’n leeu en die gesig van ’n mens) op die wesoewer van die Nylrivier by Giza, Egipte. Dit word gewoonlik bloot die Sfinks genoem. Daar word geglo die standbeeld se gesig is dié van farao Chafra.

Dit is die grootste standbeeld in een stuk in die wêreld; dit is 73,5 m lank, 19,3 m breed en 20,22 m hoog. Dit is die oudste bekende monumentstandbeeld en is waarskynlik gebou deur die Antieke Egiptenare van die Ou Ryk tydens die bewind van farao Chafra (c. 2558–2532 v.C.).

Hoewel die Groot Sfinks een van die wêreld se oudste en grootste monumente is, word die feite daaromtrent, soos wanneer dit gebou is en deur wie, steeds betwis. Die Romeinse filosoof Plinius die ouere noem die Groot Sfinks in sy boek "Natuurgeskiedenis". Hy sê die Egiptenare het die Sfinks as ’n "godheid" beskou en dat koning Harmais daarin begrawe is.

Dit is nie bekend wat die naam van die standbeeld was toe dit gebou is nie, want dit verskyn nie in enige bekende inskripsies van die Ou Ryk nie, en daar is geen ander inskripsies oor die bou van die Sfinks of wat die doel daarvan was nie. In die Nuwe Ryk is dit "Hor-em-akhet" (Horus van die Horison) genoem, en farao Toetmoses IV (1401–1391 of 1397–1388 v.C.) het dit so genoem in sy Droomstele.

Die naam Sfinks is daaraan gegee sowat 2 000 jaar ná die datum waarop dit vermoedelik gebou is; dit verwys na ’n figuur in die Griekse mitologie met ’n leeu se lyf, ’n vrou se kop en ’n arend se vlerke (hoewel dit nes die meeste Egiptiese sfinkse geen vlerke het nie). Die woord "sfinks" in Afrikaans en ander tale kom van die Antieke Griekse Σφίγξ, sfinks, oënskynlik van die werkwoord σφίγγω, sfingo (om te druk) na aanleiding van die Griekse sfinks wat enigiemand verwurg het wat nie sy raaisel kon oplos nie.

Die naam kan ook kom van die korrupsie van die Antieke Egiptiese naam "Ssp-anx" wat aan koninklike standbeelde uit die 4de Dinastie (2575–2467 v.C.) en later die Nuwe Ryk (c. 1570–1070 v.C.) gegee is, hoewel die name foneties glad nie ooreenstem nie.

Nadat die Dodeakker van Giza verlate geword het, is die Sfinks tot by sy skouers in sand begrawe. Die eerste aangetekende poging om dit te restoureer was in omstreeks 1400 v.C., toe die jong Toetmoses IV ’n span byeengekry en daarin geslaag het om die voorpote uit te grawe. Hy het ’n granietblok, bekend as die Droomstele, tussen die pote geplaas waarin hy vertel hoe die god Ra in ’n droom aan hom verskyn, sy koninkryk aan hom bemaak en hom gevra om hom te "red" van die sand wat sy ledemate bedek.

Later het Ramses II (1279–1213 v.C.) moontlik ’n tweede poging aangewend.

In 1817 het die eerste moderne uitgrawing, onder toesig van die Italiaanse kaptein Giovanni Battista Caviglia, die Sfinks se bors heeltemal ontbloot. Die hele standbeeld is eindelik in 1925 tot 1936 uitgegrawe onder leiding van die Franse Egiptoloog Émile Baraize.

In 1931 het ingenieurs van die Egiptiese regering die kop van die Sfinks gerestoureer nadat ’n deel van die kopbedekking in 1926 afgeval en ook die nek beskadig het.

Die Sfinks se neus van sowat ’n meter breed word vermis. ’n Ondersoek van naderby wys lang stawe of beitels is in die neus gekap, een van die brug van die neus af en die ander van die neusgate af, en die neus is toe in ’n suidelike rigting afgeruk.

Die Arabiese historikus Al-Maqrizi het in die 15de eeu die skuld voor die deur van die Moslemse sultan Muhammad Sa'im al-Dahr gelê. In 1378 het die sultan glo die plaaslike inwoners betrap dat hulle offerandes aan die Sfinks bring vir ’n groter oes, en hy was so kwaad dat hy die neus afgebreek het. Hy is toe gehang weens vandalisme.

Daar is ook ’n verhaal dat Napoleon se soldate die neus met ’n kanon afgeskiet het, wat vandag steeds die ronde doen. Daar is ook ’n paar ander weergawes.

Die baard wat ook aan die Sfinks vas was, is vermoedelik ná die oorspronklike konstruksie bygevoeg. Die Egiptoloog Vassil Dobrev het gemeen as die baard oorspronklik deel van die standbeeld was, sou dit die ken beskadig het toe dit afval. Die gebrek aan tekens van skade onderskryf sy teorie dat die baard later aangelas is.



</doc>
<doc id="88856" url="https://af.wikipedia.org/wiki?curid=88856" title="Terracotta (kleur)">
Terracotta (kleur)

Die kleur Terracotta is 'n aardse skakering van bruin, gewoonlik gebruik in bouwerk en landskapverfwerk.

Volgens verskeie kleurskemas word terracotta as volg voorgestel:


</doc>
<doc id="88859" url="https://af.wikipedia.org/wiki?curid=88859" title="Persiese rooi">
Persiese rooi

Persiese rooi is 'n kleur.

Volgens verskeie kleurskemas word Persiese rooi as volg voorgestel:


</doc>
<doc id="88860" url="https://af.wikipedia.org/wiki?curid=88860" title="Boergondies (kleur)">
Boergondies (kleur)

Boergondies is 'n diep wynrooi kleur wat verwys na Boergondiese wyn.
Volgens verskeie kleurskemas word boergondies as volg voorgestel:


</doc>
<doc id="88862" url="https://af.wikipedia.org/wiki?curid=88862" title="Chafra">
Chafra

Chafra (ook Chefren, Engels: "Khafra") was ’n Egiptiese farao van die 4de Dinastie tydens ’n tydperk wat bekend is as die Ou Ryk. Hy was die seun van Choefoe en die opvolger van Djedefre.

Volgens die antieke historikus Manetho is Chafra deur Bicheris opgevolg, maar argeologiese getuienis dui daarop dat Menkaoere eerder sy opvolger was. Chafra het die tweede grootste piramide van Giza laat bou. Sommige Egiptoloë beskou hom ook as die oprigter van die Groot Sfinks van Giza, maar dit word betwis. Daar is nie veel oor Chafra bekend nie, behalwe die historiese verslae van Herodotus, wat hom beskryf as ’n wrede ketter wat Egiptiese tempels gesluit gehou het nadat Choefoe die ingange laat verseël het.

Chafra was die seun van farao Choefoe en die broer en opvolger van Djedefre. Daar word vermoed sy ma was Meritites I omdat hy haar in ’n inskripsie vereer het. Ander glo die inskripsie dui daarop dat die koningin tydens sy bewind dood is. Hy kan dalk ook die seun van koningin Henoetsen wees.

Chafra het verskeie vroue en minstens 12 seuns en drie of vier dogters gehad.

Ander kinders se name is ook bekend, maar nie wie hul ma was nie. Nog seuns sluit in Anchmare, Achre, Ioenmin I en Ioenre. Nog twee dogters is Rechetre en Hemetre.

Daar is geen ooreenstemming oor wanneer Chafra oor Egipte regeer het nie. Sommige skrywers meen dit was tussen 2558 en 2532 v.C., terwyl die Turynse Koningslys die lengte van sy bewind weglaat en Manetho se oordrewe skatting 66 jaar is. Die meeste geleerdes reken dit was tussen 24 en 26 jaar, gebaseer op die datum van prins Nekoere se testament wat uitgekerf is teen die mure van sy mastaba.

Chafra het die tweede grootste piramide by Giza laat bou. Die Egiptiese naam daarvan was "Wer(en)-Chafra" ("Chafra is groot").

Daar is ook a bykomende piramide, GII a, maar dit is nie duidelik wie daar begrawe is nie. Daar was ook ’n tempel nader aan die Nyl en een reg by die piramide.

Sommige geleerdes glo die Sfinks dateer uit die tyd van Chafra. Dié teorie word onderskryf deur die Sfinks se ligging naby Chafra se piramide, asook ’n ooreenkoms met gesigstrekke van sy standbeelde. Dit kon gebou gewees het as ’n beskermer van Chafra se piramide en as ’n simbool van koninklike mag.



</doc>
<doc id="88866" url="https://af.wikipedia.org/wiki?curid=88866" title="Djedefre">
Djedefre

Djedefre (ook Djedefra en Radjedef) was ’n Egiptiese farao van die 4de Dinastie tydens ’n tydperk bekend as die Ou Ryk. Hy is ook bekend onder sy Hellenistiese naam Ratoises (deur Manetho). Djedefre was die seun en opvolger van Choefoe, die bouer van die Groot Piramide van Giza; dit is nie seker wie sy ma was nie. Hy het die koninklike titel "Sa-Rê" (“Seun van Ra”) ingevoer en was die eerste farao wat sy cartouchenaam verbind het met dié songod.

Djedefre is met sy halfsuster Hetepheres II getroud. Hy het ook ’n ander vrou, Chentetka, gehad by wie hy minstens drie seuns, Setka, Baka en Hernet, en ’n dogter, Neferhetepes, gehad het. Dié kinders word genoem op standbeeldfragmente wat in die geruïneerde tempel naby sy piramide by Aboe Rawasj gevind is. Verskeie standbeeldfragmente van Chentetka is ook in die tempel gevind. Ná onlangse uitgrawings deur ’n Franse span onder Michel Valloggia is die name van nog ’n moontlike seun en dogter, Nikaoedjedefre en Hetepheres, by dié van die ander kinders gevoeg.

Aboe Rawasj is hoër geleë as die res van Giza en die Piramide van Djedefre lyk dus hoër as die ander, maar is nie. Sommige historici glo die piramide is eintlike nie eens ’n piramide nie, maar ’n "sontempel". Die argeoloog Vassil Dobrev het selfs beweer dit is nie eens Djedefre s’n nie.
Djedefre was met sy broer Kawab se weduwee, Hetepheres II, getroud. Sy was hul albei se suster en het ná Djedefre se dood moontlik met ’n derde broer, Chafra, getrou. Bekende kinders van Djedefre is:

Die Franse span onder Vallogia het die name van nog twee moontlike kinders in die kompleks gevind:

Volgens die Turynse Koningslys het Djedefre agt jaar lank regeer, maar daar word op inskripsies in sy piramide na Djedefre se elfde bewindsjaar verwys. Die rede vir dié jaartal word betwis en sommige Egiptoloë vermoed dit verwys na Choenoe.

Djedefre het die noordwaartse uitbreiding van die piramides voortgesit deur sy nou verwoeste piramide by Aboe Rawasj, sowat 8 km noord van Giza, te bou. Dit is in die heel noordelike deel van die dodeakker by Memphis.

Sommige geleerdes glo die sfinks van sy vrou Hetepheres II is die eerste een wat gebou is. Dit het deel gevorm van Djedefre se piramidekompleks. In 2004 het die Franse Egiptoloog Vassil Dobrev gesê hy het getuienis gevind wat daarop dui dat Djedefre verantwoordelik was vir die bou van die Groot Sfinks van Giza, wat soos sy pa lyk.

Hoewel Egiptoloë aanvanklik gedink het sy piramide was nog nie voltooi toe hy dood is nie, het meer onlangse uitgrawings daarop gedui dat dit wel voltooi was. Dit lyk of die kompleks in later eeue erg geplunder is, terwyl die farao se standbeelde so laat as die 2de eeu n.C. verwoes kon gewees het.



</doc>
<doc id="88869" url="https://af.wikipedia.org/wiki?curid=88869" title="Snofroe">
Snofroe

Snofroe (ook Sneferoe of Snefroe) was ’n Egiptiese farao en die stigter van die 4de Dinastie tydens ’n tydperk bekend as die Ou Ryk. Hy is ook bekend onder sy Hellenistiese naam, Soris (deur Manetho). Ramings van die lengte van sy bewind verskil; "The Oxford History of Ancient Egypt" reken sy bewind was van omstreeks 2613 tot 2589 v.C., dus 24 jaar, maar volgens ander was dit 30 jaar of 48 jaar.

Hy het minstens drie piramides laat bou wat vandag nog staan en het groot veranderings ingevoer vir die ontwerp en bou van die piramides van Antieke Egipte.

Snofroe was die eerste koning van die 4de Dinastie van Antieke Egipte en het volgens Manetho 24 jaar lank regeer (2613-2589 v.C.).

Manetho was ’n Egiptiese priester wat in die 3de eeu v.C. geleef het. Hy het die farao's van Egipte in 31 dinastieë ingedeel. Sy skema het tekortkominge, maar moderne geleerdes volg steeds hierdie groepering. Die Papyrus Prisse, ’n bron uit die Middelryk, steun die feit dat Hoeni die voorganger van Snofroe was. Uit dié teks leer ons ook dat hy ’n "liefdadige" heerser was. Dit is onseker of Hoeni Snofroe se pa was, maar volgens ’n bron was sy ma dalk ’n vrou met die naam Meresanch. Hetepheres I was Snofroe se hoofvrou en die ma van Choefoe, of Cheops, die bouer van die Groot Piramide van Giza.

Die bekendste piramides uit Snofroe se bewind is die drie by Dahsjoer: die Geboë, Rooi en Meidoem-piramide. Daar was ’n groot evolusie van piramidestrukture in sy tyd, wat sou lei tot die Groot Piramide van Choefoe wat beskou word as die hoogtepunt van Antieke Egiptiese glans en grootsheid. Dit is ook een van die Sewe Wonders van die Antieke Wêreld.

Die eerste van Snofroe se monumente was die Meidoem-piramide. Daar is egter nie volkome sekerheid of hy dit laat bou het nie, en sommige geleerdes meen dit was Hoeni se werk. Die piramide is nieteenstaande ’n besonderse voorbeeld van die vooruitgang in tegnologie en ideologie wat die koning se grafkelder betref.

Dit is ’n bewys van die oorgang van trappiramides na die "ware", gladde piramidestrukture. Dit is aanvanklik ontwerp as ’n piramide met sewe trappe soortgelyk aan dié van Djoser by Saqqara. Later is ’n kalksteenafwerking bygevoeg wat die piramide sy gladde voorkoms gegee het. Dit het dieselfde binnestruktuur as vorige piramides, met die uitsondering dat die grafkelder in die hoofstruktuur, dus naby die grond, is pleks van onder die grond.

Die Geboë of Stomp Piramide is ’n teken van nog groter argitektoniese innovering. Soos die naam aandui, verander die inklinasiehoek van 55° tot sowat 43° in die boonste vlakke van die piramide. Dit is moontlik dat dit nie aanvanklik so beplan is nie, maar dat dit tydens konstruksie aangepas is by onstabiele lae. Die binnekant lyk ook anders as dié van vorige piramides. Daar is twee ingange, een aan die noorde- en een aan die westekant. Die ondergrondse kamers is volgens J.P Lepre ook baie groter en dit was in dié tyd die grootste piramide.

Hoewel ’n mens aanvanklik teleurgesteld is in die Rooi Piramide omdat dit geen van die argitektoniese kompleksiteite van die ander twee bevat nie, is Lepre daarvan oortuig dat daar geheime kamers is wat nog ontdek moet word. Aangesien die farao se liggaam nog nie gevind is nie, is dit moontlik dat dit iewers in dié geheimsinnige struktuur lê.

Die eerste koning van die 4de Dinastie het ’n uitdagende presedent geskep vir sy opvolgers, en net Choefoe se Groot Piramide kan daarby kers vashou. Later het piramides al hoe kleiner geword en dis met swakker kalksteen gebou. Dit kan wees omdat die Egiptenare se aanbidding verskuif het van die koning na die songod, Ra.

Om sulke groot bouprojekte te kon aanpak, sou Snofroe ’n groot werkmag en voorraad materiaal moes opbou. Volgens Guillemette Andreu is dit waar die koning se buitelandse betrekkinge ’n groot rol gespeel het. Hy het groot dele van Libië en Nubië verower om twee redes: om baie mense te kry wat kon bou en om die roumateriaal te kry wat hy nodig gehad het. Volgens ’n inskripsie in die Palermo-stene het Snofroe mense in ander lande gevange geneem en by sy werksmag gevoeg. Hy het in dié twee lande ook beslag op beeste gelê om die werkers te voed.

Hy het ook groot hoeveelhede sederhout ingevoer, moontlik van Libanon, en daar is tekens van ekspedisies om turkoois te myn op die Sinai-skiereiland.



</doc>
<doc id="88877" url="https://af.wikipedia.org/wiki?curid=88877" title="Reagens">
Reagens

In 'n chemiese reaksie is die reagense gewoonlik die stowwe wat regeer om die produkte te vorm. Byvoorbeeld, in die verbranding van metaan met suurstof:

is CH en O die reagense en CO en HO die produkte.

Die woord word ook in 'n spesifieke sin gebruik van 'n mengsel van stowwe wat die vermoë besit om met 'n substraat 'n bepaalde reaksie te vertoon. Byvoorbeeld koningswater is 'n mengsel wat vermag metale soos goud op te los wat anders nie sal oplos nie. Daar is ook reagense om die teenwoordigheid van 'n bepaalde komponent in die substraat aan te toon. Omrede daar groot ontwikkeling van analitiese tegnieke plaasgevind het, word party van hul vandag minder gebruik. Van die reagense het name wat verwys na hul ontdekker, soos "Benedict se reagens".



</doc>
<doc id="88878" url="https://af.wikipedia.org/wiki?curid=88878" title="Louise Brown">
Louise Brown

Louise Joy Brown (1978 - ) was die eerste proefbuisbaba in die geskiedenis.

Louise Brown is die oudste kind van John en Lesley Brown. Na nege jaar se probeer ondergaan hulle die eerste IVF-behandeling (vitro-bevrugting). Die behandeling is deur Patrick Steptoe en Robert Edwards uitgevoer. Dit was suksesvol en Louise is op 25 Julie 1978 deur middel van 'n keisersnee gebore. Sy het met geboorte 2,6 kg geweeg.

Alle bewyse dui daarop dat die IVF-metode, wat intussen deur miljoene mense gebruik is, tot gesonde en vrugbare kinders lei. Brown het geen gebrek of enige ernstige siektes nie. Haar suster Natalie, wat 4 jaar jonger en ook 'n proefbuisbaba is, is ook gesond.

Brown werk by die poskantoor in Bristol en is sedertdien getroud. Op 10 Julie 2006 kom dit aan die lig dat sy op natuurlike wyse swanger geword het. Haar seun, Cameron, is op 21 Desember 2006 gebore. Sy was egter nie die eerste proefbuisbaba wat self 'n kind gekry het nie. Die eer het haar suster reeds in 1999 toegeval.



</doc>
<doc id="88879" url="https://af.wikipedia.org/wiki?curid=88879" title="Manetho">
Manetho

Manetho (of Manethon; Grieks: Μανέθων, "Manethōn" of Μανέθως, "Manethōs") was ’n historikus en priester van Antieke Egipte wat tydens die Ptolemeïese Tydperk omstreeks die 3de eeu v.C. geleef het.

Hy het die "Aegyptiaca" ("Geskiedenis van Egipte") geskryf. Sy werk is van groot belang vir Egiptoloë en word dikwels as verwysing gebruik om die chronologiese volgorde vas te stel van die farao's se regeringstye. Die vroegste en enigste verwysing na Manetho se "Aegyptiaca" wat behoue gebly het, is die Joodse historikus Josephus in sy werk "Teen Apion".

Manetho was waarskynlik ’n priester van die songod, Ra, by Heliopolis en ook ’n kenner van die kultus van Sarapis (’n afleiding van Osiris en Apis).

Die "Aegyptiaca" was waarskynlik sy grootste en beslis sy belangrikste werk. Dit is in drie volumes verdeel en chronologies gerangskik, en sy verdeling van die farao's in verskillende dinastieë was innoverend. Hy het nie die term in die moderne sin (na aanleiding van bloedlyne) gebruik nie, maar ’n nuwe dinastie begin telkens wanneer hy die een of ander onderbreking gevind het in geografie (die 4de Dinastie van Memphis; die 5de Dinastie van Elephantine) of genealogie. Hy het telkens na ’n farao verwys as "die seun van" die vorige farao om "kontinuïteit" aan te dui.



</doc>
<doc id="88883" url="https://af.wikipedia.org/wiki?curid=88883" title="Menkaoere">
Menkaoere

Menkaoere (ook Menkaoera) was ’n Egiptiese farao van die 4de Dinastie tydens ’n tydperk bekend as die Ou Ryk. Hy was ook bekend onder sy Hellenistiese name, Mykerinos (deur Herodotus) en Mencheres (deur Manetho). Volgens Manetho was hy die opvolger van koning Bicheris, maar argeologiese bewyse dui daarop dat hy meer waarskynlik vir Chafra opgevolg het. Menkaoere het beroemd geword vir sy piramide by Giza en sy pragtige standbeel-triades, wat hom wys saam met godinne en sy vrou, Chamerernebty.

Menkaoere was die seun van Chafra en die kleinseun van Choefoe (Cheops). ’n Klipmes wat in die tempel van Menkaoere gevind is, noem ’n koning se ma met die naam Chamerernebty I, wat daarop dui dat Chafra en hierdie vrou sy ouers was. Menkaoere het vermoedelik minstens twee vroue gehad:

Daar is nie bewyse van baie kinders van Menkaoere nie:

Dit is onbekend presies hoe lank Menkaoere regeer het. Die antieke historikus Manetho meen dit was 63 jaar, maar dit was waarskynlik nie so lank nie. Die Turynse Koningslys is beskadig op die plek waar die lengte van sy bewind aangedui is, maar dit eindig op ’n 8. Egiptoloë dink dit was 18 jaar, en dit word algemeen aanvaar as reg. Hy kon dalk ook 22 jaar regeer het.

In 2013 is ’n fragment van Menkaoere se sfinks by die ingang tot die paleis in Tel Hazor gevind.

Die Piramide van Menkaoere by Giza is genoem "Netjer-er-Menkaoere" ("Menkaoere is goddelik"). Dit is die kleinste piramide van die drie by Giza en dit het drie satellietpiramides.

Die satellietpiramides word soms aangedui as G-IIIa (oos), G-IIIb (middel) en G-IIIc (wes). In die kapel wat met G-IIIa verbind word, is die standbeeld van ’n koningin ontdek. Dié piramides was dus dalk bedoel vir Menkaoere se vroue. Dit kan wees dat Chamerernebti II in een van hulle begrawe is.

Die valleitempel was ’n steengebou wat tydens die 5de of 6de Dinastie vergroot is. Uit dié tempel kom die beroemde standbeelde van Menkaoere met sy koningin en verskeie godinne. By die dodetempel is nog standbeelde en fragmente ontdek, onder meer ’n fragment van koningin Chamerernebty I se staf. Dit is nou in die Bostonse Museum van die Beeldende Kunste. Chamerernebti het die titel koningsmoeder op die fragment.

In 1837 het ’n Engelse weermagoffisier, Richard William Howard Vyse, en die ingenieur John Shae Perring uitgrawings by die Piramide van Menkaoere gedoen en ’n groot klipsarkofaag gevind. Dit het nie hiërogliewe opgehad nie, maar was versier in die styl van die paleisfasade. Langs die grafkelder is houtfragmente van ’n kis met Menkaoere se naam asook ’n deel van ’n skelet gevind wat in ’n growwe materiaal toegedraai was. Die sarkofaag is per skip na die Britse Museum in Londen gestuur, maar die skip, Beatrice, het op 13 Oktober 1838 verdwyn nadat dit die hawe by Malta verlaat het. Die ander materiaal is met ’n ander skip gestuur en is nou in die museum te sien saam met die oorblyfsels van die houtkis.

Daar word geglo die kis is ’n heelwat latere vervanging uit die 26ste Dinastie, amper 2 000 jaar ná die farao se oorspronklike begrafnis. Radiokoolstofdatering van die stukke been wat gevind is, dui daarop dat hulle selfs nog jonder is en dateer uit die eerste eeue n.C.



</doc>
<doc id="88888" url="https://af.wikipedia.org/wiki?curid=88888" title="Skokpienk">
Skokpienk

Skokpienk of skreeupienk is 'n baie skerp pienk kleur.

Volgens verskeie kleurskemas word skokpienk as volg voorgestel:


</doc>
<doc id="88889" url="https://af.wikipedia.org/wiki?curid=88889" title="Resiesrooi">
Resiesrooi

Resiesrooi (Italiaans: "Rosso corsa") is die kleur van 'n vinnige renmotor, ook bekend as Ferrarirooi.

Volgens verskeie kleurskemas word resiesrooi as volg voorgestel:


</doc>
<doc id="88891" url="https://af.wikipedia.org/wiki?curid=88891" title="Sjepseskaf">
Sjepseskaf

Sjepseskaf (ook Sebercheres of Shepseskaf) was ’n Egiptiese farao van die 4de Dinastie tydens ’n tydperk bekend as die Ou Ryk. Hy het tussen ses en agt jaar lank regeer, vanaf omstreeks 2510 v.C. Die enigste bedrywighede wat vir seker aan hom toegeskryf kan word, is die voltooiing van die kompleks by die Piramide van Menkaoere en die bou van sy eie mastaba by Suid-Saqqara, die Mastabet el-Fara'oen ("steenbank van die farao").

Sjepseskaf se familie is onseker. Die Egiptoloog George Andrew Reisner meen hy was Menkaoere se seun na aanleiding van ’n verordening waarvolgens hy Menkaoere se dodetempel voltooi het. Dit kan egter nie as bewys dien nie, want die verordening maak geen melding van die verwantskap tussen die twee farao's nie. Verder het die voltooiing van die krafkelder van ’n afgestorwe koning deur sy opvolger nie daarop gedui dat hulle pa en seun is nie.

Die ma, vroue en kinders van Sjepseskaf is onbekend. As Menkaoere wel sy pa was, kon sy ma enigeen van sy twee vroue gewees het: Chamerernebty II of Rechetre. Dis moontlik dat Chentkaoes I sy vrou was, maar dis glad nie seker nie. Koningin Bunefer is voorgestel as ’n moontlikie vrou na aanleiding van haar titel as priesteres van Sjepseskhaf, maar sy kon ook sy dogter gewees het. Ook Chamaat, die vrou van ’n edelman met die naam Ptahsjepses, kon sy of Oeserkaf se dogter gewees het.

Hy was moontlik die laaste koning van die 4de Dinastie van Egipte as hy nie opgevolg is deur ’n heerser met die naam Djedefptah nie, soos in sommige Egiptiese geskrifte en indirek in die Turynse Koningslys aangeteken is. Geen heerser met die naam Djedefptah word genoem in destydse dokumente oor byvoorbeeld koninklike monumente of private grafkelders nie. Paleisamptenare wat met die oorgang van die 4de na die 5de Dinastie gedien het, lys die volgorde van die konings spesifiek as Radjedef, Chafra, Menkaoere en Sjepseskaf van die 4de Dinastie, en dan die eerste drie konings van die 5de Dinastie: Oeserkaf, Sahoere en Neferirkare.

Sjepseskaf se bewind word bevestig deur die begrafnis-inskripsies deur die amptenare wat hom gedien het. Dit word meestal in Giza en Saqqara aangetref. Die feit dat baie van hierdie inskripsies net Sjepseskaf se naam noem sonder enige ander besonderhede, dui dalk op sy kort bewind. Een van die amptenare, Sechemkare, ’n seun van Chafra, was ’n priester van die koninklike dodekultusse. Sy mastaba in Giza (G8154) lys die konings waaronder hy gedien het, van Chafra deur Sjepseskaf tot by Sahoere. Dié lys gee ook Oeserkaf aan as Sjepseskaf se direkte opvolger.

Sjepseskaf se grafkelder is ’n groot mastaba by Saqqara wat aanvanklik "Sjepseskaf is gereinig" genoem is en nou bekend is as die Mastaba van Faraoen. Die eerste uitgrawings by die mastaba is in 1858 deur die Franse argeoloog en Egiptoloog Auguste Mariette gedoen. Eers in 1924–1925 is deeglike uitgrawings egter deur die Switser Gustave Jéquier gedoen. Daar is eers geglo die mastaba was die grafkelder van die 5de-dinastiese koning Oenas, maar Jéquier het bewyse gevind dat dit Sjepseskaf s’n was. Hy het onder meer ’n Middelryk-stele ontdek wat aandui Sjepseskaf se dodekultus was in dié tyd steeds aktief.

Deur vir homself ’n mastaba te laat bou het Sjepseskaf die 4de-dinastiese tradisie verbreek om ’n groot piramide op te rig. Van hulle, soos Snofroe, het selfs meer as een piramide laat bou. Dit is nie duidelik hoekom Sjepseskaf nie ’n piramide laat bou het nie en daar bestaan verskeie teorieë:




</doc>
<doc id="88894" url="https://af.wikipedia.org/wiki?curid=88894" title="Sjampanje (kleur)">
Sjampanje (kleur)

Sjampanje is 'n kleur, 'n geel tintsel van wit, en kry sy naam van die ooreenkoms met die sjampanjedrankie.

In 1987 is die kleur "Sjampanje" ingesluit in die X11-kleurlys, wat na die uitvinding van die wêreldwye web in 1991, bekend staan ​​as die X11-kuberkleure.

Volgens verskeie kleurskemas word Sjampanje as volg voorgestel:


</doc>
<doc id="88895" url="https://af.wikipedia.org/wiki?curid=88895" title="Eierdopwit">
Eierdopwit

Eierdopwit is 'n kleur, 'n geelgrystintsel van wit, wat sy naam kry van die ooreenkoms met die kleur van wit hoendereiers. Die naam "eierdopwit" word gewoonlik slegs gebruik wanneer daar verwys word na muurverf. Dit is saam met af-wit (beige) een van die standaardbinnenshuise verfkleure wat gebruik word in baie wonings in die Verenigde State van Amerika en Europa, omrede dit 'n duursame afwerking bied wat nie maklik vlekke van sigaretrook en vingerafdrukke uitwys nie.

In 1987 is die kleur "eierdopwit" ingesluit in die X11-kleurlys, wat na die uitvinding van die wêreldwyeweb in 1991, bekend staan ​​as die X11-kuberkleure.

Volgens verskeie kleurskemas word eierdopwit as volg voorgestel:


</doc>
<doc id="88896" url="https://af.wikipedia.org/wiki?curid=88896" title="Oeserkaf">
Oeserkaf

Oeserkaf (ook Oesercheres of Oeserkara) was ’n Egiptiese farao en die stigter van die 5de Dinastie tydens ’n tydperk bekend as die Ou Ryk. Hy was die farao wat die tradisie begin het om sontempels by Aboesir te laat bou. Sy naam beteken "sy siel ("ka") is magtig". Hy het van 2494 tot 2487 v.C. regeer en het die Piramide van Oeserkaf by Saqqara laat bou.

 Oeserkaf kan die kleinseun van Djedefre wees by dié se dogter, Neferhetepes. Dit is onbekend wie sy pa was. Ander geleerdes glo sy ma was Chentkaoes I (of sy was sy vrou voor hy die troon bestyg het).

Nog ’n vrou van Oeserkaf was ’n vrou met dieselfde naam, Neferhetepes, wat die ma van Sahoere was. Oeserkaf kon ook die pa van Neferirkare Kakai by Chentkaoes I gewees het.

Sahoere, Oeserkaf se opvolger, was dus waarskynlik sy seun.

Die presiese lengte van Oeserkaf se bewind is onbekend. Volgens die Turynse Koningslys is dit sewe jaar, terwyl dit blykbaar volgens Manetho 28 jaar was. Daar word egter geglo dit kon nie langer as 12 of 14 jaar gewees het nie.

Nikaankh, ’n amptenaar tydens Oeserkaf se bewind, het ’n koninklike verordening van Oeserkaf laat kopieer in sy mastaba. Daarvolgens het Oeserkaf verskeie koninklike gebiede geskenk vir die onderhoud van die kultus van Hathor. Hy het skynbaar ook begin om die tempel van El-Tod te laat bou, waar hy die oudste genoemde farao is.

Tydens Oeserkaf se bewind kon die handel tussen Egipte en sy Mediterreense buurstate ook hervat gewees het danksy ’n reeks vlootekspedisies wat in sy dodetempel uitgebeeld word.

Oeserkaf se mees innoverende monument is ongetwyfeld sy sontempel by Aboe Gorab. Deeglike uitgrawings is in 1954 deur Herbert Ricke gedoen. Die terrein van die tempel kon gekies gewees het vanweë die nabyheid daarvan aan Sacheboe, ’n kultussentrum van Ra. Die tempel het ’n gebied van 44 × 83 m beslaan en is genoem ra:O48-O25"Nḫn Rˁ.w", die Fort van Ra.

Daar word geglo die bou van die sontempel dui op ’n skuif van die koninklike kultus van die vroeë 4de Dinastie na dié van die songod, Ra. Die koning is nie meer direk as ’n god beskou nie, maar eerder as die seun van Ra.
Anders as sy voorganger, Sjepseskaf, het Oeserkaf vir hom ’n piramide by Saqqarah laat bou, naby die Piramide van Djoser. Aangesien die kompleks voltooi is, word aanvaar sy bewind was langer as die sewe jaar wat volgens die Turynse Koningslys die geval was.




</doc>
<doc id="88898" url="https://af.wikipedia.org/wiki?curid=88898" title="Aswandam">
Aswandam

Die Aswandam is 'n dam in die Nylrivier in Aswan, in die suide van Egipte. Dit is een van die grootste
damme ter wêreld en word vir besproeiing en die opwek van elektrisiteit gebruik.

Sedert die 1960's verwys die naam na die Hoërdam; daar was reeds 'n kleiner dam laer af gebou wat in 1902 voltooi is (die Aswan Laerdam). Die konstruksie van die Aswandam Hoërdam was 'n sleutelprojek van die Egiptiese regering na aanleiding van die Egiptiese Revolusie van 1952. Kwessies soos die vermoë om vloede te beheer, water vir besproeiing te voorsien, en hidroëlektrisiteit op te wek was as belangrik vir Egipte se industrialisering geag. Die Aswandam is tussen 1960 en 1970 gebou en het 'n beduidende impak op die ekonomie en kultuur van Egipte gehad.

Voor die dam gebou is, het die Nyl elke jaar gedurende die laatsomer oorstroom, waartydens heelwat reënwater in die vallei van die Oos-Afrikaanse dreineerbekken afgevloei het. Hierdie vloede het natuurlike voedingstowwe en minerale vervoer wat jaarliks die vrugbare grond langs die vloedvlakte en delta verryk het; dit maak die Nylvallei ideaal vir boerdery sedert antieke tye. Omrede die vloede jaarliks wissel, kon die hele oes in 'n hoë reënvaljaar uitgewis word, terwyl daar in 'n lae reënvaljaar wydverspreide droogte en soms hongersnood ontstaan het. Soos Egipte se bevolking gegroei het, en die land se politieke en ekonomiese omstandighede verander het, het 'n begeerte en ook 'n vermoë ontwikkel om die vloede te beheer. Landbougrond sou beskerm word teen vloede en die ekonomies-belangrike katoenoes ondersteun word. Met die reservoir se opbergingsvermoë in die Aswandam, kon die vloede verminder word en water gestoor word vir latere vrylating.

Ongeveer sewe kilometer suidwes van Aswan is die ou dam (die Aswan Laerdam of Lae Aswandam genoem). Dit is in 1898–1902 na 'n ontwerp deur William Willcocks en volgens die planne van Benjamin Baker en William Edmund Garstin deur die maatskappy John Aird & Co gebou. Die doel was om die water van die Nyl, veral tydens die jaarlikse vloed se gereguleerde water wat voldoende beskikbaar was en reeds verlê is tot 'n standhoudende kanaal vir besproeiingslande in die daaropvolgende lae-waterfasejaar. Op 10 Desember 1902 is die ou dam in bedryf gestel.

Die struktuur bestaan uit granietblokke en rowwe messelwerk, aan die onderkant is dit 35 meter breed, by die kroon 9 meter breed en ongeveer 1 965 meter lank. In die jare 1907–1912 en 1929–1933 is die damwal verhoog tot 36 meter in 'n poging om meer water beskikbaar te stel in droë seisoene. Danksy 180 gedeeltes, kan die watervlak gereguleer word, en wat ook vir Egiptiese landbou belangrik is, kan baie vrugbare Nylmodder die versperring oorbrug om dit laer af te deponeer.

Die ou Aswandam lê ongeveer 540 km stroomaf van die Asyutdam en bedien steeds groot dele van die Egiptiese landbou en gebiede buite die Nylvloedvlakte in watervoorsiening. Dit was na die Delta-studamme die eerste groot projek, waarmee die afhanklikheid van die Nylvloed vir seisoenale besproeiing, verander is in opgaarstrukture met 'n besproeiingsnetwerk wat heeljaarlank water sou kon lewer.


</doc>
<doc id="88900" url="https://af.wikipedia.org/wiki?curid=88900" title="Hongersnood">
Hongersnood

'n Hongersnood is 'n wydverspreide voedseltekort, wat 'n erge humanitêre krisis tot gevolg het. Dit kan deur verskeie faktore veroorsaak word, soos misoeste, natuurrampe, 'n bevolkingswanbalans, onvanpaste regeringsbeleid, en dikwels ook as gevolg van oorloë en streekskonflik.

Hierdie verskynsel word gewoonlik vergesel deur, of is die oorsaak van, plaaslike wanvoeding, uithongering, siekte-epidemies, en 'n verhoogde mortaliteit (sterfte). Byna elke vasteland in die wêreld het al 'n tydperk van hongersnood in sy geskiedenis gehad. Sommige lande, veral in sub-Sahara-Afrika, ondervind steeds ernstige epidemies van hongersnood.



</doc>
<doc id="88902" url="https://af.wikipedia.org/wiki?curid=88902" title="Chartreuse (kleur)">
Chartreuse (kleur)

Chartreuse-geel is 'n geel-groen kleur wat verwys na die Franse likeur met dieselfde naam.

Die kleurnaam chartreuse-geel is die eerste keer in 1892 gebruik. Die kleur word verkry deur geel (87.5%) en groen (12.5%) te meng.

Volgens verskeie kleurskemas word chartreuse-geel as volg voorgestel:

Regs is 'n voorstelling van die kleur njansa.

Die eerste aangetekende gebruik van "nyanza" as 'n kleurnaam in Engels was in 1892.

Regs is 'n voorstelling van die kleur mindaro.

Die eerste aangetekende gebruik van "mindaro" as 'n kleurnaam in Engels was in 2001.

Peer is 'n gedesatureerde chartreuse-geelkleur wat Anjou- of Bartlettpere naboots.

Suurlemoen-lemmetjie is 'n fluoreserende chartreuse-kleur wat verwys na 'n kombinasie van suurlemoen- en lemmetjie-vrugtegeure.

Lemmetjie is 'n kleur wat 'n voorstelling is van die sitrusvrug bekend as 'n lemmetjie.

Die eerste aangetekende gebruik van "lemmetjiegroen" as 'n kleurnaam in Engels was in 1890.

Regs is 'n voorstelling van die webkleur groen-geel, 'n ligte skakering van chartreuse.
Regs is 'n voorstelling van die webkleur lentegroen.

Die eerste aangetekende gebruik van "lentegroen" as 'n kleurnaam in Engels was in 1766.

Regs is 'n voorstelling van die webkleur grasgroen.

Regs is 'n voorstelling van die kleur pistagiogroen.

Die eerste aangetekende gebruik van "pistachio green" as 'n kleurnaam in Engels was in 1789.

Bron: ISCC-NBS Dictionary of Color Names (1955)--Color Sample of Pistachio Green (Color Sample #135).
Regs is 'n voorstelling van die kleur limeriek.

Die eerste aangetekende gebruik van "limeriek" was in 2001, when it was formulated as one of the colors on the Xona.com Color List.
Regs is 'n voorstelling van die webkleur geelgroen, 'n mediumdowwe skakering van chartreuse.

Regs is 'n voorstelling van die kleur appelgroen.

Die eerste aangetekende gebruik van "appelgroen" as 'n kleurnaam in Engels was in 1648.

Source of color: ISCC-NBS Dictionary of Color Names (1955)--Color Sample of Apple Green (Color Sample #115).
Regs is 'n voorstelling van die kleur seeskilpadgroen.

Bron: ISCC-NBS Dictionary of Color Names (1955)--Color Sample of Turtle Green (Color Sample #120).

Avokado is 'n kleurnaam wat die buiteskil van 'n avokadopeer naboots.

Avokado was 'n algemene kleur vir metaaloppervlakke (insluitende motorvoertuie en kombuistoerusting) gedurende die 1970s.

Olyf is 'n donker skynsel van geel tipies by groen olywe waargeneem. Die komplementêre kleur van olyf is ligblou.

Regs is 'n voorstelling van die kleur komboegroen. Dit verteenwoordig 'n eetbare kelpplant uit Oos-Afrika.


</doc>
<doc id="88903" url="https://af.wikipedia.org/wiki?curid=88903" title="Papajaklits (kleur)">
Papajaklits (kleur)

Papajaklits is 'n vaal-oranje kleur, dit stel die kleur voor wat verkry word as verpulpte papajas met vanielje roomys, geklopte room of jogurt gemeng word.

Volgens verskeie kleurskemas word Papajaklits as volg voorgestel:


</doc>
<doc id="88904" url="https://af.wikipedia.org/wiki?curid=88904" title="Sahoere">
Sahoere

Sahoere was die tweede Egiptiese farao van die 5de Dinastie tydens ’n tydperk bekend as die Ou Ryk. Sy geboortenaam beteken "Hy wat na aan Ra is". Sy Horusnaam was Nebchaoe ("")

Sahoere was die seun van koningin Neferhetepes, soos blyk uit tonele uit Sahoere se piramidekompleks by Aboesir. Sy pa was Oeserkaf. Hy was getroud met koningin Neferetnebty en het verskeie seuns gehad. Ranefer en Netjerirenre kom saam met Sahoere en Nefertnebty op tonele voor en is vermoedelik haar seuns. Horemsaf, Chakare en Nebanchre word in Sahoere se dodetempel uitgebeeld, maar dit is nie bekend wie hul ma was nie. Sahoere is opgevolg deur Neferirkare Kakai, die eerste farao bekend wat aparte name gebruik het. Die Tsjeggiese Egiptoloog Miroslav Verner spekuleer dat Ranefer die troon bestyg het as Neferirkare en dat Netjerirenre dalk later farao Sjepseskare geword het.

Sahoere het omstreeks 2487 tot 2475 v.C. oor Egipte regeer. Volgens die Turynse Koningslys het sy bewind 12 jaar geduur.

Historiese rekords en Egiptiese kuns wys Sahoere het ’n Antieke Egiptiese vloot op die been gebring en met kulture in die Oos-Mediterreense gebied handel gedryf. In sy piramide word sy vloot uitgebeeld, asook sy militêre loopbaan. Dié het hoofsaaklik bestaan uit veldtogte teen die Libiërs in die westelike woestyn. Hy het waarskynlik die begrafniskompleks by Saqqara begin en het ook ’n diorietgroef net wes van Aboe Simbel gebruik.

Sy piramidekompleks was die eerste een wat op die nuwe begrafnisterrein by Aboesir, ’n paar kilometer noord van Saqqara, gebou is (hoewel Oeserkaf toe dalk reeds sy sontempel daar gebou het). Dit was die begin van die afname in die gehalte en grootte van die piramides, hoewel die fragmente van die reliëfwerke wat die tempelmure van die 5de-dinastiese konings versier het, van ’n hoë gehalte was.
Die meeste van wat oor Sahoere bekend is, kom uit sy piramide. Die reliëfwerke in sy grafkelder en valleitempel beeld die telling van buitelanders uit by of voor die godin Sesjat en die terugkeer van ’n vloot van Asië, dalk Bublos. Dit kan dui op ’n militêre belangstelling in die Nabye-Ooste, maar die kontak kon ook diplomatiek of kommersieel gewees het.

Toe uitgrawings in die eerste jare van die 20ste eeu gedoen is, is talle reliëfwerke gevind wat van ’n baie beter gehalte was as dié uit die vorige dinastie. Van hulle is meesterwerke en is steeds in die piramidekompleks. Die piramide is op dieselfde manier gebou as ander uit dié dinastie, met ’n kern van rof gekapte klippe in ’n trapkonstruksie wat bymekaargehou is deur modder. ’n Gang is oopgelos na waar die grafkelder apart gebou is, en dié is later bedek met orige klipblokke en ander bouafval.

Dit was ’n terugkeer na die boustyl van die 3de Dinastie ná die groot piramides by Dahsjoer en Giza tydens die 4de Dinastie.

Vandag is nog net die binnekant oor en dit word bedek met ’n hoop afval wat oorgebly het van die rowwe opvullings en modder. Die binnekant is erg verniel en nie meer toeganklik nie. Dele van die sarkofaag is in die vroeë 19de eeu hier gevind. Die enorme klippeblokke van die dak het volgens ’n raming deur J.S. Perring sowat 220 ton geweeg. Hy het geraam die grootste blokke was 35 x 9 x 12 voet (10,6 x 2,7 x 3,6 meter). Daar was minstens 12 blokke waarvan die kleinste een minder as 100 ton geweeg het. Almal buiten twee is vandag gebreek.
Sahoere se opvolger was nie sy oudste seun Netjerirenre nie, maar Neferirkare Kakai, wie se oorsprong onbekend is. Van die reliëfwerke in Sahoere se dodetempel gee die naam Neferirkare aan as een van die mense in die koning se gevolg, asook sy koninklike titels. Dit laat sommige Egiptoloë vermoed Neferirkare en Sahoere was broers. As dit so is, kan dit ’n bewys wees dat Neferirkare die mag oorgeneem het ná Sahoere se dood; Netjerirenre was toe skynbaar nog ’n kind. Dit kan dui op sekere dinastiese en interne politieke probleme met die koninklike opvolging.



</doc>
<doc id="88906" url="https://af.wikipedia.org/wiki?curid=88906" title="Pastelgeel">
Pastelgeel

Die kleur Pastelgeel is 'n effens ligter skakering van geel.

Volgens verskeie kleurskemas word pastelgeel as volg voorgestel:


</doc>
<doc id="88907" url="https://af.wikipedia.org/wiki?curid=88907" title="Neferirkare">
Neferirkare

Neferirkare of Neferirkare Kakai was die derde Egiptiese farao van die 5de Dinastie in ’n tydperk bekend as die Ou Ryk. Sy praenomen, Neferirkare, beteken "Mooi is die siel van Ra".

Dit is nie bekend wie Neferirkare se ouers was nie. Sommige Egiptoloë dink hy was die seun van Sahoere. Op muurtonele in die Piramide van Sahoere is daar egter aanduidings dat hy dalk die broer van Sahoere en dus die seun van Oeserkaf was. Een teorie is dat die jong Neferirkare dalk bekend was as prins Ranefer en dat hy ’n broer (of broerskind) gehad het met die naam Netjerirenre, wat hom dalk as Sjepseskare opgevolg het.

Neferirkare was met koningin Chentkaoes II getroud en het twee seuns gehad wat albei farao geword het: Ranefer (onder die naam Neferefre) en Nioeserre.

Min is bekend oor sy bewind. Volgens Manetho het hy 20 jaar lank regeer, maar die Tsjeggiese Egiptoloog Miroslav Verner glo dit was korter na aanleiding van sy onvoltooide piramidekompleks by Aboesir.

’n Verordening wat personeel van ’n tempel kwytskeld van verpligte arbeid, wys dat belasting as ’n algemene reël op almal van toepassing was. ’n Belangrike kis met administratiewe papirusse uit die Ou Ryk, die Aboesir-papirusse, is tussen 1893 en 1907 in Neferirkare se dodetempel ontdek. Dit dateer hoofsaaklik uit die bewind van Djedkare Isesi en Oenas. Een van die dokumente is ’n brief van Djedkare aan die tempelpriesters wat Neferirkare se dodetempel uitgerus het.

Daar is verskeie antieke verslae wat hom as ’n sagte en goedhartige heerser uitbeeld, soos blyk uit die volgende voorbeeld: Toe Rawer, ’n bejaarde edelman en hofamptenaar, die koning se ampstaf per ongeluk aanraak tydens ’n godsdienstige seremonie (’n gevaarlike situasie wat tot die amptenaar se verbanning of teregstelling kon gelei het omdat die farao in die Ou Ryk as ’n lewende god beskou is), het Neferirkare Rawer dadelik verskoon en gevra dat hy geen leed aangedoen word nie.

Uit die grootte van die dodekompleks by Aboesir kan afgelei word hy was ’n belangrike koning, maar min is oor hom bekend. Die Piramide van Neferirkare is oorspronklik beplan as ’n kunstruksie van 52 m hoog met ses trappe, maar dit is later vergroot en was eindelik 72 m hoog. Die kompleks is egter nie voltooi nie.



</doc>
<doc id="88908" url="https://af.wikipedia.org/wiki?curid=88908" title="Donkersjokolade (kleur)">
Donkersjokolade (kleur)

Donkersjokolade is 'n kleur wat donker sjokolade voorstel.

Volgens verskeie kleurskemas word donkersjokolade as volg voorgestel:


</doc>
<doc id="88911" url="https://af.wikipedia.org/wiki?curid=88911" title="Neferefre">
Neferefre

Neferefre (ook bekend as Raneferef en onder die Hellenistiese naam Cheres volgens Manetho) was ’n Egiptiese farao van die 5de Dinastie tydens ’n tydperk bekend as die Ou Ryk. Sy naam beteken "Mooi is Ra".

Neferefre was die seun van Neferirkare en sy vrou, koningin Chentkaoes II, en moontlik die broer van sy opvolger, Nioeserre. Dit is onbekend of Neferefre enige vroue of kinders gehad het. ’n Kalksteenreliëfwerk by Aboesir bevestig dat hy as prins Ranefer bekend was voor sy troonbestyging. Die verwantskap tussen hom en die familielid wat vir ’n kort ruk voor hom regeer het, Sjepseskare, is ook nie bekend nie. Die Egiptoloog Silke Roth meen hulle was broers. Die Tsjeg Miroslav Verner glo egter Sjepseskare was Sahoere se seun en dus ’n oom van Neferefre.

Hoewel Manetho aandui dat Neferefre 20 jaar lank regeer het, word algemeen aanvaar dat sy bewind veel korter was na aanleiding van sy onvoltooide piramide. Die gedeeltelik beskadigde plek waar sy bewind in die Turynse Koningslys aangedui word, wys net een vertikale streep langs sy naam (elke streep dui ’n jaar aan). Dit sou ’n bewind van een tot twee jaar beteken, wat ooreenstem met die argeologiese bewyse. Volgens Verner lyk dit of die koning skielik dood is en die onvoltooide piramide vinnig omskep is in ’n vierkantige mastaba. Met die koning se dood was nie die grafkelder gebou of die fondament van die dodetempel gelê nie.

Min is oor Neferefre bekend. Hoewel die naam van sy sontempel se naam bekend is ("Hetep-Re"), is geen so ’n struktuur nog ontdek nie.

Weens die vroeë dood van Neferefre het sy opvolger die werk aan sy piramide by Aboesir haastig voltooi en het dit die vorm van ’n mastaba aangeneem. Anders as ander mastabas loop dit nie van noord na suid nie en is dit nie reghoekig nie, maar vierkantig. Dit is net 7 m hoog. Nes dié van ander farao's bevat die terrein meer as een piramide en Neferefre se piramides vorm ’n reguit lyn. Volgens artefakte wat op die terrein gevind is, is Neferefre se piramide ook bekend as "Goddelik is Neferefre se Mag".

Al die ander geboue in die kompleks is voltooi tydens Neferefre se broer, Nioeserre, se bewind. Tydens uitgrawings deur ’n Tsjeggiese span is papirusse, standbeelde van die koning, versierde borde en seelafdrukke gevind. Stukke van mummiebedekkings is ook ontdek en ’n ondersoek het getoon dit is Neferefre s 'n. Dit het ook gewys die koning is in sy vroeë twintigs dood; hy was tussen 20 en 23 jaar oud. Dit verklaar sy kort bewind en sy onvoltooide piramide.



</doc>
<doc id="88914" url="https://af.wikipedia.org/wiki?curid=88914" title="Amber (kleur)">
Amber (kleur)

Amber is 'n goudgeel kleur wat herinner aan die kleur van gepoleerde barnsteen.

Deur die vermenging van geel, rooi en wit kan amberkleur geproduseer word.

Die eerste opgetekende gebruik van amber as 'n kleurnaam in Engels was in 1200.

Volgens verskeie kleurskemas word amber as volg voorgestel:


</doc>
<doc id="88915" url="https://af.wikipedia.org/wiki?curid=88915" title="Sjepseskare">
Sjepseskare

Sjepseskare (ook bekend as Sjepseskare Isi en onder die Hellenistiese naam Sisires volgens Manetho) was ’n Egiptiese farao van die 5de Dinastie tydens ’n tydperk bekend as die Ou Ryk. Sommige kenners glo hy het van omstreeks 2455 tot 2448 v.C. regeer. Sy troonnaam beteken "Edel is die siel van Ra".

Hy is een van die farao's met die kortste bewind en sommige Egiptoloë soos die Tsjeg Miroslav Verner glo hy het net ’n paar maande lank regeer na aanleiding van sy onvoltooide piramide by Aboesir, waarvan die basis skaars voltooi was voor werk gestaak is, asook vanweë die min artikels wat die koning noem. Tog dui sowel die Turynse Koningslys as Manetho sy bewind as sewe jaar aan.

Die enigste bekende artefakte uit Sjepseskare se bewind is ’n paar kleiseels van Aboesir, waar die koning moontlik begrawe is, en twee silinderseels volgens Verner. Verner glo ook Sjepseskare het Neferefre opgevolg en was nie sy voorganger nie, na aanleiding van die ontdekking in 1982 van verskeie nuwe kleiseels met Sjepseskare se naam Horus Sechemkaoe in die oudste deel van Neferere se dodetempel by Aboesir wat nie gebou was voor Neferefre se dood nie. Dit dui daarop dat Sjepseskare ná Neferefre moes regeer het. Hy meen die feit dat Sjepseskare in die Egiptiese koningslys as Neferefre se voorganger aangedui word, kan wees vanweë die politieke wanorde en dinastiese dispute van dié tyd.

Sjepseskare kon die seun van Sahoere gewees het wat vir ’n kort ruk die mag oorgeneem het ná Neferefre se voortydige dood. Verner lê klem daarop dat werk aan Sjepseskare se piramide, tussen die Piramide van Sahoere en die sontempel van Oeserkaf, onderbreek is baie kort nadat dit begin het, ná ’n paar weke of hoogstens ’n maand of twee. Hy glo die koning wou met die ligging van die piramide sy verwantskap aan óf Sahoere óf Oeserkaf wys.



</doc>
<doc id="88918" url="https://af.wikipedia.org/wiki?curid=88918" title="Vlas (kleur)">
Vlas (kleur)

Vlas is 'n goudgeel kleur wat herinner aan die kleur van vlassaad.

Deur die vermenging van geel, rooi en wit kan vlassaadkleur geproduseer word.

Volgens verskeie kleurskemas word vlas as volg voorgestel:


</doc>
<doc id="88920" url="https://af.wikipedia.org/wiki?curid=88920" title="Eva Perón">
Eva Perón

Eva Maria Duarte de Perón (Los Toldos, 7 Mei 1919 - Buenos Aires, 26 Julie 1952) was die tweede eggenoot van die Argentynse president Juan Perón (1895-1974). Sy was gevolglik van 1946 tot haar dood in 1952 die eerste dame van Argentinië. Alhoewel sy nie tot enige politieke posisie verkies is nie, het sy 'n groot invloed op regeringsbeleid gehad. Sy het talle bewonderaars onder armes en die werkersklas gehad, wat belangrik vir haar man se magsposisie was. Kort voor haar dood het die kongres haar as die "Geestelike Leier van die Nasie" aangewys. Sy word liefkosend "Evita" genoem (die Spaanse verkleiningsvorm, soortgelyk aan die Afrikaanse "Evatjie"). Die tipiese beeld van haar tydens toesprake was met die hare in 'n bolla en die gebalde vuis voor 'n mikrofoon.

Eva Maria Ibarguren is op 7 Mei 1919 in die dorpie Los Toldos in die provinsie Buenos Aires gebore. Sy was die vyfde kind van Juan Duarte (1872-1926) en Juana Ibarguren (1894-1971). In 1934, op 15-jarige ouderdom, trek sy na die hoofstad om 'n loopbaan as 'n verhoog-, radio-, en filmaktrise te begin. Sy ontmoet kolonel Juan Perón op 22 Januarie 1944 tydens 'n liefdadigheidsfunksie by die Luna Park-stadion ten behoewe van die slagoffers van 'n aardbewing in San Juan. Hulle is die daaropvolgende jaar getroud en Juan Perón is in 1946 tot president van Argentinië verkies.

Oor die volgende ses jaar het sy een van die magtigste vroue in Argentinië geword. Sy het die Eva Perón-stigting opgerig om hulp aan behoeftiges te verleen. Die vereniging het huise en skole gebou en mediese sorg aan arm mense beskikbaar gestel. Sy het ook die vroue-afdeling van die Peronistiese beweging gestig. Dit was die eerste politieke vrouebeweging in Argentinië gewees.

In 1951 wou sy die adjunkpresident word, maar die militêre leiers, maatskaplike elite en haar eie eggenoot oortuig haar om van haar planne af te sien. In plaas daarvan word die titel 'Geestelike Leier van die Nasie' in 1952 aan haar toegeken.

Sy is tydens 'n histerektomie in November 1951 met kanker gediagnoseer. Dokters is gevra om dit stil te hou sodat dit nie die presidensiële veldtog negatief beïnvloed nie. Sy sterf op 26 Julie 1952 op 33-jarige ouderdom aan servikale kanker, waarna haar liggaam gebalsem is. Nadat haar man se regering omver gewerp is, het haar liggaam vir 20 jaar weggeraak. Dit is later in Italië gevind, na Argentinië teruggeneem, en saam met haar man begrawe nadat hy in 1974 oorlede is.

Die musiekrolprent, "Evita" (1996) is op haar lewe gebaseer. Madonna het die hoofrol vertolk.


</doc>
<doc id="88924" url="https://af.wikipedia.org/wiki?curid=88924" title="Nioeserre">
Nioeserre

Nioeserre (ook bekend as Nioeserre Ini en onder die Hellenistiese naam Rathures volgens Manetho) was ’n Egiptiese farao van die 5de Dinastie tydens ’n tydperk bekend as die Ou Ryk. Hy het waarskynlik 24 of 25 jaar lank regeer, van omstreeks 2445 tot 2421 v.C. Nioeserre beteken "Met die Mag van Ra". Hy was die seun van farao Neferirkare en die jonger broer van Neferefre.

Daar word dikwels geglo hy het sy broer direk opgevolg, maar daar is bewyse dat Sjepseskare tussen hulle kon regeer het, hoewel net vir ’n kort rukkie. Laasgenoemde kon probeer het om die linie van Sahoere, wat sy pa kon gewees het, te herstel ten koste van die Neferirkare-linie, maar sy poging het dalk nie geslaag nie.

Nioeserre se enigste bekende vrou was Reptinoeb. ’n Vrou met die naam prinses Chamerernebty was sy dogter. Dit is nie bekend wie haar ma was nie. Uit ’n kalksteenfragment blyk ook dat hy ’n seun, Chentikaoehor, gehad het.

Volgens Manetho het Nioeserre 44 jaar lank regeer, maar dié data is onbetroubaar. Die Turynse Koningslys is erg beskadig waar die data vir sy bewind aangedui word, maar geleerdes glo dit was 24 jaar. Die Deense Egiptoloog Kim Ryholt, wat die Koningslys twee keer bestudeer het, meen daar is ’n aanduiding van 10, 20 of 30 jaar, gevolg deur ’n streep, en die res van die papirus is afgebreek. Dit kan dui op ’n bewind van 11-14, 21-24 of 31-34 jaar. Na aanleiding van aantekeninge oor ’n Sed-fees vir hom (waarmee ’n bewind van 30 jaar of langer gevier is), word gereken hy het vir langer as drie dekades regeer.

Die Tsjeggiese Egiptoloog Miroslav Verner, wat sedert 1976 uitgrawings by die Egiptiese piramides doen, stem saam met ’n bewind van 30 jaar of meer. Hy baseer sy mening op die koning se talle boubedrywighede by Aboesir, wat insluit sy eie piramidekompleks, twee kleiner piramidekomplekse, die voltooiing van die grafmonumente van sy familielede Neferirkare, Chentkhaoes II en Neferefre, sowel as die voltooiing van laasgenoemde se sontempel by Aboe Gorab.



</doc>
<doc id="88928" url="https://af.wikipedia.org/wiki?curid=88928" title="Duggan-Cronin-versameling">
Duggan-Cronin-versameling

Die Duggan-Cronin-versameling bestaan uit ongeveer 8 000 foto's wat die swart volkere van Suider-Afrika en hul leefwyse in stamverband in die eerste helfte van die 20ste eeu uitbeeld. Hierdie foto's is geneem kort voordat die Westerse kultuur sy stempel so op die Afrika-samelewings begin afdruk het, dat die tradisionele Afrika-kulture begin verdwyn het. Die foto's is dus uniek omdat dit nie weer gemaak kan word nie en daarom wek dit die belangstelling van kultuur-historici, volkekundiges, kunstenaars en fotograwe.

Alfred Martin Duggan-Cronin, 'n Ierse immigrant, het vanaf 1897 by die De Beers Maatskappy in Kimberley gewerk. Sy stokperdjie was om foto's te neem van die swart mynwerkers voordat hulle die Westerse kleredrag en lewenstyl aangeneem het. Later op reise in Suider-Afrika het hy hulle in hul huise in die afgeleë platteland besoek. Hy het nie slegs foto's van mense gemaak nie, maar ook van hul kleredrag, haarstyle, ornamente, volksgebruike, wapens, gesigsversierings, kralewerk, huttipes, rondawels, kleipotte, gereedskap, houtwerk, seremonies, bygelowe en rotskuns. 

In 1924 en 1931 hou Duggan-Cronin uitstallings van sy foto's in Londen. Sy toenemende bekendheid lei tot finansiële steun. Vanaf 1929 is Richard Madela sy tolk en later fotografiese assistent. Op hul reise neem hulle foto's van die Zulu, Pondo, Koranna, Khoikhoi en Boesman van Suid-Afrika, die Betsjoeana van Botswana, die Basoeto van Lesotho, die Sjangaan van Mosambiek, die Barotse van Zambië en die Ovambo van Namibië. Duggan-Cronin laat dus 'n rekord na van byna elke groot bevolkingsgroep in Suider-Afria.

In Oktober 1939 skenk Duggan-Cronin sy versameling aan die stad Kimberley en vorm nou deel van die McGregor Museum. Dit is later jare aangevul met 'n versameling foto's geneem deur Jack Arnold van die amaXhosa sowel as 'n versameling Afrika-musiek. Die museum het 'n reeks van 7 boeke uitgegee getiteld "Bantu tribes of South Africa: reproductions of photographic studies" (1928-41) waarin hierdie versameling gebruik is.

Ander soortgelyke versamelings van kultuur-historiese belang vir Suid-Afrika is die Gordon-versameling, Elliott-versameling, Gribble-versameling, Ravenscroft-versameling, Sammy Marks-fotoversameling en die Morrison-versameling.



</doc>
<doc id="88929" url="https://af.wikipedia.org/wiki?curid=88929" title="Menkaoehor">
Menkaoehor

Menkaoehor (ook bekend as Menkaoehor Kaioe en onder die Hellenistiese naam Mencheres volgens Manetho) was ’n Egiptiese farao van die 5de Dinastie tydens ’n tydperk bekend as die Ou Ryk. Hy het koning Nioeserre opgevolg. Sy troonnaam beteken "Ewigdurend is die siele van Horus".

Menkaoehor was dalk ’n seun van Nioeserre. Reliëfwerke in die dodetempel van Chentkaoes II dui moontlik daarop, maar dit is nie seker nie.

Daar word gemeen koningin Meresanch IV kon Menkaoehor se vrou gewees het. Sy kon dalk ook Djedkare se vrou gewees het. Nog ’n voorstel is koningin Choeit I, maar dis ook nie seker nie.

Menkaoehor se opvolger, Djedkare, was moontlik sy seun. Ander moontlike kinders sluit in prinsesse Raemka en Chaemtjenent, maar hulle kon ook Djedkare se dogters gewees het en dan was hulle dalk Menkaoehor se kleinkinders.

Die Turynse Koningslys dui Menkaoehor se bewind aan as agt jaar. Hy was die laaste farao wat ’n sontempel laat bou het. Sy piramide is dalk in 1842 deur die Duitse argeoloog Karl Richard Lepsius by Saqqara ontdek. Lepsius het dit nommer 29 of die "Koplose Piramide" genoem. Dit is daarna deur sand toegewaai en eers in 2008 herontdek.

Menkaoehor is naas Sjepseskare die geheimsinnigste farao van die 5de Dinastie. Al wat aandui dat hy wel bestaan het, is ’n reliëfwerk van ’n amptenaar met die naam Tjoetjoe wat hom bewonder, ’n steengroef-inskripsie by Wadi Maghara in Sinai uit sy bewind, ’n enkele seel met sy naam op en ’n klein standbeeld.



</doc>
<doc id="88932" url="https://af.wikipedia.org/wiki?curid=88932" title="Oenas">
Oenas

Oenas (ook gespel Unas, Unis of Wenis en bekend onder die Hellenistiese naam Onnos volgens Manetho) was die laaste Egiptiese farao van die 5de Dinastie van die Ou Ryk. Daar word gereken hy het tussen 2375 en 2345 v.C. regeer. Hy het vermoedelik twee vroue gehad, Nebet en Chenoet, na aanleiding van hul grafte naby sy grafkelder.

Met sy dood het die 5de Dinastie volgens Manetho tot ’n einde gekom en hy het dus waarskynlik nie seuns gehad nie. In die Turynse Koningslys word hier ook ’n spasie ingevoeg, en volgens Jaromir Malek is dit gewoonlik gedoen wanneer daar ’n verskuiwing van die hoofstad en koninklike woning was. Daar is egter wel tekens dat daar kontinuïteit was tussen die 5de en die 6de Dinastie: Kagemni, Djedkare en Oenas se raadgewer, het sy loopbaan onder Oenas se opvolger, Teti, voortgesit; Teti se koningin, Ipoet, was vermoedelik Oenas se dogter. Dit wys volgens Nicolas Grimal dat daar geen breuk tussen die dinastieë was nie. Die breuk was waarskynlik bloot weens ’n amptelike skuif.

Weens ’n gebrek aan dokumente is min oor Oenas se bewind bekend. Terwyl sy piramide die kleinste van die Ou Ryk is, is die gehalte en innovasie van die "Piramidetekste" wat daarin ontdek is, asook van ander kunswerk aan die binneste mure, van die beste uit die Ou Ryk. Vanweë die uitbeelding van ’n hongersnood teen die mure, glo sommige geleerdes daar was wel ’n hongersnood tydens sy bewind.

Oenas is sonder ’n manlike erfgenaam dood en daar was vermoedelik ’n tydperk van onstabiliteit aan die einde van sy bewind. Daar word geglo sy dogter, Ipoet, het die vrou van sy opvolger, Teti, geword.

Oenas het ’n klein piramide by Saqqara laat bou wat aanvanklik genoem is "Mooi is die plekke van Oenas". Dit was naby die Trappiramide van Djoser. Die binnekant is versier met uitbeeldings van gebeure tydens sy bewind asook ’n aantal inskripsies. Malek beskou egter die eerste voorkoms van Piramidetekste as die belangrikste innovasie van Oenas se piramide. Dit is die oudste bekende godsdienstige tekste in Egipte, en die tweede oudste in die wêreld.

Die tekste kom voor in die meeste piramides uit die 6de Dinastie, maar dié van Oenas bevat verse en spreuke wat nie later aangetref word nie. Die tekste was bedoel om die koning in die doderyk te help om allerhande magte te bowe te kom en by die songod, Ra, aan te sluit. Daarna sou die koning saam met Ra in sy sonboot om die hemele roei.



</doc>
<doc id="88937" url="https://af.wikipedia.org/wiki?curid=88937" title="Imhotep">
Imhotep

Imhotep (ook gespel Immutef, Im-hotep en Ii-em-Hotep, en bekend onder die Hellenistiese naam Imuthes; omstreeks 2650–2600 v.C.) was ’n raadgewer van die Egiptiese farao Djoser, ’n argitek, ingenieur en dokter, asook ’n hoëpriester van die gode Ptah en Ra.

Hy was een van baie min gewone burgers wat ná sy dood goddelike status verkry het. Die ligging van sy selfgeboude grafkelder was van die begin af ’n geheim en is steeds onbekend, ondanks talle pogings om dit te soek. Daar word geglo dit is iewers by Saqqara versteek. Een van sy talle prestasies was dat hy die Piramide van Djoser ontwerp het. Hy was ook betrokke by die bou die piramide van sy opvolger, Sechemchet, maar werk aan laasgenoemde is gestaak ná die farao se kort bewind.



</doc>
<doc id="88938" url="https://af.wikipedia.org/wiki?curid=88938" title="Moncada-kaserne">
Moncada-kaserne

Die Moncada-kaserne was 'n militêre kaserne in Santiago de Cuba wat na generaal Guillermón Moncada, 'n held van die Kubaanse onafhanklikheidsoorlog vernoem is. Op 26 Julie 1953 is die kaserne deur 'n klein groepie revolusionêre wat deur Fidel Castro gelei is aangeval. Die gewapende aanval word algemeen as die begin van die Kubaanse Revolusie beskou. Die datum van die aanval, 26 Julie, is as die naam van Castro se revolusionêre beweging gebruik ("Movimiento 26 Julio" of "M 26-7").

Die aanval was onsuksesvol en Castro is 15 jaar gevangenisstraf vir sy aandeel daarin opgelê. Hy begin in die tronk om aan sy toespraak getiteld, ""Die geskiedenis sal my kwytskel"" te werk. Die toespraak is bladsy vir bladsy uit die tronk gesmokkel en is later gepubliseer.

Al die rebelle is in 1955 vrygestel nadat Fulgencio Batista amnesie daartoe verleen het. Die beweging het uiteindelik Batista se diktatuur in 1959 omver gewerp.



</doc>
<doc id="88940" url="https://af.wikipedia.org/wiki?curid=88940" title="Mosterd (kleur)">
Mosterd (kleur)

Mosterd is 'n goudgeel kleur wat herinner aan die kleur van mosterd.

Deur die vermenging van geel, rooi en blou kan mosterdkleur geproduseer word.

Volgens verskeie kleurskemas word mosterd as volg voorgestel:


</doc>
<doc id="88941" url="https://af.wikipedia.org/wiki?curid=88941" title="Mandaryn (kleur)">
Mandaryn (kleur)

Mandaryn is 'n oranjegeel kleur wat herinner aan die kleur van nartjies.

Deur die vermenging van geel, rooi en wit kan mandarynkleur geproduseer word.

Volgens verskeie kleurskemas word mandaryn as volg voorgestel:


</doc>
<doc id="88944" url="https://af.wikipedia.org/wiki?curid=88944" title="Ougoud">
Ougoud

Ougoud is 'n diep goudgeel kleur wat gebruik word as omranding aan die Springbokbaadjie.

Volgens verskeie kleurskemas word ougoud as volg voorgestel:


</doc>
<doc id="88945" url="https://af.wikipedia.org/wiki?curid=88945" title="Napelsgeel">
Napelsgeel

Napelsgeel is 'n goudgeel kleur, 'n skilderkleur beroemd in Napels.

Napelsgeel is op groot skaal gebruik deur die Ou Meesters en in die 20ste eeu. Die ware pigment is giftig, en die gebruik daarvan is vandag redelik skaars. Die meeste verf gemerk "Napelsgeel" word in der waarheid van 'n mengsel van moderne, minder giftige pigmente gemaak. Die kleure van hierdie verf wissel aansienlik van een vervaardiger na die volgende.

Die eerste opgetekende gebruik van Napelsgeel as 'n kleur se naam in Engels was in 1738.

Volgens verskeie kleurskemas word Napelsgeel as volg voorgestel:


</doc>
<doc id="88946" url="https://af.wikipedia.org/wiki?curid=88946" title="Skoolbusgeel">
Skoolbusgeel

Die kleur Skoolbusgeel het byna dieselfde skakering as goud.

Skoolbusgeel se naam is ontleen aan die destydse Amerikaanse skoolbusse en is sedert 1939 in gebruik. 'n Ene Professor Frank W. Cyr het in April 1939 'n konferensie in New York gehou om riglyne neer te lê vir die konstruksie van skoolbusse, waartydens die gebruik van hierdie besondere skakering van geel vir die verfwerk aanvaar is. Die geel is gekies omdat swart skrifletters in kontras daarmee hoogs sigbaar is, selfs in die afwesigheid van goeie beligting.

Volgens verskeie kleurskemas word skoolbusgeel as volg voorgestel:


</doc>
<doc id="88947" url="https://af.wikipedia.org/wiki?curid=88947" title="Los Toldos">
Los Toldos

Los Toldos is 'n dorp in die Argentynse provinsie Buenos Aires. Die dorp is ongeveer 310 km (193 myl) van die stad Buenos Aires geleë. Dit het ongeveer 13 462 inwoners.

Die plek is bekend as die geboortedorp van Eva Perón, die tweede eggenoot van die Argentynse president Juan Perón.


</doc>
<doc id="88948" url="https://af.wikipedia.org/wiki?curid=88948" title="Juan Perón">
Juan Perón

Juan Domingo Perón (Lobos, 8 Oktober 1895 – Olivos, 1 Julie 1974) was 'n Argentynse militaris en president van Argentinië van 1946 tot 1955 en weer van 1973 tot 1974.


</doc>
<doc id="88949" url="https://af.wikipedia.org/wiki?curid=88949" title="Selektiewe geel">
Selektiewe geel

Die kleur selektiewe geel is 'n byna oranje skakering van geel.

Die kleur is veral gebruik vir die misligte van voertuie in Europa, weens die verminderde refraksie (breking of verstrooiing) van helder wit lig wat deur hierdie kleur lens gestuur word.

Volgens verskeie kleurskemas word selektiewe geel as volg voorgestel:


</doc>
<doc id="88950" url="https://af.wikipedia.org/wiki?curid=88950" title="Piramide van Djoser">
Piramide van Djoser

Die Piramide van Djoser, of die Trappiramide (Antieke Egipties: "kbhw-ntrw") is ’n piramide by Saqqara, Egipte, noordwes van die stad Memphis. Dit is in die 27ste eeu v.C. gebou as die graf van farao Djoser deur Imhotep, onder meer sy raadgewer en argitek. Dit is die sentrale konstruksie van ’n groot begrafniskompleks en word omring deur seremoniële strukture en versierings.

Hierdie eerste Egiptiese piramide bestaan uit ses mastabas wat bo-op mekaar gebou is en al hoe kleiner word na bo. Dit was aanvanklik 62 m hoog met ’n basis van 109 x 125 m, en was afgewerk in blink, wit kalksteen. Die sogenaamde Trappiramide word beskou as die eerste grootskaalse steenkonstruksie ter wêreld.

Djoser was die eerste farao en stigter van die 3de Dinastie (omstreeks 2667 tot 2648 v.C.) van die Ou Ryk van Egipte. Hy is veral bekend vir sy groot piramide, wat die Saqqara-landskap oorheers. In sy grafkelder word hy by sy Horusnaam, Netjerichet, genoem; Djoser is ’n naam wat duisende jare later tydens die Nuwe Ryk aan hom gegee is.

Die piramide skep baie presedente. Dit is die eerste monumentstruktuur van klip. Dit dui daarop dat daar nuwe bronne beskikbaar was – van materiale sowel as werkers. Konings is van dié tyd af ook in die noorde begrawe, eerder as by Abydos. Hoewel Djoser se piramide verskil van lateres, het baie van die elemente behoue gebly en het dit ’n voorbeeld geskep vir piramides van die 4de, die 5de en die 6de Dinastie, insluitende die Groot Piramides by Giza. Boonop is dit die eerste melding van Imhotep, wat die kompleks ontwerp en gebou het.

Djoser se piramide het verskeie funksies wat belangrik was vir beide die lewe en die hiernamaals. Die piramide in Antieke Egipte was nie bloot ’n graf nie; die doel daarvan was om ’n suksesvolle lewe ná die dood vir die koning moontlik te maak sodat hy vir ewig herbore kon word.

Die belangrikste persoon wat uitgrawings by die Trappiramide gedoen het, is die Franse argitek Jean-Philippe Lauer, wat sleuteldele van die kompleks gerekonstrueer het. Die kompleks dek 15 ha en is 2,5 keer so groot soos die dorp Heirakonpolis van die Ou Ryk.

Die kompleks word omrig deur ’n kalksteenmuur van 10,5 m hoog. Dit beeld die paleisfasade uit nes die grafkelders uit die 1ste Dinastie. Dit het 14 deure, maar net een ingang is vir die lewendes. Die ander is bekend as vals deure en was bedoel vir die koning se gebruik in die hiernamaals. Eersgenoemde lei na ’n nou gangetjie wat met die onderdak-kollonade verbind is. Buite die muur was ’n grag van 40 m breed om toegang tot die kompleks te bemoeilik.
Die kollonade lei na die suidekant van die kompleks. ’n Gang met ’n kalksteenplafon, wat so ontwerp is dat dit lyk of dit van heel boomstompe gemaak is, lei na die enorme klipnamaaksels van twee oop deure. Hieragter was ’n saal met 20 pare kalksteenpilare van 6,6 m hoog wat uit segmente bestaan het wat soos bondels plantstingels lyk. Tussen die pilare aan weerskante was klein kamers, moontlik vir elk van die provinsies van Bo- en Benede-Egipte. Aan die einde van die kollonade was ’n kamer wat na die suidelike hof gelei het.

In die suidelike hof is klippe wat waarskynlik verband gehou het met die Sed-fees, ’n belangrike ritueel wat gehou is met die 30ste regeringsjaar van ’n farao om hul magte te hernu. So kon Djoser in die hiernamaals steeds krag uit die ritueel put.
Die suidelike grafkelder is al vergelyk met die satelliet-piramides van latere dinastieë en het vermoedelik die "ka" in die hiernamaals gehuisves, want dis was te klein vir ’n liggaam. Van daar lei ’n trap na die pienk granietgrafkelder.

Verskeie ander kamers in die piramide is ryklik versier en daar word geglo die beste kunstenaars het in dié donkerste, mees ontoereikende plekke gewerk. Dit onderstreep die feit dat die kuns nie vir die lewendes bedoel was nie, maar om te verseker dat die koning alles het wat hy nodig kan kry vir ’n suksesvolle hiernamaals.

Die grafkamer is uit graniet gebou wat ná die tyd met ’n granietblok van 3,5 ton toegamaak is. Geen liggaam is gevind nie, aangesien die grafkelder ná die tyd in ’n groot mate leeg gesteel is.

Noord van die piramide was ’n dodetempel waar daaglikse rituele uitgevoer en offerandes aan die afgestorwe koning gebring is. Dit was die middelpunt van die farao se kultus. Oos hiervan is ’n klein kamertjie wat die "ka"-standbeeld huisves. Die koning se "ka" was in dié standbeeld om voordeel te trek uit die daaglikse seremonies.

Daarbenewens bevat die kompleks ook ’n "Heb-sed"-binnehof vir rituele in die hiernamaals, talle kapelle in verskillende argitektoniese style en geboue met staanplek vir standbeelde.



</doc>
<doc id="88951" url="https://af.wikipedia.org/wiki?curid=88951" title="Teti">
Teti

Teti (ook bekend as Merienptah en Othoes) was die eerste Egiptiese farao van die 6de Dinastie van die Ou Ryk. Hy het 12 jaar lank regeer.

Teti het verskeie vroue gehad. Onder hulle is:

Hy het ook verskeie kinders gehad, onder andere minstens drie seuns en moontlik tien dogters. Twee van die seuns was Pepi I en Oeserkare.

Tydens Teti se bewind het belangrike offisiere begin om grafmonumente te bou wat amper net so groot soos dié van die farao was. Sy raadgewer Mereroeka het ’n mastaba by Saqqara laat bou wat uit 33 ryklik versierde kamers bestaan het; dit was die grootste bekende grafkelder van enige Egiptiese edelman. Dit word beskou as ’n teken dat Egipte se rykdom verskuif het van die sentrale hof na die amptenare.

Volgens Manetho is Teti in ’n harem-sameswering deur sy paleiswagte doodgemaak, maar hy is dalk deur Oeserkare vermoor in ’n magsoorname. Hy is in sy piramide by Saqqara begrawe.

Teti se piramide het gladde sye en is die tweede bekende piramide met piramidetekste. Daar is ook drie satelliet-piramides en ’n dodetempel in die kompleks. Die piramide is in 1882 oopgemaak en van 1907 tot 1965 is uitgrawings daar gedoen. Die oorspronklike naam was "Teti se Plekke is Blywend". Die deel bo die grond is in ’n swak toestand en lyk nou soos ’n klein heuwel, maar die ondergrondse kamers en gange het goed bewaar gebly.

Koningin Sesjesjet was Teti se ma. Sy het ’n groot rol gespeel in sy troonbestyging en in die versoening van twee strydende partye in die koninklike familie. Die laaste piramide wat in Egipte ontdek is, in 2008, was vermoedelik hare. Die ontdekking is op 11 November 2008 bekend gemaak deur Zahi Hawass, sekretaris-generaal van die Egiptiese Opperraad van Oudhede. Dit is die volledigste satelliet-piramide by Saqqara en was aanvanlik 14 m hoog, met sye van 22 m lank.



</doc>
<doc id="88954" url="https://af.wikipedia.org/wiki?curid=88954" title="Sechemchet">
Sechemchet

Sechemchet (ook Sekhemkhet of Djoserteti en bekend onder die Hellenistiese naam Tyreis volgens Manetho) was ’n Egiptiese farao van die 3de Dinastie van die Ou Ryk. Hy het vermoedelik van omstreeks 2648 tot 2640 v.C. regeer. Hy was moontlik die broer of oudste seun van farao Djoser.

Min is oor Sechemchet bekend, want sy bewind was kort: net ses of sewe jaar. Hy het egter in dié tyd ’n trappiramide by Saqqara laat bou en twee bekende rotsinskripsies by Wadi Maghareh in Sinai agtergelaat. Op die eerste een word hy twee keer uitgebeeld, met verskillende krone op. Op die tweede gryp Sechemchet ’n vyand aan sy hare en lig sy arm in ’n poging om hom met sy seremoniële septer dood te slaan.

Die teenwoordigheid van dié inskripsies dui daarop dat turkoois en koper in Sechemchet se tyd in Sinai gemyn is. Die myne was waarskynlik deur die hele 3de Dinastie aktief, want inskripsies van Djoser en Sanacht is ook daar ontdek.

Sechemchet se vrou kon Djeseretnebti gewees het, maar dié naam verskyn sonder die titel van ’n koningin en Egiptoloë twyfel oor die ware betekenis en lees van die naam. Dit is ook al gelees as "Djeser-Ti" en geïdentifiseer met die cartouchenaam "Djeser-Teti" wat aangedui word as die direkte opvolger van Djoser. Sechemchet het vir seker kinders gehad, maar geen name is dusver gevind nie.

Sechemchet is onder sy piramide by Saqqara begrawe, naby dié van Djoser. Die piramide is van die begin af as ’n trappiramide beplan. As dit voltooi was, sou dit ses of sewe trappe gehad het. Nes Djoser s’n is Sechemchet se piramide van kalksteenblokke gebou.

Dit is nie voltooi nie, waarskynlik weens die koning se skielike dood. Net die eerste trap is voltooi en die monument het dus eerder die vorm van ’n groot mastaba.



</doc>
<doc id="88957" url="https://af.wikipedia.org/wiki?curid=88957" title="Pypbom">
Pypbom

'n Pypbom is 'n tipe bom wat van 'n stuk pyp wat met plofstof gevul is gemaak word. In meeste lande is dit 'n ernstige oortreding om pypbomme te maak, of selfs te besit, ongeag die beplande doel daarvan.

Pypbomme word gewoonlik in 'n yster- of metaalpyp gebou. Dit word met 'n plofstof soos buskruit gevul en dig aan beide kante verseël. Om die plofstof te ontvlam, word 'n klein opening in die pyp of een van die hoeke vir 'n lont of 'n elektriese draad aangebring.

Dit is relatief eenvoudig, maar uiters riskant om pypbomme te maak. Die proses om die pyp te verseël kan die plofstof laat ontvlam. Dit risiko is groter as die punt van die pyp met geweld afgesluit word (geslaan of gebuig). Dit gebeur gereeld dat mense wat pypbomme maak hulself in die proses opblaas.

Sodra 'n pypbom ontplof sal die metaal stukkies skrapnel vorm wat deur die lug vlieg. As hierdie skrapnel 'n persoon tref, sal dit hom/haar dood of ernstig beseer. Die knal van 'n pypbom is ook so hard dat dit mense se gehoor kan beskadig.

Enkele voorvalle ter illustrasie:



</doc>
<doc id="88958" url="https://af.wikipedia.org/wiki?curid=88958" title="Poublou">
Poublou

Poublou is die kleur van 'n pou ("Pavo cristatus") (voël) se verekleed. Dit is 'n gryserige blou kleur en 'n variant van die kleur siaan. Die Griekwas rugbyspan se truikleur is poublou.

Volgens verskeie kleurskemas word poublou as volg voorgestel:


</doc>
<doc id="88959" url="https://af.wikipedia.org/wiki?curid=88959" title="Wapenstilstand">
Wapenstilstand

'n Wapenstilstand of skietstilstand is 'n formele ooreenkoms tussen strydende partye om gevegte te staak. Dit beteken nie noodwendig die einde van 'n oorlog nie, maar kan slegs 'n tydelike staking van vyandelikhede wees. 'n Wapenstilstand word gewoonlik uitgeroep terwyl 'n poging aangewend word om blywende vrede te onderhandel. Dit word ook soms uitgeroep om partye toe te laat om gesneuweldes te begrawe of om 'n gemeenskaplike vakansiedag, soos Kersfees in vrede te kan geniet.

In sommige gevalle kan 'n wapenstilstand vir 'n onbepaalde tyd voortduur. 'n Voorbeeld hiervan is die Arabies-Israeliese Oorlog van 1948 wat tot 'n langdurige wapenstilstand tussen enersyds Israel, en andersyds Egipte, Jordanië, Sirië en Libanon gelei het. Israel sluit later vredesverdrae met Egipte en Jordanië, maar tot hede is daar nie 'n skikking met Sirië en Libanon bereik nie. Nog 'n voorbeeld is die Korea-oorlog, wat op 27 Julie 1953 met 'n skietstilstand beëindig is. Die oorlog duur egter amptelik tot vandag toe voort.

Een van die bekendste wapenstilstande is die verdrag wat op 11 November 1918 met Duitsland gesluit is. Die verdrag is naby Compiègne in Frankryk onderteken en het 'n einde van die Eerste Wêreldoorlog gebring. Die dag word in Frankryk en ander Europese lande as "wapenstilstanddag" gevier. 

Dit gebeur ook soms dat 'n wapenstilstand aangekondig en dan verbreek word. Die doel hieragter is dikwels om die vyand onverhoeds te betrap en so 'n taktiese oorwinning te behaal.

In moderne konflikte sal die Verenigde Nasies dikwels op 'n wapenstilstand tussen strydende partye aandring. So 'n wapenstilstand word altyd tussen die betrokke lande self onderhandel, omdat dit as meer bindend as 'n VN-resolusie beskou word.


</doc>
<doc id="88962" url="https://af.wikipedia.org/wiki?curid=88962" title="Patagonië">
Patagonië

Patagonië (Spaans: "Patagonia") is 'n gebied aan die suidelike punt van Suid-Amerika. Die gebied lê suid van die Coloradorivier (41ste breedtegraad) en strek tot aan die Straat van Magellaan. Dit sluit dele van Chili en Argentinië in.

In Chili beslaan dit die streke Los Lagos, Aysén en Magallanes y la Antártica Chilena. In Argentinië strek dit oor die provinsies Neuquén, Río Negro, Chubut en Santa Cruz. Die grense is egter nie duidelik vasgestel nie. Volgens sommige is Vuurland ook 'n deel van Patagonië.

Bevolking en landoppervlakte:


</doc>
<doc id="88966" url="https://af.wikipedia.org/wiki?curid=88966" title="Dahsjoer">
Dahsjoer

Dahsjoer (Arabies: دهشور) is ’n koninklike dodeakker op die wesoewer van die Nylrivier sowat 40 km van Kaïro, Egipte. Dit word ook getranslitereer as Dahsjur, Dashur of Dahshour. Dit is hoofsaaklik bekend vir verskeie piramides, waarvan twee van die oudstes, grootstes en bes bewaardes in Egipte is. Hulle is tussen 2613 en 2589 v.C. gebou.

Die Geboë en die Rooi Piramide is tydens die bewind van farao Snofroe (2613-2589 v.C.) gebou. Hy was die pa van Cheops. Die Geboë Piramide se vorm is uniek; die styl is vermoedelik aangepas weens ’n ingenieursprobleem wat tydens die bou daarvan ontstaan het. Die Rooi Piramide is die eerste ware gladde piramide in die wêreld.

Die piramide van die 12de-dinastiese farao Amenemhat II (1929-1895 v.C.) is nou erg beskadig. Langsaan is verskeie satelliet-piramides van koninklike vroue gevind wat nog redelik ongeskonde is en wat baie juwele bevat. Die Piramide van Senoesret III was deel van ’n groot kompleks met verskeie kleiner piramides van koninklike vroue.

Die Swart Piramide dateer uit die latere bewind van Amenemhat III (12de Dinastie) en hoewel erosie baie skade aangerig het, is dit die indrukwekkendste monument op die terrein naas Snofroe se twee piramides. Langsaan is die grafkelder van farao Hor uit die 13de Dinastie.

Daar is nog verskeie ander piramides, asook groot begraafplase vir amptenare van die Ou en Middelryk van Antieke Egipte.

In Julie 2012 het Dahsjoer se hele Christelike gemeenskap, sowat 100 families, na nabygeleë dorpe gevlug weens geweld tussen hulle en die Moslem-inwoners. Daarna is die terrein erg geplunder deur plaaslike inwoners en omliggende nedersettings.




</doc>
<doc id="88967" url="https://af.wikipedia.org/wiki?curid=88967" title="Saqqara">
Saqqara

Saqqara (Arabies: سقارة), ook gespel Sakkara, is ’n groot antieke begrafnisterrein in Egipte wat gedien het as dodeakker vir die Antieke Egiptiese hoofstad Memphis. Daar is verskeie piramides, onder meer die beroemde Piramide van Djoser, wat ook die Trappiramide genoem word, sowel as talle mastabas. Dit is 30 km suid van Kaïro en beslaan ’n gebied van sowat 7 x 1,5 km.

Die oudste bekende steengeboukompleks in die geskiedenis wat volledig behoue gebly het, is by Saqqara geleë: Djoser se Trappiramide, wat tydens die 3de Dinastie van Antieke Egipte gebou is. Nog 16 farao's het piramides hier laat bou; dit het in verskillende toestande behoue gebly. Paleisamptenare het ook private grafmonumente op die terrein laat bou. Ná die tyd van die farao's het dit nog 3 000 jaar ’n belangrike plek gebly vir nie-koninklike begrafnisse en kultusbedrywighede, tot in die Ptolemeïese en Romeinse tye.

Noord van Saqqara lê Aboesir en suid daarvan Dahsjoer. Die gebied van Giza tot by Dahsjoer is sedert 1979 ’n Unesco-wêrelderfenisgebied.

Die naam Saqqara is afgelei van Beni Saqqar, ’n plaaslike Berber-stam. Hul naam beteken "Seuns van Saqqar".

Saqqara en die omliggende gebiede Aboesir en Dahsjoer het groot skade gelei in die Egiptiese opstande van 2011 deurdat die grafte in dié tyd beroof is. Daar is by pakkamers ingebreek, maar die piramides het nie erg skade gely nie.

Tydens roetine-uitgrawings in 2011 by Saqqara het ’n span onder leiding van die Egiptoloog Salima Ikram en ’n internasionale navorsingspan onder Paul Nicholson van die Cardiff-universiteit byna 8 miljoen diere-mummies ontdek. Daar word geglo die diere, meestal honde, moes hul base se gebede aan hul gode oordra.




</doc>
<doc id="88969" url="https://af.wikipedia.org/wiki?curid=88969" title="Bondi-blou">
Bondi-blou

Bondi-blou is 'n liggroen-blou kleur en 'n variant van die kleur siaan.

Bondi Blue as 'n kleur is geskep deur Apple vir sy oorspronklike "iMac" rekenaar. Dit is so genoem weens die waterkleur langs die strand by Bondi Beach in Sydney, Australië.

Kommentators het opgemerk dat Bondi Beach gewild is vir navigeer (seilboot watersport), terwyl die iMac navigeer op die internet ("web surf") bevorder.

"Bondi Blue" is ook 'n handelsnaam vir sekere Australiese wyne wat deur Evans & Tate Beperk besit word. Hulle wyne sluit Chardonnay, Merlot en Shiraz in.

Volgens verskeie kleurskemas word bondi-blou as volg voorgestel:


</doc>
<doc id="88970" url="https://af.wikipedia.org/wiki?curid=88970" title="Savoiblou">
Savoiblou

Savoiblou poog om 'n kleur van Savoi voor te stel. Dit is 'n groenerige blou kleur en 'n variant van die kleur siaan.

Volgens verskeie kleurskemas word savoiblou as volg voorgestel:


</doc>
<doc id="88971" url="https://af.wikipedia.org/wiki?curid=88971" title="Aboesir">
Aboesir

Aboesir (Arabies: ابو صير) is ’n groot begrafnisterrein in Egipte wat gedien het as dodeakker vir die Antieke Egiptiese hoofstad Memphis. Dit is naby Kaïro geleë en is ook die naam van die dorp in die Nylvallei van waar die terrein sy naam kry.

Aboesir is net ’n klein deel van ’n groot gebied vol piramides wat strek van Giza tot by Dahsjoer en ook Saqqara insluit. Dit het gewild geraak onder die farao's van die 5de Dinastie nadat die terrein by Giza "vol" was van die enorme piramides en ander grafmonumente van die konings van die 4de Dinastie.

By Aboesir is die grootste voorrade papirusse nog uit die Ou Ryk, die Aboesir-papirusse, ook ontdek. Die eerste vonds was in die 19de eeu in die dodetempel van koning Neferirkare, en die tweede in die 20ste eeu in die komplekse van Neferefre en sy ma, koningin Chentkaoes II.

Die Tsjeggiese Instituut van Egiptologie in Praag doen sedert 1976 uitgrawings by Aboesir.

Daar is altesaam 14 piramides uit die 5de Dinastie op die terrein. Die gehalte van die bouwerk by Aboesir is heelwat swakker as dié uit die 4de Dinastie. Dit dui moontlik op ’n afname in die farao's se mag of ’n swakker ekonomie. Die piramides is kleiner en is van ’n swak gehalte kalksteen gebou. Almal is trappiramides, buiten dié van Neferirkare, die grootste een – daar word geglo dit is oorspronklik as ’n trappiramide ontwerp, maar later in ’n "ware" (of gladde) piramide verander deur die trappe op te vul.

Die grootste drie piramides is:

Aboesir, Saqqara en Dahsjoer het groot skade gely tydens die Egiptiese onluste van 2011 deurdat grafte en pakkamers beroof is. Rooftogte en die beskadiging van mummies het tot in 2013 voortgeduur met onder meer georganiseerde uitgrawings.




</doc>
<doc id="88973" url="https://af.wikipedia.org/wiki?curid=88973" title="Aboe Rawasj">
Aboe Rawasj

Aboe Rawasj (Arabies: قرية ابو رواش), ook Abu Rawash of Abu Roach, is 8 km noord van Giza geleë en is een van die begrafnisterreine van Antieke Egipte se farao's. Dit bevat die heel noordelikste piramide, die grootliks verwoeste Piramide van Djedefre, seun en opvolger van Cheops.

Aanvanklik is geglo Djedefre se piramide is nooit voltooi nie. Nou glo argeoloë die piramide is nie net voltooi nie, dit was omtrent net so groot soos die Piramide van Menkaoere, en dus sou dit een van die sowat ses grootstes gewees het.

Sy ligging naby ’n groot kruispad maak dit ’n maklike bron van klippe. Weens buiting het min oorgebly benewens ’n hoop klippe op ’n natuurlike heuwel wat deel van die piramide se kern gevorm het. ’n Klein aangrensende satelliet-piramide het beter bewaar gebly.




</doc>
<doc id="88975" url="https://af.wikipedia.org/wiki?curid=88975" title="Lisjt">
Lisjt

Lisjt (Arabies: اللشت), ook Lisht of el-Lisht, is ’n Egiptiese dorp suid van Kaïro en ’n dodeakker van farao's uit die Middelryk van Egipte. Dit sluit twee konings se piramides in: Amenemhat I en Senoesret I. Hulle is omring deur kleiner piramides vir lede van die koninklike familie en baie mastabas van amptenare en hul familielede. Die grafkelders is tydens die 12de en die 13de Dinastie opgerig.

Die terrein is ook bekend vir die grafkelder van Senebtisi, wat ongeskonde ontdek is en ’n stel juweliersware bevat het. Die piramide van Senoesret I is die bes bewaarde een uit dié tydperk.

Die terrein, sowat halfpad tussen Dahsjoer en Meidoem en sowat 100 km suid van Kaïro, is dalk in die omgewing van die antieke stad Itjtawy (waarvan die presiese ligging nie bekend is nie), wat die hoofstad van Egipte was tydens die 12de Dinastie.

Amenemhet I het die hoofstad in 2000 v.C. van Thebe na die geheimsinnige stad Itjtawy geskuif omdat dit naby die oase Fajoem was. Kort hierna het hy sy piramide begin bou. Dit is in die noordelike deel van die dodeakker.

Die eerste uitgrawings by Lisjt het in 1882 plaasgevind onder leiding van die Franse Egiptoloog Gaston Maspero. Ná nog uitgrawings tussen 1884 en 1885, is die werk in 1906 oorgeneem deur die Metropolitan-kunsmuseum in New York. Die museum is steeds op die terrein aktief.




</doc>
<doc id="88978" url="https://af.wikipedia.org/wiki?curid=88978" title="Coloradorivier (Argentinië)">
Coloradorivier (Argentinië)

Die Coloradorivier (Spaans: "Río Colorado") is 'n rivier in die suide van Argentinië. Die rivier ontspring aan die oostekant van die Andesgebergte en neem 'n suidelike koers na die Atlantiese Oseaan, waar dit deur verskillende kanale in die Uniondelta uitmond. Die rivier het 'n totale lengte van 1 000 km.

Die rivier vorm die politieke grens tussen die Argentynse provinsies Neuquén en Mendoza, asook tussen Rio Negro en La Pampa. Die mensgemaakte dam, 'Embalse Casa de Piedra', reguleer die watervlak en word gebruik om hidroëlektrisiteit vir die streek op te wek.


</doc>
<doc id="88979" url="https://af.wikipedia.org/wiki?curid=88979" title="Memphis (Egipte)">
Memphis (Egipte)

Memphis of Memfis (Arabies: منف, Grieks: Μέμφις) was die antieke hoofstad van Aneb-Hetch, die eerste nomos (provinsie) van Benede-Egipte. Die ruïnes lê sowat 20 km suid van Kaïro.

Volgens ’n legende, soos vertel deur die Egiptiese historikus Manetho, is die stad omstreeks 3000 v.C. deur farao Menes gestig as hoofstad van die Ou Ryk, en het dit regdeur die Mediterreense geskiedenis ’n belangrike stad gebly. Dit was geleë in ’n strategiese posisie aan die mond van die Nyldelta en was ’n bedrywige sentrum. In sy hoofhawe, Peroe-nefer, was talle werkwinkels, fabrieke en pakhuise wat kos en ander voorraad deur die hele koninkryk versprei het. Tydens sy goue era het Memphis floreer as ’n streeksentrum vir handel en godsdiens.

Daar is geglo Memphis was onder die beskerming van Ptah, die god van ambagsmanne. Sy groot tempel, Hoet-ka-Ptah ("Plek van die siel van Ptah"), was een van die grootste geboue. Die naam van die tempel, wat in Grieks Aί γυ πτoς ("Ai-gi-ptos") was, volgens Manetho, is vermoedelik die etimologiese oorsprong van die naam "Egipte".

Die geskiedenis van Memphis was nou verbind met dié van die land self. Sy eindelike val was vermoedelik weens die afname in sy ekonomiese belangrikheid in die laat antieke tyd, ná die opgang van die kusstad Alexandrië. Sy godsdienstige belangrikheid het afgeneem ná die afskaffing van die antieke godsdiens kragtens die Edik van Thessaloniki.

Die stad se ruïnes is vandag ’n bewys van sy verlede. Memphis, saam met die piramidekomplekse tussen Giza en Dahsjoer, is sedert 1979 ’n Unesco-wêrelderfenisgebied. Die publiek kan dit besoek as ’n opelugmuseum.

Memphis het deur sy geskiedenis van byna vier millenniums verskeie name gehad. Sy Antieke Egiptiese naam was Inboe-Hedj ("Wit Mure")

Vanweë sy grootte was die stad ook onder verskeie ander name bekend wat eintlik die name van buurte of distrikte was, soos Djed-Soet, wat die naam van die piramide van Teti was. Daar is ook in ’n stadium daarna verwys as Anch-Tawy ("Die Lewe van die Twee Lande"), wat die strategiese posisie van die stad tussen Bo- en Benede-Egipte beklemtoon.

Aan die begin van die Nuwe Ryk (omstreeks 1550 v.C.) het die stad bekend geword as Men-nefer ("blywend en pragtig"), wat Menfe geword het in Kopties. Die naam "Memphis" is die Griekse weergawe van die naam.

Manetho het na Memphis verwys as Hoet-ka-Ptah ("Plek van die siel van Ptah"), wat hy in Grieks Aί γυ πτoς ("Ai-gi-ptos") geskryf het. Van dié naam is die Latynse naam "Aegyptus" gevorm en dit is vandag in Afrikaans "Egipte".

In die Ou Vertaling van die Afrikaanse Bybel word soms na die stad verwys as Nof (byvoorbeeld in Jes 19:13) of Mof (Hos 9:6) en in die Nuwe Vertaling as Memfis.

Die stad Memphis is 20 km suid van Kaïro geleë, op die wesoewer van die Nyl. Dahsjoer, Aboesir en Aboe Gorab lê in die administratiewe grense van die historiese stad. Dit was ook die grens tussen Bo- en Benede-Egipte.

Die terrein van die stad is vandag onbewoon. Die naaste nedersetting is die dorp Mit Rahina. Ramings van die grootte van die historiese bevolking verskil grootliks tussen bronne. Volgens T. Chandler het Memphis sowat 30 000 inwoners gehad en was dit verreweg die grootste stad ter wêreld sedert sy stigting tot omstreeks 2250 v.C. en van 1557 tot 1400 v.C. K.A. Bard se raming is heelwat laer; hy meen daar was sowat 6 000 inwoners tydens die Ou Ryk.

Memphis was vir meer as agt agtereenvolgende dinastieë tydens die Ou Ryk die hoofstad van Antieke Egipte. Sy aansien het ’n hoogtepunt bereik tydens die 6de Dinastie as ’n sentrum vir die aanbidding van Ptah, die god van kunswerke en ambagslui. Die sfinks wat die Tempel van Ptah bewaak, dien as ’n bewys van die stad se voormalige mag en aansien. Die Memphis-triade bestaan uit die skeppergod Ptah, sy vrou, Sechmet, en hul seun, Nefertem, en dit was die hoofonderwerp van aanbidding in die stad.

Memphis het ná die 18de Dinastie vir ’n kort ruk agteruitgegaan met die opkoms van Thebe en die Nuwe Ryk, maar het weer gebloei onder die Perse voordat dit die tweede plek ingeneem het naas Alexandrië. Onder die Romeinse Ryk het Alexandrië die belangrikste Egiptiese stad gebly. Memphis was die tweede belangrikste stad tot omstreeks 641 n.C. Dit het toe verlate geraak en ’n bron van boumateriaal geword vir die omliggende nedersettings. Dit was in die 12de eeu nog ’n indrukwekkende ruïnekompleks, maar het kort daarna verval in nie veel meer nie as ’n klomp lae ruïnes en verstrooide klippe.

Die legende wat Manetho beskryf het, was dat Menes, die eerste farao wat Bo- en Benede-Egipte verenig het, sy hoofstad op die oewers van die Nyl gebou het deur die rivier met dyke te verlê om damme te vorm. Die Griekse historikus Herodotus, wat ’n soortgelyke weergawe gehad het, het vertel hoe die Perse (in dié stadium die opperleenhere van die land) tydens sy besoek aan die stad besonderse aandag aan die toestand van hierdie damme gegee het en die stad het so gespaar gebly van die jaarlikse oorstromings van die Nyl. Volgens Herodotus is die stad omstreeks 3100 v.C. gestig, meer as 2 500 jaar voor sy besoek.

Daar is ’n teorie dat Menes dalk ’n mitiese koning was, soortgelyk aan Romulus van Rome. Sommige geleerdes meen Egipte het waarskynlik verenig vanweë ’n behoefte van albei kante af, en hulle het kulturele bande gesmee en handelsvennootskappe gevorm. Maar die feit dat Memphis die eerste hoofstad van die verenigde Egipte was, is onbetwis.

Min is bekend oor die stad tydens die Ou Ryk. Dit was die hoofstad van die godagtige farao's, wat van die 1ste Dinastie af vanaf Memphis regeer het. Gedurende die eerste jare van Menes se bewind was die hoofsetel van mag volgens Manetho verder suid, by Thinis.

Volgens Manetho het antieke bronne vertel die "Wit Mure" (Ineb-hedj) is deur Menes laat bou. Dit kan wees dat die koning hom daar gevestig het om sy nuwe verenigde koninkryk beter te kan regeer. Die piramidekompleks van Djoser uit die 3de Dinastie by Saqqara sou dan die koninklike begrafnisterrein gewees het, met al die elemente wat nodig was vir die koninklikes: tempels, altare, seremoniële howe, paleise en kasernes.

Die goue era het begin met die 4de Dinastie en dit lyk of Memphis toe nog belangriker geword het as die koninklike setel waar heersers die dubbele kroon – die goddelike manifestasie van die vereniging van die Twee Lande – ontvang het. Kronings en jubileums soos die Sed-fees is in die tempel van Ptah gevier. Die eerste tekens van sulke seremonies is in die kamers van Djoser gevind.

In dié tyd het die geestelikes van die tempel van Ptah ontstaan. Die belangrikheid van die tempel blyk uit die betalings van kos en ander goedere wat nodig was vir die begrafnisrites van koninklikes en adellikes. Die tempel word ook op die Palermo-steen genoem en die name van die hoëpriesters van Memphis, wat in pare gewerk het, is bekend van Menkaoera se tyd af tot met die bewind van Teti.

Die argitektuur van hierdie periode was dieselfde as dié by Giza, die koninklike dodeakker van die 4de Dinastie. Onlangse uitgrawings het ontbloot dat die belangrikste fokus van die koninkryk in dié tyd die bou van die farao se grafkelder was. Sterk getuienis van hierdie teorie is die etimologie van die stad se destydse naam, wat ooreenstem met dié van die piramide van Pepi I van die 6de Dinastie. Memphis was die middelpunt van kuns en argitektuur wat gevoed is deur dié monumente.

Al hierdie dodeakkers was omring deur kampe wat bewoon is deur ambagslui en werkers wat uitsluitlik aan die koninklike grafkelders gewerk het. Memphis het vir kilometers in alle rigtings gestrek en ’n ware megalopolis gevorm, met tempels wat deur heilige grond verbind is, en hawens wat deur paaie en kanale verbind is. Die middelpunt van dit alles was die tempelkompleks van Ptah.

Aan die begin van die Middelryk het die hoofstad en hof van die farao suid geskuif na Thebe, en Memphis moes tweede plek inneem. Hoewel die setel van die politieke mag geskuif het, het Memphis miskien die belangrikste handel- en kunssentrum gebly, soos blyk uit vondste van kunswerke en begraafplase wes van die tempel van Ptah.

Bewyse vir die argitektuur-fokus in dié tyd is ook gevind. ’n Groot graniet-offerandetabel vir Amenemhat I noem die oprigting van ’n tempel deur die koning aan die god Ptah, die "Meester van Waarheid". Ander blokke wat in Amenemhat II se naam geregistreer is, is gebruik as fondament vir groot monoliete van Ramses II. Hierdie konings was betrokke by mynekspedisies, strooptogte en militêre veldtogte oor hul grense heen en het monumente en standbeelde vir die gode laat bou, en amptelike bedrywighede van die koninklike hof is op panele uitgekerf. In die ruïne van die tempel van Ptah is ’n blok in die naam van Senoesret II ontdek met ’n inskripsie oor ’n argitektuurkommissie as geskenk aan die gode van Memphis.

Verder is baie standbeelde op die terrein gevind wat deur farao's van die 12de Dinastie laat maak en later deur farao's van die Nuwe Ryk laat restoureer is. ’n Voorbeeld is twee klipreuse wat in die tempel gevind is wat later deur Ramses II laat restoureer is.

Herodotus en Diodorus vertel ook dat Amenemhet III die noordelike poort van die tempel van Ptah laat bou het. Oorblyfsels daarvan is tydens uitgrawings gevind om dit te staaf.

’n Belangrike neiging in dié tyd is dat die mastabas van die hoëpriesters van Ptah naby die koninklike piramides by Saqqara gebou is; dit wys die koninklikes en geestelikes het toe noue bande gehad. Die gebruik is in die 13de Dinastie voortgesit, en sommige farao's van dié dinastie is by Saqqara begrawe. Memphis het dus sy plek behou as ’n belangrike sentrum van die monargie.

Met die inval van die Hyksos van Wes-Asië en hul magsoorname omstreeks 1650 v.C., was Memphis onder beleg. Nadat dit oorwin is, is baie monumente en standbeelde van die antieke stad deur die Hyksos-konings afgebreek, gesteel en beskadig, en van hulle is verwyder om hul nuwe hoofstad by Avaris mee te versier.

Die 18de Dinastie het begin met ’n oorwinning deur die Thebane oor die invallers. Hoewel daar onder Amenhotep II (bewind 1427-1401/1397 v.C.) en Toetmoses IV (1401/1397-1391/1388 v.C.) ’n aansienlike koninklike fokus op Memphis was, het die mag grootliks in die suide gebly. Met die lang tydperk van vrede wat hierna geheers het, het die stad ook weer vooruitgegaan danksy sy strategiese ligging. Sterker handelsbande met ander ryke het meegebring dat die hawe van "Peru-nefer" (letterlik "Bon Voyage") vir omringende streke, insluitende Bublos en die Levant, die poort na die koninkryk geword het.

In die Nuwe Ryk het Memphis ’n sentrum vir die opvoeding van prinse en die seuns van die adel geword. Amenhotep II, wat in Memphis gebore en getoë is, het tydens sy pa se bewind die "setem" geword – die hoëpriester oor Benede-Egipte. Sy seun, Toetmoses IV, het sy beroemde droom gehad terwyl hy as ’n jong prins in Memphis gebly het. Tydens sy uitgrawings op die terrein het die Pruisiese Egiptoloog en linguis Karl Richard Lepsius (1810–1884) ’n reeks blokke en stukkende pilare oos van die tempel van Ptah geïdentifiseer as behorende tot Toetmoses IV. Hulle moes deel van ’n koninklike gebou gewees het, heel waarskynlik ’n seremoniële paleis.

Die stigting van die tempel van Astarte (die Mespotamiese/Assiriese godin van vrugbaarheid en oorlog; Babilonies = Isjtar), wat Herodotus verkeerdelik noem as dié van die Griekse godin Afrodite, kom ook dalk uit die 18de Dinastie, spesifiek uit die bewind van Amenhotep III (1388/86-1351/1349 v.C.). Dié farao se grootste werk in Memphis was egter ’n tempel met die naam "Nebmaatra verenig met Ptah", wat genoem word deur baie bronne uit dié tydperk, insluitende lyste artefakte van Hoei, die hofmeester van Memphis.

Die presiese ligging van dié tempel is nie bekend nie, maar ’n paar bruin kwartsietblokke daarvan is deur Ramses II (1279-1213 v.C.) herbruik vir die bou van ’n klein tempel van Ptah. Dit laat Egiptoloë vermoed laasgenoemde tempel is bo-op eersgenoemde gebou.
Volgens inskripsies wat in Memphis ontdek is, het Achenaten (1353/51-1336/34 v.C.; voorheen Amenhotep IV) ’n tempel van Aten in die stad laat bou. Die grafkelder van een van die priesters van hierdie kultus is by Saqqara ontdek. Sy opvolger, Toetankamen (1332-1323 v.C; voorheen Toetankaten) het die koninklike hof voor die einde van die tweede jaar van sy bewind van Amarna na Memphis geskuif. Terwyl hy in Memphis was, het Toetankamen ’n tydperk van restourasie begin van die tempels en tradisies ná die monoteïstiese era van Atenisme, wat as kettery beskou is.

Die grafkelders van belangrike amptenare van sy bewind, soos Horemheb en Maja, is in Saqqara, hoewel Horemheb uiteindelik in die Vallei van die Konings begrawe is nadat hy self as farao regeer het (1319-1292 v.C.). Ai was Toetankamen se hoofminister en het hom as farao opgevolg (1323-1319 v.C.). Om sy mag te versterk het hy getrou met Toetankamen se weduwee, Anchesenamoen, die derde van die ses dogters van Achenaten en Nefertiti. Horemheb het weer met Nefertiti se suster Moetnodjemet getrou.

Daar is bewyse dat die stad tydens die bewind van Ramses II polities belangriker geword het vanweë sy nabyheid aan die nuwe hoofstad, Pi-Ramses. Die farao het baie monumente in Memphis ingewy en hulle versier met kolossale simbole van glorie. Merneptah (1213-1203 v.C.), sy opvolger, het ’n paleis laat bou en die suidoostelike muur van die tempel van Ptah ontwikkel. Tydens die vroeë deel van die 19de Dinastie het Memphis baie aandag van die konings gekry, en die meeste ruïnes hier kom uit dié tydperk.

Tydens die 21ste en die 22ste Dinastie was daar ’n voortsetting van die godsdiensontwikkeling wat Ramses begin het. Memphis het nie agteruitgegaan tydens die Derde Oorgangstydperk, toe groot geopolitieke varanderinge in die land plaasgevind het, nie. Dit lyk eerder of die farao's die Memphis-kultus in hul nuwe hoofstad in die noordooste, Tanis, voortgesit het.

Volgens ’n inskripsie oor sy bouwerk het Sjesjonk I (943-922 v.C.), stigter van die 22ste Dinastie, ’n voorhof en ingang opgerig vir die tempel van Ptah, ’n monument wat hy genoem het die "Kasteel van Miljoene Jare van Sjesjonk, Geliefde van Amoen". Die dodekultus van die monument, wat met die bou daarvan gestig is en baie bekend was in die Nuwe Ryk, het verskeie geslagte voortgeduur, en sommige geleerdes glo die monument bevat dalk die grafkelder van die farao. Sjesjonk het ook opdrag gegee vir die bou van ’n nuwe altaar vir die god Apis, wat gewy is aan begrafnisseremonies waarin ’n bul na sy dood gelei en ritueel gemummifiseer is.

’n Dodeakker vir die hoëpriesters van Memphis wat uit die 22ste Dinastie dateer, is wes van die forum ontdek. Dit sluit ’n kapel in wat opgedra is aan Ptah deur ’n prins Sjosjenq, seun van Osorkon II (872-837 v.C.), wie se grafkelder in 1939 by Saqqara ontdek is. Die kapel is tans in die Egiptiese Museum in Kaïro.

Tydens die Derde Oorgangstydperk en die Laat Tydperk was Memphis dikwels die verhoog van vryheidstryde van die plaaslike dinastieë teen volke wat die gebied beset het, soos die Koesjiete, Assiriërs en Perse.

Die triomfantelike veldtog van Pije, heerser van die Koninkryk van Koesj, het gelei tot die stigting van die 25ste Dinastie, waarvan die magsetel Napata was. Pije se oorwinning oor Egipte is aangeteken op die Oorwinningstele in die tempel van Amoen in Djebel Barkal. Ná die besetting van Memphis het hy die tempels en kultusse gerestoureer wat tydens die 24ste Dinastie verwaarloos is. Sy opvolgers het kapelle in die suidwestelike hoek van die tempel van Ptah gebou.

Memphis was in die midde van die onrus wat veroorsaak is deur die groot Assiriese bedreiging. Onder Taharqa het die stad die grensbasis van die weerstand gevorm, maar dit het gou geval toe die farao tot in Nubië teruggedryf is. Die Assiriese koning Esarhaddon, gesteun deur sommige van die Egiptiese prinse, het Memphis in 671 v.C. beset. Sy soldate het die stad geplunder en verwoes, inwoners vermoor en pilare met hul koppe gebou. Hy het daarna met sy buit na sy hoofstad, Nineve, teruggekeer en sy oorwinningstele opgerig wat die seun van Taharqa in kettings wys. Feitlik onmiddellik ná sy vertrek het Egipte teen die Assiriese heerskappy in opstand gekom.
In Assirië het Asjoerbanipal sy pa opgevolg en aanvalle teen Egipte hervat. In ’n groot inval in 664 v.C. is die stad weer geplunder en verwoes, en koning Tantamani is tot in Nubië agtervolg en verslaan. Dit het die Koesjitiese heerskappy oor Egipte finaal beëindig. Die mag het teruggekeer na die Saïs-farao's (met die hoofstad Saïs). Hulle het ’n inval deur die Babiloniërs gevrees en het geboue in die stad herbou en selfs gefortifiseer, soos blyk uit die paleis wat deur Apriës gebou is.

Onder die Persiese bewind is strukture in die stad bewaar en versterk, en Memphis het die administratiewe hoofstad geword van die nuwe provinsiale goewerneurs. ’n Heeltydse Persiese garnisoen is in die stad gevestig, moontlik in die groot noordelike muur, naby die paleis van Apriës. Die stad het vir amper ’n eeu en ’n half die hoofstad van die goewerneurs gebly en het een van die kommersiële sentrums geword in die uitgestrekte gebied wat deur die Eerste Persiese Ryk verower is.

’n Ontwakening van nasionalisme het ontstaan met die magsopgang van Amyrteus in 404 v.C. en dit het gelei tot die beëindiging van die Persiese besetting. Amyrteus is in Oktober 399 v.C. deur Nepherites I, stigter van die 29ste Dinastie, verslaan en laat teregstel. Nepherites het die hoofstad na Mendes in die oostelike delta geskuif en Memphis het sy status in die politieke sfeer verloor. Dit het egter sy godsdienstige, kommersiële en strategiese belangrikheid behou en was instrumenteel in die weerstand teen Persiese pogings om Egipte te herower.

Onder Nectanebo I is ’n groot herbouprogram begin vir tempels regoor die land. In Memphis is ’n sterk nuwe muur gebou vir die tempel van Ptah en veranderings is ook aan ander tempels en kapelle in die kompleks aangebring. Nectanebo II het, terwyl hy sy voorganger se werk voortgesit het, terselfdertyd groot heiligdomme opgerig, veral in die dodeakker by Saqqara. Hulle is versier met poorte, standbeelde en geplaveide paaie met rye sfinks weerskante. Ondanks sy pogings om te keer dat die Perse weer die land inval, is hy in 343 v.C. verslaan. Hy het suid na Memphis gewyk. Dié is deur keiser Artaxerxes III beset en Nectanebo het na Bo-Egipte en uiteindelik Nubië gevlug.

Die leërs van Darius III het eindelik weer beheer oor die stad oorgeneem.

In die Laat Tydperk was daar verskeie invalle deur ander volke, gevolg deur tydperke van bevryding. Dit was die toneel van sommige van die bloedigste oorloë in die land se geskiedenis. Ondanks die steun van hul Griekse bondgenote in hul stryd teen Persië, het die Perse eindelik weer die land herower en Memphis was daarna nooit weer die hoofstad nie. In 332 v.C. het die Grieke die Perse verslaan en die heerskappy van Egipte oorgeneem. Egipte sou nooit weer ’n plaaslike leier gehad het nie tot met die Egiptiese Rewolusie van 1952.

In 332 v.C. is Alexander die Grote in die tempel van Ptah as farao gekroon, en dit was die begin van die Hellenistiese tydperk. Die stad het ’n aansienlike status behou, veral wat godsdiens betref, deur die hele periode ná die magsoorname deur een van Alexander se generaals, Ptolemeus I Soter. Ná Alexander se dood in Babilonië in 323 v.C. het Ptolemeus sy liggaam na Memphis gebring en beweer die koning het self amptelike versoek om daar begrawe te word. Hy het die liggaam in die tempel van Ptah deur die priesters laat balsem. Dit was die gebruik onder konings van Masedonië om hul mag te bevestig deur hul voorganger te begrawe. Ptolemeus II het later die sarkofaag na Alexandrië verskuif, waar ’n koninklike grafkelder gebou is vir die herbegrafnis. Die presiese ligging daarvan is nou onbekend. Volgens Aelianus het die siener Aristander voorspel die land waar Alexander ter ruste gelê word, sal "vir ewig gelukkig en onoorwinlik" wees.

Tydens die Ptolemeïese Ryk het die stad geleidelik agteruitgegaan. Die Verordeninge van Memphis is in 216 en 196 v.C. deur onderskeidelik Ptolemeus IV en Ptolemeus V afgekondig. Geestelike afgevaardigdes het ’n sinode gehou onder toesig van die hoëpriester van Ptah en in die teenwoordigheid van die farao om die land se godsdiensbeleid vas te stel wat vir jare sou geld. Hulle het ook fooie en belasting bepaal en huldeblyke betoon aan die Ptolemeïese heersers. Hierdie verordeninge is in drie skriwwe op drie steles uitgebeitel sodat almal dit kon lees: in Demoties, Egiptiese hiërogliewe en Grieks. Die beroemdse hiervan is die Rosettasteen, wat gelei het tot die ontsyfering van die Antieke Egiptiese skrif in die 19de eeu.

Met die oorname van Egipte deur die Romeinse Ryk het Memphis, nes Thebe, permanent sy belangrikheid verloor ten gunste van Alexandrië, wat van die Middellandse See af toegang tot die ryk verleen het. Die opkoms van die kultus van Serapis, ’n god wat meer by die mentaliteit van die nuwe heersers van Egripte gepas het, en van die Christendom het gelei tot die einde van die antieke kultusse van Memphis.

Eindelik het die stad verlate geraak tydens die Bisantynse en die Koptiese tydperk. Dit het ’n bron van stene geword vir die bou van nuwe nedersettings daarnaby, insluitende ’n nuwe hoofstad wat gestig is deur die Arabiere wat die land in die 7de eeu beset het. Die fondamente van Fustat, en later Kaïro, albei verder noord, is gelê met die stene van afgebreekte tempels en dodeakkers van Memphis. In die 13de eeu het die Arabiese kroniekskrywer Abd-al-Latif die ruïnes van die stad met lof besing, al was daar toe al groot skade weens vandalisme.

Hoewel dit wat vandag oor is, niks is in vergelyking met wat Abd al-Latif gesien het nie, het sy getuienis die werk van talle argeoloë geïnspireer. Danksy die eerste opnames en uitgrawings van die 19de eeu en die uitgebreide werk van Flinders Petrie, het latere beskawings ’n klein deel van die antieke hoofstad se voormalige glorie leer ken. Memphis en sy dodeakkers, wat grafkelders, mastabas, tempels en piramides insluit, is van 1979 af ’n Unesco-wêrelderfenisgebied.

Tydens die Nuwe Ryk, veral onder die leiers van die 19de Dinastie, het Memphis in mag en grootte toegeneem en op politieke en argitektoniese gebied met Thebe meegeding. ’n Aanduiding van hierdie ontwikkeling is gevind in die tempel van Seti I wat aan Ptah toegewy is. Ná uitgrawings op die terrein oor langer as ’n eeu het argeoloë stelselmatig die uitleg van die antieke stad vasgestel.

Die Hoet-ka-Ptah, toegewy aan die skeppergod Ptah, was die grootste en belangrikste tempel in antieke Memphis. Dit was een die mees prominente strukture en het oor ’n groot terrein in die stadsentrum gestrek. Danksy eeue lange verering was die tempel een van die drie belangrikste plekke van aanbidding in Egipte; die ander was die groot tempels van Ra in Heliopolis en van Amoen in Thebe.

’n Groot deel van wat vandag van die stad bekend is, kom uit die geskrifte van Herodotus, wat die stad teen die tyd van die eerste Persiese besetting besoek het, lank ná die val van die Nuwe Ryk. Hy het beweer die tempel is deur farao Menes gestig en dat die middelste deel beperk was tot priesters en konings. Hy gee egter geen fisieke beskrywing van die kompleks nie. Die tempel se ruïnes is in die laaste eeu stelselmatig deur uitgrawings blootgelê. Dit wys ’n groot ommuurde kompleks, met toegang deur verskeie monumentagtige poorte aan die suidelike, westelike en oostelike mure.

Die oorblyfsels van die groot tempel en sy terrein is ’n opelugmuseum naby die groot standbeeld van Ramses II. Ook in dié sektor is ’n groot sfinks-monoliet wat in die 19de eeu ontdek is. Dit dateer uit die 18de Dinastie, moontlik die bewind van óf Amenhotep II óf Toetmoses IV.

Daar is verskeie ander standbeelde, sfinkse en argitektoniese elemente in die museum. Die meeste vondste is egter aan groot museums regoor die wêreld verkoop. Baie daarvan kan in die Egiptiese Museum in Kaïro gesien word.

Die presiese voorkoms van die tempel is nie tans bekend nie; net dié van die hoofingang. Van die mees onlangse ontdekkings is reusagtige standbeelde wat die poorte en torings versier het uit die bewind van Ramses II. Hy het ook drie altare op die terrein laat bou.

Hierdie klein tempel aan die suidwestelike hoek van die Groot Tempel, is toegewy aan die vergoddelikte Ramses II asook drie staatsgode: Horus, Ptah en Amoen. Die volle naam is vandag die Tempel van Ptah van Ramses, Geliefde van Amoen, God, Heerser van Heliopolis.

Die ruïnes is in 1942 deur die argeoloog Ahmed Badawy ontdek en is in 1955 deur Rudolf Anthes opgegrawe. Daar is ’n aanbiddingsgebou met ’n toring, binnehof vir offerandes, ’n suilegang, ’n suilesaal en ’n drieledige heiligdom, wat alles omring is deur mure van modderstene. Aan die oostekant is nog aanbiddingsgeboue. Uitgrawings het onthul dat die suidelike deel van die stad ’n groot aantal godsdiensgeboue bevat het wat aan Ptah toegewy was.

Verder oos, naby die groot standbeeld van Ramses was ’n klein tempel uit die tyd van die 19de Dinastie, oënskynlik toegewy aan Ptah en sy vrou, Sechmet, sowel as aan Ramses II. Sy ruïnes is nie so goed bewaar nie en dit lyk of die kalksteenfondamente gebuit is ná die verval van die stad.

Twee reusagtige standbeelde uit die tyd van die Middelryk het oorspronklik die gebou se fasade versier. Hulle is na binne-in die Museum van Memphis geskuif en beeld die farao uit met die wit kroon van Bo-Egipte.

Die 19de-dinastiese farao Merneptah het in die suidooste van die kompleks ’n nuwe altaar opgerig ter ere van Ptah. Dit is in die vroeë 20ste eeu deur Flinders Petrie ontdek; hy het ’n uitbeelding van die Griekse god Proteus geïdentifiseer wat deur Herodotus beskryf is.

Die terrein is tydens die Eerste Wêreldoorlog deur Clarence Stanley Fisher opgegrawe. Die voorkant is gevorm deur ’n groot binnehof van sowat 15 m wat met ’n groot deur toegang tot die suide verleen. Teen die deure is reliëfwerke met die name van die farao en van Ptah. Die res van die tempel is nog nie opgegrawe nie.

Hierdie klein tempel suid van die groot muur van die Hoet-Ka-Ptah is in die 1970's deur Abdullah al-Sayed Mahmud ontdek saam met datums uit die tyd van Ramses II. Dit is toegewy aan die godin Hathor. Die altaar lyk nie soos die hoofaltaar van die godin nie, maar dit is tot dusver die enigste bekende gebou in die stad wat aan haar toegewy was. Daar word geglo daar was wel iewers in die stad ’n groter tempel vir haar.

’n Tempel toegewy aan Mithras uit die Romeinse Tydperk is ontdek op die terrein noord van Memphis. Daar was ook die tempel van Astarte, wat deur Herodotus beskryf is, en van Neith. Nie een van laasgenoemde twee is al ontdek nie.

Daar word geglo daar was verskeie ander tempels vir die gode wat Ptah vergesel het. Sommige word in hiërogliewe genoem, maar geeneen is al gevind nie.

’n Tempel vir Sechmet word ook genoem, maar is nog nie ontdek nie. Dit kan op die terrein van Hoet-ka-Ptah lê soos verskeie ontdekkings dalk getuig, byvoorbeeld ’n steenblok in die kompleks met haar naam op, en ’n suil met ’n inskripsie namens Ramses II wat noem dat Sechmet hom liefhet. Op die Groot Harris-papirus word ook genoem ’n standbeeld van die godin, van Ptah en van hul seun, die god Nefertem, is tydens die bewind van Ramses III gemaak om in die groot tempel te staan.

Die tempel van Apis in Memphis was die hooftempel wat toegewy was aan die bul Apis, wat beskou is as ’n lewende verpersoonliking van Ptah. Dit word beskryf in die werk van klassieke historici soos Herodotus, Diodorus en Strabo, maar dit is nog nie ontdek nie.

Volgens Herodotus, wat die tempel se binnehof beskryf het as ’n suilegang met reusagtige standbeelde, is dit tydens die bewind van Psammetichoes I gebou. Die Griekse historikus Strabo het die terrein besoek met die verowering deur Romeinse soldate ná die oorwinning oor Cleopatra by Actium. Hy het geskryf die tempel bestaan uit twee kamers, een vir die bul en die ander vir sy ma, en dit het naby die tempel van Ptah gestaan. By die tempel is Apis as ’n orakel gebruik; sy bewegings is beskou as voorspellings. Daar is geglo sy asem het siektes genees en sy teenwoordigheid het mense naby hom met viriliteit geseën. Daar was ’n venster in die tempel waardeur hy gesien kon word en op sekere vakansiedae is hy deur die stad se strate gelei, versier met juwele en blomme.

In 1941 het die argeoloog Ahmed Badawy die eerste oorblyfsels ontdek van wat ’n uitbeelding van Apis kon wees. Die plek, op die terrein van die tempel van Ptah, het geblyk ’n dodekamer te wees vir die balseming van die heilige bul. ’n Stele wat by Saqqara ontdek is, wys Nectanebo II het gelas dat die kamer gerestoureer word, en elemente uit die 30ste Dinastie is gevind in die noordelike deel van die kamer, wat ’n bevestiging was van die tyd van restourasie. Die kamer kon deel gewees het van die groter tempel van Apis wat in antieke bronne genoem word. Dié ruïne bevestig die woorde van Strabo en Diodorus dat die tempel naby dié van Ptah geleë was.

Die meeste bekende standbeelde van Apis kom uit die grafkelders by Saqqara bekend as Serapeoem. Die meeste antieke begrafnisse hier het in die tyd van Amenhotep III plaasgevind.

Tydens die 21ste Dinastie is ’n heiligdom vir die god Amoen gebou by Siamoen, suid van die tempel van Ptah. Hierdie tempel(s) was waarskynlik toegewy aan die Thebaanse Triade, wat bestaan het uit Amoen, sy vrou Moet en hul seun Chonsoe. Dit was die Bo-Egiptiese weergawe van die Memphis-triade (Ptah, Sechmet en Nefertem).

Volgens hiërogliewe wat in die grafkelders van hoogwaardigheidsbekleërs van Memphis ontdek is, was daar aan die einde van die 18de Dinastie ’n tempel van Aten (die sonskyf), en dit is by Saqqara ontdek. Onder die grafkelders was dié van Toetankamen, wat sy loopbaan onder Achenaten begin het as ’n "hofamptenaar van die tempel van Aten in Memphis".

In die laat 19de en vroeë 20ste eeu is artefakte in verskillende dele van Memphis ontdek wat dui op ’n gebou vir die aanbidding van Aten. Die ligging van die gebou is egter onbekend.

Talle standbeelde van Ramses II is in die ruïnes van antieke Memphis gevind. In die museum in die stad is ’n reusagtige standbeeld van die farao wat van kalksteen gemaak is; dit is sowat 10 m hoog. Dit is in 1820 naby die suidelike poort van die tempel van Ptah gevind deur die Italiaanse argeoloog Giovanni Caviglia. Die basis en voete ontbreek en die standbeeld word in ’n lêende posisie uitgestal. Die detail is foutloos en die menslike anatomie subtiel. Die farao dra die wit kroon van Bo-Egipte.

Die colossus was een van twee by die oostelike ingang na die tempel van Ptah. Die ander een, wat in dieselfde jaar ontdek is, is in die 1950's gerestoureer tot sy volle hoogte van 11 m. Dit is eers op Bab Al-Hadid-plein in Kaïro uitgestal, wat toe herdoop is tot Ramses-plein. Dit is egter in 2006 tydelik na Giza geskuif, waar dit weer gerestoureer word. Dit sal uitgestal word by die ingang van die Groot Egiptiese Museum wat na verwagting in 2015 sal open. ’n Replika van die standbeeld staan in die voorstad Heliopolis in Kaïro.

Vanweë sy groot bevolking het Memphis verskeie dodeakkers gehad wat deur die vallei versprei was; die bekendste hiervan is Saqqara. Die stadsgebied self bevat begraafplase wat wes van die groot tempel geleë is.

Die gebied bekend as Anch-tawy was in die Middelryk reeds deel van die dodeakker. Farao's van die 22ste Dinastie het gelas dat die westelike deel van die tempel van Ptah uitgebrei word omdat hulle die glorie van Ramses se tyd wou laat herleef. In dié deel van die terrein is ’n dodeakker van hoëpriesters ontdek.

Volgens bronne was daar ook ’n kapel of bidvertrek vir die godin Bastet en die dodetempels wat deur verskeie farao's van die Nuwe Ryk laat bou is.

Memphis was die magsetel van farao's oor agt dinastieë. Volgens Manetho is die eerste koninklike paleis laat bou deur Hor-Aha, die opvolger van Narmer, die stigter van die 1ste Dinastie. Hy het ’n fort met wit mure in Memphis gebou. In Egiptiese bronne self word vertel van die farao's van die Ou Ryk se paleise, waarvan sommige onder groot piramides gebou is. Hulle was enorm, met mere en parke. Benewens die paleise wat hier onder beskryf word, noem ander bronne ’n paleis van Toetmoses I, wat steeds aktief was tydens die bewind van Toetmoses IV.
Merneptah het volgens amptelike geskrifte uit sy bewind gelas dat ’n groot ommuurde tempel en aangrensende paleis gebou word. Die latere farao Apriës het ’n paleiskompleks laat bou op ’n heuwel wat oor die stad uitkyk. Dit was deel van ’n reeks strukture wat tydens die Laat Tydperk in die tempeldistrik gebou is en het benewens ’n paleis ook ’n fort, kasernes en wapensale bevat. Flinders Petrie het uitgrawings op die terrein gedoen en aansienlike bewyse van militêre bedrywighede gevind.

Die sentraal geleë plaeise en tempels was omring deur verskillende stadsdistrikte met werkwinkels van ambagslui, arsenale en dokke. Daar was ook woonbuurte waarvan sommige uitsluitlik deur buitelanders bewoon is – eers Hetiete en Fenisiërs, later Perse en eindelik Grieke. Die stad was geleë op ’n kruising van handelsroetes en goedere van uiteenlopende Mediterreense streke is dus ingevoer.

Antieke geskrifte bevestig dat ontwikkelings oor die hele stad gereeld plaasgevind het. Verder is daar bewyse dat die Nylrivier oor die eeue heen oos geskuif het, en dit het nuwe land in die oostelike deel van die stad blootgestel wat beset kon word. Dié deel is oorheers deur die groot oostelike poort van die tempel van Ptah.

Memphis is sedert antieke tye beroemd en word in baie antieke bronne genoem – Egities sowel as buitelands. Diplomatieke verslae wat op verskillende plekke ontdek is, bevat korrespondensie tussen die stad en verskeie omliggende ryke om die Middellandse See, in die Nabye-Ooste en Afrika. Dit sluit in die Amarna-briewe, wat besonderhede bevat oor handel tussen Memphis en die heersers van Babilonië en verskeie stadstate van Antieke Libanon. Latere Assiriese konings noem Memphis onder gebiede wat hulle verower het.

Vanaf die tweede helfte van die 1ste millennium v.C. word die stad in al hoe groter detail genoem deur antieke historici, veral met die ontwikkeling van handelsbande met Griekeland. Die beskrywings van die stad deur reisigers wat Egipte ná die handelaars ontdek het, was uiters belangrik in die rekonstruksie van die stad se glorieryke verlede. Onder die belangrikste antieke skrywers was:
Die stad is gevolglik deur baie ander Latynse en Griekse skrywers genoem. Hulle het in sommige seldsame gevalle ’n oorsigtelike beskrywing van die stad of sy kultusse gegee. In die Christelike tydperk wat gevolg het, is min van die stad gehoor en daar is dus nie veel bekend oor Memphis se bedrywighede aan die einde van sy bestaan nie.

Dit is eers met die Arabiese besetting dat die stad weer beskryf is, en toe was dit reeds verwoes. Onder die belangrikste bronne van dié tyd was:

In 1652 besoek die Franse reisiger en skrywer Jean de Thévenot Egipte en identifiseer die stad se ligging en ruïnes; daarmee bevestig hy die weergawes van die ou Arabiese skrywers vir Europa. Sy beskrywing is kort, maar is die eerste stap tot die uitgrawings wat op die ontwikkeling van argeologie sou volg. Die eerste uitgrawings word gedoen met Napoleon se groot veldtog in Egipte in 1798. Navorsing en opnames bevestig Thévenot se identifikasie en die eerste studies van die stad se oorblyfsels word gedoen deur wetenskaplikes wat deur Franse soldate vergesel word. Die resultate hiervan word gepubliseer in die groot "Description de l'Égypte", ’n kaart van die gebied – die eerste wat die ligging van Memphis noukeurig aangee.

Die eerste Franse ekspedisies het die weg gebaan vir vollediger verkennings wat van die 19de eeu tot vandag duur. Dit word uitgevoer deur vooraanstaande verkenners, Egiptoloë en argeologiese instellings. Hier is ’n gedeeltelike lys:

Tydens die Britse era in Egipte word aansienlike toevallige ontdekkings gedoen tydens die ontwikkeling van landboutegnologie en die stelselmatige verbouing van die Nyl-vloedvlaktes. Baie van die ontdekkings beland in die hande van Europese versamelaars wat die land deurreis namens die groot museums van Londen, Parys, Berlyn en Turyn. Dit is in dié tyd dat boere in 1847 per ongeluk elemente van ’n Romeinse tempel van Mithras naby die dorp Mit Rahina ontdek.

Van 1852 tot 1854 doen Joseph Hekekyan, wat toe vir die Egiptiese regering gewerk het, geologiese opnames van die terrein en ontdek ’n paar goed soos dié by Kom el-Chanzir noordoos van die tempel van Ptah en die colossus van Ramses II in pienk graniet.

Hierdie ontdekkings lei daartoe dat baie van die vondste uit Egipte verwyder word. Die Franse argeoloog en Egiptoloog Auguste-Édouard Mariette besef in 1850 by Saqqare daar is ’n behoefte aan die skepping van ’n instituut in Egipte wat die land se argeologiese skatte kan verken en beskerm. Hy stig die Egiptiese Antiekorganisasie in 1859 en organiseer uitgrawings by Memphis wat onder meer die eerste bewyse van die tempel van Ptah oplewer.

Die groot uitgrawings van die Britse Egiptoloog sir Flinders Petrie tussen 1907 en 1912 lei tot die ontdekking van die ruïnes soos dit vandag lyk. Belangrike vondste op die terrein in dié tyd sluit in die suilesaal van die tempel van Ptah, die suilegang van Ramses II, die groot albaste sfinks en die groot muur noord van die paleis van Apris. Hy ontdek ook die ruïnes van Siamon se tempel van Amoen en Merneptah se tempel van Ptah. Sy werk word tydens die Eerste Wêreldoorlog onderbreek en later deur ander argeoloë voortgesit, en so word sommige van die vergete monumente van die antieke hoofstad stelselmatig ontbloot.

’n Tydlyn van die belangrikste ontdekkings is:




</doc>
<doc id="88982" url="https://af.wikipedia.org/wiki?curid=88982" title="Unua Libro">
Unua Libro

Die Unua Libro (Esperanto: [uˈnua ˈlibro], "Eerste Boek") was die eerste leerboek om die kunsmagtige taal Esperanto (destyds "Lingvo Internacia", die Internasionale Taal) te beskryf. Die boek is op 26 Julie 1887 in Warskou deur Ludwik Lejzer Zamenhof, die skepper van Esperanto, onder die pseudoniem "Doktoro Esperanto" gepubliseer. Die oorspronklike uitgawe is in Russies uitgegee en is voor die einde van die jaar na Pools, Frans, Duits, en Engels en toe in 1889 na Hebreeus vertaal. Die boek is in 1888 deur die publikasie van die tweede boek Dua Libro gevolg.



</doc>
<doc id="88984" url="https://af.wikipedia.org/wiki?curid=88984" title="Eland Mk7">
Eland Mk7

Die Eland is 'n ligte pantserkar wat gebaseer is op die Panhard AML. Dit is ontwerp en gebou in vir langafstandverkenning, en is toegerus met óf 'n 60 mm sluitstuklaaimortier of 'n Denel 90 mm tenkafweerkanon op 'n baie kompakte onderstel. Alhoewel slegs lig gepantser, maak die voertuig se permanente 4x4 aandrywing dit vinniger oor plat terrein as die meeste tenks.

Die Eland was vir die Suid-Afrikaanse Weermag (SAW) ontwikkel in Suid-Afrika se eerste groot wapenprogram sedert die Tweede Wêreldoorlog, met prototipes wat in 1963 voltooi is. Teen 1991 is 1600 eksemplare gebou vir plaaslike gebruik asook uitvoer; prominente buitelandse gebruikers het ingesluit Marokko en Zimbabwe. Plaaslike opknapping is gedoen aan die hand van lesse geleer uit interne bedrywighede en het gelei tot 'n voertuig wat geskik was vir die ongenaakbare Suider-Afrikaanse omgewing asook die hoogsmobiele operasionele styl van die SAW.


</doc>
<doc id="88987" url="https://af.wikipedia.org/wiki?curid=88987" title="Panay">
Panay

Panay is een van die groter eilande van die Filippyne. Die eiland lê in die middelste eilandgroep, genaamd Visayas. Volgens die laatste amptelike volkstelling van 2010 het Panay ongeveer 4,0 miljoen inwoners op 'n oppervlakte van 12 011 km². Die provinsies Antique, Aklan, Capiz en Iloilo is hier geleë. Die mees prominente stad van die eiland is Iloilo Stad, die hoofstad van Iloilo. Hierdie stad is tewens die sentrum van die streek Western Visayas.


</doc>
<doc id="88988" url="https://af.wikipedia.org/wiki?curid=88988" title="Smartt-sindikaatdam">
Smartt-sindikaatdam

Die Smartt-sindikaatdam, een van die oudste damme in die land, is 'n 20 km wes-suidwes van Britstown en suid van die pad na Vosburg. Dit het 'n volume van byna 95 miljoen m³. Met 'n stelsel kanale van 47 km word 22 boere en 'n gebied van 1 800 ha van water voorsien. Daar word hoofsaaklik met lusern, koring, mielies en beeste geboer.

Water van die streek oos van Carnarvon en Vosburg sowel as vanaf Richmond, Victoria-Wes en Loxton vloei in die Groenrivier en die Ongersrivier (en sy sytakke die Brak-, Brakpoort-, Klein-Brak- en die Visgatriviere) na die dam. Hierdie seisoenale riviere dreineer saam 'n opvangsgebied van 'n 12 000 km² en lewer 'n jaarlikse afloop van 50 miljoen m³.

Die Smartt-sindikaat word in 1885 deur 'n groep grondeienaars onder leiding van dr. Thomas Smartt gestig. Hierdie groep bou tussen 1908 en 1912 by Houwater die grootste privaatdam in Suid-Afrika; dit was op daardie tydstip met sy volume van 112 miljoen m³ boonop die grootste dam in die land. Na twee dekades was die volume egter deur toeslikking gehalveer, 'n probleem wat menige opgaardamme ondervind het. In Oktober 1954 is die sindikaat gelikwideer en deur 'n groep boere oorgeneem wat 'n besproeiingsraad gevorm het. Tydens die vloed van Maart 1961 het die grondwal gebreek, maar dit is in 1964 deur die staat herstel.




</doc>
<doc id="88990" url="https://af.wikipedia.org/wiki?curid=88990" title="Olifanttenk">
Olifanttenk

Die Olifanttenk is 'n oorlogstenk wat deur "BAE Systems Land Systems South Africa" vir die Suid-Afrikaanse Nasionale Weermag (SANW) gebou is. Die basiese ontwerp is afkomstig van die Britse Centuriontenk.

Die Centuriontenk is een van die mees gebruikte tenkontwerpe, en het weermagte oral oor die wêreld toegerus, met 'n paar nog steeds in diens tot die 1990's. So onlangs as die 2006 Israel-Libanonkonflik het die Israelse Weermag hoogsveranderde Centurions as gepantserde personeeldraers en geniewerk gebruik. Suid-Afrika het nog steeds meer as 200 Olifanttenks in diens: Die tenks van die SANW is gemoderniseer in die 1980's en weer in die 2000's, en die gevolglike model staan ​​bekend as die Olifant.


</doc>
<doc id="88991" url="https://af.wikipedia.org/wiki?curid=88991" title="Waterkondisioneerder">
Waterkondisioneerder

'n Water-kondisoneerder is 'n nie-chemiese stelsel wat gebruik word om waterkwaliteit te verbeter. Dit is nie 'n filtreerstelsel of waterversagter nie. Die verbetering van waterkwaliteit verwys na die behandeling van water wat geneig is om probleme soos kalksteenaanpaksels en roes tot gevolg te hê. Die ScaleStop-stelsel wat in Suid-Afrika ontwikkel is, is 'n goeie voorbeeld van 'n water-kondisioneerder. Die stelsel is beskikbaar in verskillende groottes met spesifieke vloeitempo's.

Die stelsels word, behalwe vir huishoudings, ook in industriële applikasies gebruik soos bv. in koeltorings. Waar die stelsel vir besproeiing aangewend word, is bevind dat behandelde water aansienlik vinniger in die grond geabsorbeer word. Die gevolg is dat minder water aan verdamping verlore gaan. Plante en gewasse neem ook behandelde water vinniger op as onbehandelde water. Gewasse groei ook meer gesond en oeste is aansienlik groter. Dieselfde effek kan nie met 'n waterversagter bereik word nie. Dit gee die waterkondisioneerder die voorsprong bo die konvensionele (sout)waterversagter. 'n Verdere voordeel is dat behandelde water wel 'n beter was vermoë het, soortgelyk aan die van 'n waterversagter. Die waterkondisioneerder het geen afvalproduk nie en is 100% omgewingsvriendelik. Installasie is maklik met standaardkoppelstukke. Die eenheid word inlyn geïnstalleer. As opsionele ekstra is 'n elektronaanjaer ook beskikbaar.


</doc>
<doc id="88994" url="https://af.wikipedia.org/wiki?curid=88994" title="Mirre (kleur)">
Mirre (kleur)

Die kleur mirre is 'n diep skakering van groen, effens donkerder as die kleur van spinasie.

Volgens verskeie kleurskemas word mirre as volg voorgestel:


</doc>
<doc id="88995" url="https://af.wikipedia.org/wiki?curid=88995" title="Witkol-hondhaai">
Witkol-hondhaai

Die Witkol-hondhaai ("Mustelus palumbes") is endemies aan die Suider-Afrikaanse kus en kom voor tussen Walvisbaai en die noorde van KwaZulu-Natal. Die haai het klein wit kolletjies op sy lyf. In Engels staan die haai bekend as "Whitespotted smooth hound".





</doc>
<doc id="88997" url="https://af.wikipedia.org/wiki?curid=88997" title="Hardeneus-hondhaai">
Hardeneus-hondhaai

Die Hardeneus-hondhaai ("Mustelus mosis") kom voor in die westelike Indiese Oseaan vanaf die Rooisee tot by Durban. In Engels staan die haai bekend as die "Hardnosed smooth-hound".





</doc>
<doc id="89002" url="https://af.wikipedia.org/wiki?curid=89002" title="Jade (kleur)">
Jade (kleur)

Die kleur Jade (Engels: "Jade"), is 'n skakering van groen met 'n ondertoon van blou. Die naam is afkomstig van die edelsteen jade, ook die niersteen genoem.

Die eerste opgetekende gebruik van "jade" as 'n kleur se naam in Engels was in 1892.

Volgens verskeie kleurskemas word jade as volg voorgestel:


</doc>
<doc id="89003" url="https://af.wikipedia.org/wiki?curid=89003" title="Wilgergroen">
Wilgergroen

Die kleur wilgergroen is 'n skakering van groen met gelyke ondertone van rooi en blou. 

Volgens verskeie kleurskemas word wilgergroen as volg voorgestel:


</doc>
<doc id="89004" url="https://af.wikipedia.org/wiki?curid=89004" title="Peer (kleur)">
Peer (kleur)

Die kleur peer is 'n skakering van groen met rooi as balans. 
Volgens verskeie kleurskemas word peer as volg voorgestel:


</doc>
<doc id="89005" url="https://af.wikipedia.org/wiki?curid=89005" title="Moerasgroen">
Moerasgroen

Die kleur moerasgroen herinner aan die groen van 'n moeras. 

Volgens verskeie kleurskemas word moerasgroen as volg voorgestel:


</doc>
<doc id="89006" url="https://af.wikipedia.org/wiki?curid=89006" title="Heldergroen">
Heldergroen

Die kleur heldergroen herinner aan die groen van sommige plantsoorte. 

Volgens verskeie kleurskemas word heldergroen as volg voorgestel:


</doc>
<doc id="89007" url="https://af.wikipedia.org/wiki?curid=89007" title="Klawergroen">
Klawergroen

Die kleur klawergroen is 'n skakering van groen wat vir die Ierse vlag en nasionale kleure gebruik word. Dit verteenwoordig die kleur van die klawerblaar ("shamrocks") en is kenmerkend van die golwende landskap van die eiland, waar daar meer as 72 verskillende skakerings van die kleur in gebruik is.

Volgens verskeie kleurskemas word klawergroen as volg voorgestel:


</doc>
<doc id="89008" url="https://af.wikipedia.org/wiki?curid=89008" title="Jagtersgroen">
Jagtersgroen

Jagtersgroen is die groen kleur wat jagters in die 19de eeu gedra het. 

Volgens verskeie kleurskemas word jagtersgroen as volg voorgestel:


</doc>
<doc id="89010" url="https://af.wikipedia.org/wiki?curid=89010" title="LSC 1890">
LSC 1890

SVC LSC 1890 is 'n amateursokkerspan uit Sneek, Nederland, wat in die 2de klasse (Sondag) speel. Die klub is in 1890 gestig. Die letters LSC staan vir 'Lycurgus Sparta Combinatie'.



</doc>
<doc id="89012" url="https://af.wikipedia.org/wiki?curid=89012" title="Szeged">
Szeged

Szeged (uitgespreek [ˈsɛɡɛd]; Duits: "Szegedin", Roemeens: "Seghedin", Kroaties: "Segedin", Serwies: "Segedin/Сегедин") is 'n stad in suidoostelike Hongarye, naby die grens met Serwië en Roemenië geleë.

Daar bestaan 'n meningsverskil oor die etimologie van die stadsnaam. Die naam kan uit die Hongaarse woord vir eiland ("sziget") aflei wees. Nog 'n voorstel is dat die naam uit die ou Hongaarse woord "szeg" (beteken "hoek") kom, wat kan na die draai in die Tisza-rivier verwys.

Die oorspronklike Hongaarse naam vorm ook die basis vir benamings in 'n reeks Europese tale soos Duits "Szegedin/Segedin"; Roemeens "Seghedin"; Kroaties "Segedin"; Serwies "Segedin/Сегедин"; Bulgaars, Wit-Russies, Russies en Oekraïens "Сегед"; Italiaans "Seghedino"; Latyns "Partiscum"; Pools "Segedyn"; Turks "Segedin"; Slowaaks "Segedín"; Lets "Segeda" en Litaus "Segedas".

Die eerste geskrewe verwysings na Szeged dateer uit die jaar 1183. Gedurende die Mongoolse inval (12de eeu) is die stad verwoes, maar is daarna herbou.





</doc>
<doc id="89014" url="https://af.wikipedia.org/wiki?curid=89014" title="Eweredigheid (wiskunde)">
Eweredigheid (wiskunde)

In wiskunde is twee veranderlikes x en y direk eweredig wanneer as x verhoog, dan verhoog y.

In die formule

is y direk eweredig aan x of:

Indien y indirek eweredig is aan x, word dit soos volg geskryf:


</doc>
<doc id="89015" url="https://af.wikipedia.org/wiki?curid=89015" title="Band-kathaai">
Band-kathaai

Die Band-kathaai ("Halaelurus lineatus") is endemies aan die Suider-Afrikaanse kus en kom voor vanaf Oos-Londen tot by Beira. Daar is donker kolle op die lyf. In Engels staan die haai bekend as die "Banded catshark".




</doc>
<doc id="89017" url="https://af.wikipedia.org/wiki?curid=89017" title="Donkerskaamooghaai">
Donkerskaamooghaai

Die Donker skaamooghaai ("Haploblepharus pictus") is endemies aan die Suider-Afrikaanse kus en kom voor vanaf Luderitz tot by Oos-Londen. In Engels staan die haai bekend as die "Dark shyshark".

Die haai is oranje-bruin met verskeie donker vlekke met ligter kolle op. Groot volwasse haaie is hoofsaaklik bruin met dowwe vlekke op die rug. Die haai lyk baie soos die Pofadder-skaamooghaai maar die snoet is breër en stomper en die kop is meer plat.





</doc>
<doc id="89018" url="https://af.wikipedia.org/wiki?curid=89018" title="Margate, Florida">
Margate, Florida

Margate is 'n stad in Broward County in die Amerikaanse staat van Florida met 53 284 inwoners (2010). Die geografiese koördinate is: 26.25° N, 80.21° W. Die metropolitaanse gebied beslaan 'n oppervlak van 23,3 km².

Margate is ongeveer 10 km noordwes van Fort Lauderdale en 40 km noord van Miami geleë. Aangrensende munisipaliteite is Coconut Creek, Coral Springs, Pompano Beach en North Lauderdale.


</doc>
<doc id="89020" url="https://af.wikipedia.org/wiki?curid=89020" title="Luiperd-kathaai">
Luiperd-kathaai

Die Luiperd-kathaai ("Poroderma pantherinum") is endemies aan die Suid-Afrikaanse kus en kom voor vanaf die Wes-Kaap tot by die Oos-Kaap en word selde gesien in KwaZulu-Natal.





</doc>
<doc id="89022" url="https://af.wikipedia.org/wiki?curid=89022" title="Poroderma">
Poroderma

Poroderma is 'n genus van haaie wat aan die familie van kathaaie ("Scyliorhinidae") behoort. Die genus bestaan uit twee spesies wat in Suid-Afrika voorkom.

Hierdie haaie is gewoonlik grys met donker strepe. Hulle is nagdiere en verkies kusgebiede waar hulle naby die bodem tot 'n diepte van tot 100 meter diep leef. Hulle verkies klein grotte en skeure. Hul dieet bestaan gewoonlik uit skaaldiere, maar hulle voed ook op klein vissies. Hul gemiddelde lengte is tussen 60 en 80 cm, met 'n maksimum lengte van ongeveer 100 cm. Tydens geboorte is hulle ongeveer 15 cm lank. Hulle is nie gevaarlik vir mense nie.




</doc>
<doc id="89025" url="https://af.wikipedia.org/wiki?curid=89025" title="Dua Libro">
Dua Libro

Die Dua Libro de l' Lingvo Internacia ("Die Tweede Boek van die Internasionale Taal") was die tweede boek om die kunsmagtige taal Esperanto te beskryf en die eerste boek wat heeltemal in die taal gepubliseer is. Die boek is in 1888 in Warskou deur Ludwik Lejzer Zamenhof uitgegee, een jaar ná die publikasie van die eerste Esperanto boek, Unua Libro.



</doc>
<doc id="89029" url="https://af.wikipedia.org/wiki?curid=89029" title="Ampsgroen">
Ampsgroen

Ampsgroen is 'n diepgroen kleur.

Die kleurnaam ampsgroen is die eerste keer in 1892 gebruik. Die kleur word verkry deur groen (87.5%) en geel (12.5%) te meng.

Hierdie tradisionele skakering van groen is die kleur wat oorspronklik ontwerp is as 'n vir rekenaarskerms in die tagtigerjare.

Die naam is blykbaar gekies omdat dit die kleur was van die potlode wat rekenmeesters ("the green ticks") in hulle amp gebruik het.

Volgens verskeie kleurskemas word ampsgroen as volg voorgestel:


</doc>
<doc id="89030" url="https://af.wikipedia.org/wiki?curid=89030" title="Chartreuse-groen">
Chartreuse-groen

Chartreuse-groen is 'n geel-groen kleur wat verwys na die Franse likeur met dieselfde naam. Hierdie kleur word groen chartreuse genoem om dit te onderskei van Chartreuse-geel.

Die kleurnaam chartreuse-groen is die eerste keer in 1892 gebruik. Die kleur word verkry deur geel (100 dele) en siaan (50 dele) te meng.

Volgens verskeie kleurskemas word chartreuse-groen as volg voorgestel:


</doc>
<doc id="89034" url="https://af.wikipedia.org/wiki?curid=89034" title="Ursula von der Leyen">
Ursula von der Leyen

Ursula Gertrud von der Leyen (gebore Albrecht, 8 Oktober 1958 in Brussel, België) is 'n Duitse politikus en die aangewese president van die Europese Kommissie. Sy het van Desember 2013 tot Julie 2019 as minister van verdediging van Duitsland gedien. Von der Leyen is lid van die sentraalregse Christelik Demokratiese Unie (CDU) en is die eerste vrou in Duitsland om die amp van verdedigingsminister te bekleë. Sy is ook die eerste vroulike president van die Europese Kommissie.



</doc>
<doc id="89035" url="https://af.wikipedia.org/wiki?curid=89035" title="Ptah">
Ptah

In die Egiptiese mitologie is Ptah (Egipties: ptḥ, moontlik in Antieke Egipties uitgespreek as "Pitaḥ") die skeppergod van Memphis, asook die god van kunstenaars en argitekte. In die stad se triad is hy die man van Sechmet en die pa van Nefertem. Hy word ook beskou as die pa van Imhotep. 

Die Grieke het hom geken as die god Hefaistos, en in dié vorm het die filosoof Manetho hom die eerste koning van Egipte gemaak.


</doc>
<doc id="89036" url="https://af.wikipedia.org/wiki?curid=89036" title="Sechmet">
Sechmet

In die Egiptiese mitologie was Sechmet of Sachmis oorspronklik die oorlogsgodin asook die godin van heling van Bo-Egipte. Sy word voorgestel as ’n leeuwyfie. Daar is geglo haar asem het die woestyn geskep. Sy is beskou as die bewaarder van die farao's en het hulle in oorlog aangevoer.


</doc>
<doc id="89038" url="https://af.wikipedia.org/wiki?curid=89038" title="Filippynse Rewolusie">
Filippynse Rewolusie

Die Filippynse Revolusie (1896-1898) was 'n gewapende konflik tussen die Spaanse koloniale bewind en die Katipunan-onafhanklikheidsbeweging. Die doel van die rewolusie was vir die Filippyne om onafhanklikheid van Spanje te verkry.


</doc>
<doc id="89039" url="https://af.wikipedia.org/wiki?curid=89039" title="Empiries">
Empiries

Wanneer vergelykings empiries vasgestel word, word dit bepaal deur waarnemings in 'n laboratorium of loodsaanlegte en word dit nie uit eerste beginsels afgelei nie.

Byvoorbeeld, uit eerste beginsels weet ons dat die Pypvloei eweredig is aan die vyfde mag van die van die binnediameter. Indien 'n mens egter toetse in 'n laboratorium of in 'n aanleg doen, kan 'n mens vir 'n sekere bestek van diameters 'n lineêre verband bepaal en gebruik.


</doc>
<doc id="89040" url="https://af.wikipedia.org/wiki?curid=89040" title="Katipunan">
Katipunan

Katipunan (KKK) was 'n rewolusionêre beweging in die Filippyne. Die beweging is in 1892 in Manila gestig met die doel om die Filippyne se onafhanklikheid van Spanje te bewerkstellig. Die leier van die beweging was die mede-stigter, Andres Bonifacio. Hulle opereer aanvanklik ondergronds tot hul bestaan in 1896 deur die Spanjaarde ontdek is. Direk na hul ontdekking breek die Filippynse Rewolusie uit.

Die woord "katipunan" beteken letterlik 'assosiasie'. Dit kom van die Tagalog wortel "tipon", wat "kom bymekaar" of "samelewing" beteken. Die organisasie se amptelike naam was "Kataas-taasan, Kagalang-galangang Katipunan ng̃ mg̃á Anak ng̃ Bayan" (Afrikaans: Hoogste en Mees Eerbare Vereniging van die Kinders van die Nasie; Spaans: "Suprema y Venerable Asociación de los Hijos del Pueblo"). Die groep was ook onder die akroniem KKK bekend, hoewel hulle geen verbintenis met die Ku Klux Klan (wat ook die akroniem gebruik het) gehad het nie.


</doc>
<doc id="89042" url="https://af.wikipedia.org/wiki?curid=89042" title="Teel (kleur)">
Teel (kleur)

Teel (Engels: "teal") is 'n kleur, 'n vaal blou-groen skakering. Die naam is ontleen van die teeleend (Anas) wat 'n "teal" genoem word in Engels.
Volgens verskeie kleurskemas word teel as volg voorgestel:


</doc>
<doc id="89044" url="https://af.wikipedia.org/wiki?curid=89044" title="Skuttersgroen">
Skuttersgroen

Skuttersgroen (Engels: "rifle green") is 'n kleur, 'n donker bruin-groen skakering.

"Skuttersgroen" word so genoem oor die kenmerkende kleur van die uniform van skutsregimente ('n vorm van ligte infanterie) van 'n aantal Europese weermagte. Dit is nog steeds in gebruik by skutsregimente van sekere Statebondsweermagte, soos die Royal Gurkha Rifles van die Britse Leër.

Skuttersgroen is oorspronklik deur skuttersregimente aangeneem in die 18de eeu. In die tradisionele rol van skuts, waar skermulselaars van agter die dekmantel van bome aangeval het, is 'n donkergroen uniform aanvaar as 'n vroeë vorm van kamoeflering, in teenstelling met die kleurvolle uniforms deur ander soldate van die tydperk gedra.

Die eerste opgetekende gebruik van "rifle green" as 'n kleur se naam in Engels was in 1858.

Volgens verskeie kleurskemas word skuttersgroen as volg voorgestel:


</doc>
<doc id="89045" url="https://af.wikipedia.org/wiki?curid=89045" title="LGBT-regte in Turkye">
LGBT-regte in Turkye

Turkye erken homoseksualiteit sedert 1993. Homoseksualiteit is sedert 1852 in Ottomaanse Ryk wettig. Istanboel, 'n stad in westelike Turkye, is bekend as die land se 'Gay-hoofstad'.


</doc>
<doc id="89049" url="https://af.wikipedia.org/wiki?curid=89049" title="Vlag van Turkye">
Vlag van Turkye

Die nasionale vlag van Turkye (Turks: "Türk Bayrağı") is op 29 Mei 1936 amptelik in gebruik geneem. Die vlag vertoon ’n enkele rooi baan met ’n wit ster en sekelmaan effens regs van die middel.

Die onderstaande spesifikasie, soos deur die Turkse Vlagwet verskaf, impliseer dat die afstand tussen (die linkerkant van) die binnesirkel van die sekelmaan en ’n vertikale lyn wat dit aan die twee puntente van die sekelmaan verbind G = 0.34875 G is; Die linkerpunt van die ster sny dus 0.0154 G oor daardie denkbeeldige lyn.

In ’n RGB-kleurruimte is bestaan die rooi kleur van die Turkse vlag uit 227 (89%) rooi, 10 (3,9%) groen en 23 (9%) blou (uitgedruk as #E30A17 in heksadesimale kleurkode). In ’n CMYK-kleurruimte bestaan dit uit 0% siaan, 95,6% magenta, 89,9% geel en 11% swart. Die vlag het ’n tinthoek van 356,4 grade, ’n versadiging van 91,6% en ’n ligtheid van 46,5%. Die rooi kleur van die Turkse vlag is "helderrooi" en hierdie kleur kan verkry word deur #FF142E met #C70000 te meng. Die naaste webveiligekleur is #D11919.

Die kleurskema word hieronder gelys:
Die premoderne Ottomaanse leërs perdestertstandaarde of "tugh"-baniere gebruik in plaas van vlae. Sulke standaarde het tot die 19de eeu naas vlae in gebruik gebly. ’n Beskrywing van ’n tugh kan in Joseph Pitton de Tournefort se "Relation d’un voyage du Levant" (1718) gevind word. Oorlogsvlae het teen die 16de eeu in gebruik gekom. Gedurende die 16de en 17de eeue het Ottomaanse oorlogsvlae dikwels die gevurkte "Zoelfikar"-swaard afgebeeld, wat dikwels in Westerse literatuur verkeerdeliks as ’n skêr uitgebeeld is. ’n Zoelfikar-vlag wat na bewering deur Selim I († 1520) gebruik is, is op tentoonstelling in die Topkapi-museum. Twee Zoelfikar-vlae is ook afgebeeld op 'n plaat in vol. 7 van Bernard Picart se "Cérémonies et coutumes religieuses de tous les peuples du monde" (1737) wat aan Turkse vlae toegewei is, en word aan die Janitsare en Ottomaanse ruitery toegeskryf. Die sekelmaansimbool verskyn ook op vlae van so vroeg as die 14de eeu wat aan Tunis toegeskryf word. ("Libro de conoscimiento"), lank voor Tunis onder Ottomaanse regering beland het. Die Spaanse vlootmuseum in Madrid vertoon ook twee Ottomaanse vlootvlar wat uit 1613 dateer; albei is swaelstertvlae, een in groen met die sekelmaan naby aan die vlagpaalkant en die ander in wit met twee wit bane naby die punt van die vlag en ’n rooi sekelmaan naby die vlagpaalkant.

Die aanvaarding van die ster en sekelmaan as staatsimbool het gedurende Mustafa III se regering (1757–1774) en die gebruik daarvan het tydens Abdülhamid I (1774–1789) en Selim III (1789–1807) se tydperke goed gevestig geraak. Volgens Alfred Znamierowski is die rooi vlag met die ster en sekelmaan in 1793 aanvaar. ’n "Buyruldu" van daardie jaar noem dat die skepe in die Ottomaanse vloot daardie vlag gebruik het en verskeie ander dokumente van vroeëre en latere jare noem die gebruik daarvan. Die aantal punte van die ster is aanvanklik nie vasgestel nie. Die wit sekelmaan met ’n agpuntige ster op ’n rooi veld is in Colton se "Delineation of Flags of All Nations" (1862) aangedui as die vlag van ’n “Turkse Kryger”. Steenbergen se "laggen van alle Natiën" van dieselfde jaar gee ’n sespuntige ster weer. ’n Plaat in "Webster’s Unabridged" (1882) beeld die vlag met ’n agpuntige ster uit en skryf dit toe aan “Turkye, Kryger”. Die vyfpuntige ster blyk sedert ten minste 1857 naas hierdie variante teenwoordig te gewees het. Met die Tanzimaat-hervormings in die 19de eeu is vlae herontwerp in die styl van die Europese leërs van die tyd. Die vlag van die Ottomaanse vloot is rooi gemaak aangesien rooi die kleur van sekulêre instellings en groen dié van geloofsinstellings was. Soos die hervorming al die verskeie vlae (standaarde) van die Ottomaanse pasjaliks, beiliks en emirate afgeskaf het, is ’n enkele nuwe Ottomaanse nasionale vlag ontwerp om dit te vervang. Dit het uitgeloop op die rooi vlag met die wit ster en sekelmaan, wat die voorloper van die huidige vlag is. ’n Eenvoudige rooi vlag is as die burgerlike vaandel vir alle Ottomaanse onderdane ingestel.

Ter verklaring van die ster-en-sekelmaan-simbool het Ottomane soms na die legendariese droom van die gelyknamige stigter van die Huis van Ottoman, Osman I, verwys waarin hy volgens oorlewering ’n maan sien opkom het uit die bors van ’n kadi met wie se dogter hy wou trou. “Toe dit vol was het dit in sy eie bors gesak. Toe het daar uit sy heupe ’n boom opgekom wat, soos dit groter geword het, die hele aarde in die skadu van sy groen en pragtige takke oordek het.” Daaronder het Osman die wêreld voor hom sien oopsprei met die sekelmaan daarbo.

Die grondbeginsels van die Turkse vlag dateer uit 1844 en is op 29 Mei 1936 gedurende die Turkse republikeinse era in die Turkse Vlagwet No. 2994 vasgevang. Die Turkse Vlagregulasie No. 2/7175 van 28 Julie 1937 en die Aanvullende Regulasie No. 11604/2 van 29 Julie 1939 is verorden om te beskryf hoe die vlagwet geïmplementeer moet word. Die Turkse Vlagwet No. 2893 van 22 September 1983 is ses maande na die publikasie daarvan op 24 September 1983 in die Amptelike Koerant, gepromulgeer. Volgens Artikel 9 van die laasgenoemde wet is ’n status met die grondbeginsels van die implementering ook gepubliseer.

Die vlag het altyd ’n prominente plek in staatsinstellings, van skole tot staatsdepartemente. Die Çankaya-paleis, parlement, ministeries, skole, weermag, rade, goewerneursgeboue, Muhtars-kantore, brûe, lughawens en elke ander gebou in staatsbesit in die land bevat een of meer Turkse vlag.

Die vlag word op militêre uniforms op ’n lapwerk op òf die regterskouer òf voor op die uniform geplaas. Helms mag ook die vlag voor op of aan die kante vertoon. Vliegpakke, vlootuniforms, Jandarma-uniforms en andere vertoon die vlag op skouerlapwerk of op valhelms. Verskeie ander embleme en lapwerk vertoon naas uniforms die vlag met prominensie of met klein wysigings.

Turkye vier talle nasionale gebeure soos veldslagoorwinnings en Republiekdag. Mense vergader in strate met vlae om hierdie dae te vier. Ander geleenthede wanneer die vlag gebruik word, is tydens betogings of wanneer sterftes herdenk word. Standbeelde en monumente mag met die vlag gedrapeer word terwyl marse en liedere gespeel word. Die vlag word ook op televisieskerms vertoon ter viering van sulke geleenthede, naas ’n portret van president Atatürk. Die vlag kan ook halfstok vertoon word op dae van rou, wanneer ’n tragiese voorval plaasgevind het, of op belangrike dae.

Die vlag word prominent vertoon tydens staats- en militêre begrafnisse. Die begrafnisvlag word altyd oor die afgestorwene se kis gedrapeer en word deur die Askeri İnzibat of familie van die afgestorwene gedra. Enige soldaat en die Presidensiële Wag dra ook met tye die kis. Talle teenwoordiges vertoon ook die vlag op hul lapelle saam met ’n afbeelding van die afgestorwene.

Verskeie lande wat deur die ryk onder beheer geneem is, of deur die ryk gekoloniseer is, het Ejalette en later Vilajette met hul eie vlae geword.
Talle lande wat onafhanklikheid van die Ottomaanse Ryk verkry het, het hul eie nasionale vlae aangeneem. Sommige van hierdie lande het die sekelmaan en ster ook aangeneem; lande soos Tunisië en Algerië is voorbeelde hiervan. Ander lande se vlae, soos dié van Pakistan, bevat ook ’n sekelmaan en ster maar dit het geen verwantskap aan Turkey nie en verteenwoordig geloof. Vorige Sultanate en Protektorate van die Ottomaanse Ryk het ook die sekelmaan en ster as ’n nasionale simbool gebruik.



</doc>
<doc id="89052" url="https://af.wikipedia.org/wiki?curid=89052" title="Salm (kleur)">
Salm (kleur)

Salm is 'n oranje-pienk kleur wat herinner aan die kleur van die salmvis.

Deur die vermenging van geel, rooi en wit kan salmkleur geproduseer word.

Volgens verskeie kleurskemas word salm as volg voorgestel:


</doc>
<doc id="89053" url="https://af.wikipedia.org/wiki?curid=89053" title="Verbrande oranje">
Verbrande oranje

Verbrande oranje is 'n oranjebruin kleur, 'n baie donker skakering van oranje, amper geneig tot bruin. Dit was 'n gewilde kleur vir gebruik in binnenshuise versiering in die 1970's. Die eerste gebruik van die term dateer terug tot 1916.

Volgens verskeie kleurskemas word "verbrande oranje" as volg voorgestel:


</doc>
<doc id="89054" url="https://af.wikipedia.org/wiki?curid=89054" title="Vlamoranje">
Vlamoranje

Vlamoranje is 'n oranjegeel kleur.

Vlamoranje, ook bekend as veiligheidsoranje, is 'n kleur wat gebruik word om sekere voorwerpe te laat uitstaan teen hul omgewing, veral teen die blou kleur van lug. Hierdie kleur word dikwels gebruik vir voorwerpe wat boodskappe uitdra, soos die kegels gebruik by kruisings of slaggate in die pad. Die meer versadigde skadu van vlamoranje staan ​​bekend as internasionale oranje.

Deur die vermenging van geel, rooi en wit kan die kleur geproduseer word.

Volgens verskeie kleurskemas word vlamoranje as volg voorgestel:


</doc>
<doc id="89057" url="https://af.wikipedia.org/wiki?curid=89057" title="Morfologie">
Morfologie

Morfologie beteken letterlik "vormkunde". Die woord is afgelei van "μορφη" ("morfè"), die Griekse woord vir vorm, en word in verskeie dissiplines waar vorm 'n rol speel gebruik:



</doc>
<doc id="89059" url="https://af.wikipedia.org/wiki?curid=89059" title="Worteloranje">
Worteloranje

Worteloranje is 'n oranjerooi kleur, 'n warm skakering van oranje, wat ooreenstem het die algemene kleur van wortels.

Volgens verskeie kleurskemas word "worteloranje" as volg voorgestel:


</doc>
<doc id="89060" url="https://af.wikipedia.org/wiki?curid=89060" title="Pampoen (kleur)">
Pampoen (kleur)

Pampoen is die oranje kleur aan die binnekant van die pampoen.

Deur die vermenging van geel, rooi en wit kan pampoenkleur geproduseer word.

Die eerste opgetekende gebruik van pampoen as 'n kleurnaam in Engels was in 1922.

Volgens verskeie kleurskemas word pampoen as volg voorgestel:


</doc>
<doc id="89061" url="https://af.wikipedia.org/wiki?curid=89061" title="Horus">
Horus

In die Egiptiese mitologie is Horus, Horoes of Hor (Egipties: ḥr.w) een van die oudste gode. Hy is minstens vanaf die laat voordinastiese tydperk tot in die Grieks-Romeinse tye aanbid. Verskillende vorme van Horus word in die geskiedenis aangetref en geleerdes behandel hulle as verskillende gode. Dié verskillende vorme kan dalk waarnemings van ’n veelvlakkige godheid wees waarin sekere eienskappe benadruk word – nie noodwendig teenstrydig nie, maar komplementêr. Hy is meestal as ’n valk of ’n man met die kop van ’n valk uitgebeeld. Een van sy talle vorme was as Haroeris (Horus die ouere).



</doc>
<doc id="89062" url="https://af.wikipedia.org/wiki?curid=89062" title="Gommagutta">
Gommagutta

Gommagutta is 'n skakering van oranje kleur.

Die verfproduk is 'n hars wat 60-80% hars en 15-25% rubber bevat, met klein hoeveelhede essensiële olie van sekere tropiese plante. Dit is gedeeltelik oplosbaar in alkohol, eter en ander organiese oplosmiddels.

Die kleur is intense goudgeel kleur en word gebruik vir waterverf of as drastiese purgeermiddel.

In die skilderkuns is dit hoofsaaklik gebruik as 'n deursigtige geel, vir kleurafdrukke, of selfs vir glasuur. Dit is deur Vlaamse skilders in die sestiende tot die negentiende eeu gebruik, maar as gevolg van die hoë produksiekoste daarvan, het dit later in onbruik verval.

Volgens verskeie kleurskemas word gommagutta as volg voorgestel:


</doc>
<doc id="89063" url="https://af.wikipedia.org/wiki?curid=89063" title="Nefertem">
Nefertem

Nefertem (ook gespel Nefertoem of Nefer-temoe) was in die Egiptiese mitologie met die skepping van die wêreld ’n lotusblom wat in ’n blou waterlelie ("Nymphaea caerulea") uit die oerwaters ontstaan het. Hy verteenwoordig beide die eerste sonlig en die heerlike geur van die Egiptiese blou lotus. Van sy titels was "hy wat mooi is" en waterlelie van die son". 

Nefertem die kind kom uit sy aardvader Noe se swart oerwaters en sy lugmoeder is Noet. Wanneer hy volwasse word, is hy Ra.

Nefertem is eindelik beskou as die seun van die skeppergod, Ptah, en die godin Sechmet. Soms is Bastet sy ma. 


</doc>
<doc id="89064" url="https://af.wikipedia.org/wiki?curid=89064" title="Internasionale oranje">
Internasionale oranje

Internasionale oranje is 'n skril oranje kleur wat gebruik word om struikelblokke uit te wys, deur die verhoging van die kontras met omliggende voorwerpe en lug op die agtergrond. Dit is soortgelyk aan vlamoranje, nog 'n kleur wat gebruik word vir dié doel. Dit is egter donkerder en het 'n rooier kleur, en hoewel vervaardigers soms nie voldoen aan die standaarde nie, is dit moeilik om dit te onderskei van soortgelyke kleure.

Die Golden Gate-brug en die Tokiotoring is in internasionale oranje geverf, asook die drukpakke van die bemanning van die ruimtependeltuig (verwys na as die "gevorderde bemanningsontvlugpak"). Die uitrusting vir 'n hoë-vlug in die Amerikaanse Lugmag het eerder 'n ligter skakering.

In die lugvaartbedryf, word internasionale oranje algemeen gebruik om die dele aan te dui wat getoets word.

Die kleur word as strepe geverf aan die kante van die Amerikaanse Kuswag se skepe.

Volgens verskeie kleurskemas word internasionale oranje as volg voorgestel:


</doc>
<doc id="89065" url="https://af.wikipedia.org/wiki?curid=89065" title="Amoen">
Amoen

Amoen (ook Amon; Grieks: Ἄμμων, "Ámmōn") was in die Egiptiese mitologie die plaaslike god van Thebe. Daar is sedert die tyd van die Ou Ryk oor hom en sy vrou, Amaoenet, geskryf. Tydens die 11de Dinastie (omstreeks die 21ste eeu v.C.) het hy die beskermgod van Thebe geword deur Monthoe te vervang.



</doc>
<doc id="89068" url="https://af.wikipedia.org/wiki?curid=89068" title="Moet">
Moet

Moet of Maoet ("moeder" in Antieke Egipties) was in die Egiptiese mitologie die moedergodin met veelvuldige aspekte wat oor die duisende jare van die kultuur verander het. Sy is beskou as ’n oergodin wat verbind is met die waters waaruit alles gebore is. Sy is dikwels uitgebeeld met die krone van Egipte op haar kop.


</doc>
<doc id="89069" url="https://af.wikipedia.org/wiki?curid=89069" title="Chonsoe">
Chonsoe

Chonsoe (ook Khonsu of Chons) was in die Egiptiese mitologie ’n god wat hoofsaaklik met die maan verbind is. Sy naam beteken "reisiger" en dit kan verband hou met die maan se baan aan die naghemel. 

Chonsoe was instrumenteel in die skepping van nuwe lewe in alle lewende kreature. In Thebe het hy, sy pa, Amoen, en ma, Moet, die Thebaanse Triade (drietal) gevorm. 


</doc>
<doc id="89070" url="https://af.wikipedia.org/wiki?curid=89070" title="Thebaanse Triade">
Thebaanse Triade

Die Thebaanse Triade was drie gode in die mitologie van Antieke Egipte wat veral gewild was in die stad Thebe, hoewel tempels en altare regdeur die land vir hulle gebou is. Die drietal het bestaan uit Amoen, sy metgesel Moet en hul seun, Chonsoe. 

Dié gode is veral aanbid tydens die 18de en die 25ste dinastieë van die Nuwe Ryk. 


</doc>
<doc id="89071" url="https://af.wikipedia.org/wiki?curid=89071" title="Memphis-triade">
Memphis-triade

Die Memphis-triade was drie gode in die mitologie van Antieke Egipte wat veral aanbid is in die stad Memphis. Die drietal het bestaan uit Ptah, sy metgesel Sechmet en hul seun, Nefertem. 

Verskeie tempels en altare is in Memphis vir hulle gebou. Die belangrikste hiervan was die Groot Tempel van Ptah.


</doc>
<doc id="89072" url="https://af.wikipedia.org/wiki?curid=89072" title="Amoedarja">
Amoedarja

Die Amoedarja of Amoedarjo (Persies: آمودریا, "Āmūdaryā"; Turkmeens: "Amyderýa"; Turks: "Ceyhun"; Oesbekies: "Amudaryo"; Tadjiks: Амударё; Pasjtoe: د آمو سيند, "da Āmú Sínd"; Oud-Grieks: Ὦξος, "Oxos"; Latyn: "Oxus") is 'n rivier in Sentraal-Asië. Dit is ook uit die oudheid bekend as die Ōxus of Oxos weens die antieke Griekse naam Ὦξος, wat afgelei is van die grootste sytak, die Vakhsj. In Middeleeuse Islamitiese geskrifte is dit telkens bekend as die Jajhoen (جيحون) – wat naamlik een van die vier riviere van die Paradys is. (Net so was die Sirdarja bekend as die Sajhoen, een van die ander riviere).

Die moderne naam is Persies, en alhoewel reeds lank so bekend in die Ooste, is dit van redelik onlangse gebruik in Westerse geskrifte; voor die 20ste eeu was slegs wisselvorme van die antieke Griekse naam algemeen bekend.

Die rivier ontspring uit twee hoofstrome in die Pamirberge (die antieke Berg Imeon) in Afghanistan en Suid-Tadjikistan — die Pamir- en die Vakhsj — en vloei sowat 2 400 km deur Noord-Afghanistan, Suid-Tadjikistan, Oos-Turkmenistan en Wes-Oesbekistan na die oorblywende Aralmeer. Die Amoedarjase opvanggebied is meer as 500 000 km² groot, maar slegs sowat 200 000 km² dra die oorgrote volume by tot die opvangs. Die jaarlikse vloei is 'n baie beskeie 74 km³ per jaar — twee keer soveel as die vloei van die susterrivier, die Sirdarja.

"Darja" beteken rivier, en "-darjarivier" sou dan 'n toutologie wees.



</doc>
<doc id="89073" url="https://af.wikipedia.org/wiki?curid=89073" title="Aten">
Aten

Aten (ook Aton; Egipties: "jtn") is die skyf van die son in die Egipties mitologie. Dit was oorspronklik ’n aspek van die songod Ra. 

Die vergoddelikte Aten is die fokus van die monoteïstiese godsdiens Atenisme wat deur Amenhotep IV begin is. Hy het later die naam Akhenaten aangeneem ter ere van Aten. In sy gedig "Groot Gesang aan die Aten", prys hy Aten as die skepper en skenker van die lewe.

Die aanbidding van Aten is deur Horemheb stopgesit.


</doc>
<doc id="89074" url="https://af.wikipedia.org/wiki?curid=89074" title="Lemoenskil (kleur)">
Lemoenskil (kleur)

Lemoenskil is 'n warm kleur wat ooreenstem met die kleur van 'n lemoen se skil. Dit kan ook beskou word as 'n diep skakering van oranje.

Volgens verskeie kleurskemas word lemoenskil as volg voorgestel:


</doc>
<doc id="89075" url="https://af.wikipedia.org/wiki?curid=89075" title="Kadmiumoranje">
Kadmiumoranje

Kadmiumoranje is 'n diep oranje kleur.

Volgens verskeie kleurskemas word kadmiumoranje as volg voorgestel:


</doc>
<doc id="89076" url="https://af.wikipedia.org/wiki?curid=89076" title="Hathor">
Hathor

Hathor (Egipties: "ḥwt-ḥr", "huis van Horus") ) was in die Egiptiese mitologie die godin wat vreugde, vroulike liefde en moederskap verteenwoordig het. Sy was regdeur die geskiedenis van Antieke Egipte een van die belangsrikste en gewildste gode. In die grafkelders van konings en gewone burgers is sy uitgebeeld as "Meesteres van die Weste" wat die dooies in die hiernamaals verwelkom. 

Sy was ook die godin van musiek, dans, verre lande en vrugbaarheid wat vroue tydens baring gehelp het, asook die beskermgod van myners.



</doc>
<doc id="89077" url="https://af.wikipedia.org/wiki?curid=89077" title="Apis">
Apis

Apis (ook Hapis of Hapi-anch) was in die Egiptiese mitologie ’n bul-god wat in Memphis aanbid is. Apis het gedien as tussenganger tussen mense en die god Ptah, later Osiris en toe Atoem.

Seremoniële begrafnisse van bulle dui daarop dat rituele offerandes deel was van die vroeë mitologie. Apis was die belangrikste heilige dier in Egipte. Hy is beskou as ’n lewende verpersoonliking van Ptah. Tydens uitgrawings by die serapeum by Saqqara is die grafkelders van meer as 60 diere gevind.

Die tempel van Apis in Memphis was die hooftempel wat aan hom toegewy was. Dit word beskryf in die werk van klassieke historici soos Herodotus, Diodorus en Strabo, maar is nog nie ontdek nie. In die tempel is Apis as ’n orakel gebruik; sy bewegings is beskou as voorspellings. Daar is geglo sy asem het siektes genees en sy teenwoordigheid het mense naby hom met viriliteit geseën. Daar was ’n venster in die tempel waardeur hy gesien kon word en op sekere vakansiedae is hy deur die stad se strate gelei, versier met juwele en blomme.

Talle standbeelde van Apis is tydens uitgrawings by Memphis gevind. Die meeste bekendes kom uit Serapeoem. 

Apis se naam is op verskeie manier geskryf in hiërogliewe:
V28-Aa5:Q3-E1 
G39
Aa5:Q3-G43
Aa5:Q3


</doc>
<doc id="89078" url="https://af.wikipedia.org/wiki?curid=89078" title="Bastet">
Bastet

Bastet was in die Egiptiese mitologie ’n godin wat tydens Antieke Egipte se 2de Dinastie (2890 v.C.) al aanbid is. As Bast was sy die godin van oorlogvoering in Benede-Egipte voor die vereniging met Bo-Egipte. Haar naam word ook Baast, Oebaste of Baset gespel.

Bastet is ook bekend as "Die Oog van Ra".



</doc>
<doc id="89079" url="https://af.wikipedia.org/wiki?curid=89079" title="Neith">
Neith

Neith (ook Nit, Net of Neit) was ’n godin in die vroeë Egiptiese mitologie. Sy was die beskermgodin van die stad Saïs, waar haar kultus gesentreer was in die westelike Nyldelta. Sy word al tydens Antieke Egipte se 1ste Dinastie genoem. 

Sy was die godin van oorlog en jag en haar simbole was ’n boog, skild en gekruisde pyle. Haar simbole was ook dié van Saïs. In haar gedaante as oorlogsgodin het sy die wapens van vegters gemaak en hul liggaam bewaak as hulle sterf.

Haar naam beteken ook water. Sy is mettertyd beskou as die verpersoonliking van die oerwaters van die skepping. In dié gedaante was sy ’n moeder- en skeppergodin.


</doc>
<doc id="89080" url="https://af.wikipedia.org/wiki?curid=89080" title="Osiris">
Osiris

Osiris of Oesiris was in die Egiptiese mitologie die god van die hiernamaals, die onderwêreld en die dooies. Hy is gewoonlik uitgebeeld as ’n man met ’n groen vel en ’n farao se baard, met sy bene gedeeltelik soos ’n mummie s’n toegedraai, ’n kroon met twee groot volstruisvere weerskante, ’n staf en ’n dorsvleël.

Osiris is eens beskou as die oudste seun van die aardgod Geb en die luggodin Noet, en ook as die broer en metgesel van Isis. Soms was Horus sy seun wat ná sy dood opgewek is. As heerser van die dooies is Osiris ook soms die "koning van die lewendes" genoem omdat Antieke Egiptenare die geseënde dooies as "die lewendes" beskou het.



</doc>
<doc id="89082" url="https://af.wikipedia.org/wiki?curid=89082" title="Isis">
Isis

Isis (die oorspronklike Egiptiese uitspraak was meer waarskynlik "Aset" of "Iset") was in die Egiptiese mitologie ’n godin wat aanbid is as die ideale ma en vrou, en as die beskermer van die natuur en toorkrag. Sy was die vriendin van slawe, sondaars en vertraptes, maar het ook die gebede van die rykes, maagde, aristokrate en heersers aangehoor. Sy word dikwels uitgebeeld as die ma van Horus, maar soms is Horus se ma Hathor. Isis is ook bekend as die beskermer van die dooies en die godin van kinders.

Die naam Isis beteken "troon" en haar kopstuk is ’n troon. As die verpersoonliking van die troon was sy ’n belangrike verteenwoordiger van die farao se mag. Die farao is uitgebeeld as haar kind, wat op ’n troon sit wat sy verskaf het. 

Haar kultus was gewild regdeur Egipte, maar haar belangrikste tempels was by Behbeit El-Hagar in die Nyldelta en later op die eiland Philae in Bo-Egipte.




</doc>
<doc id="89083" url="https://af.wikipedia.org/wiki?curid=89083" title="Menes">
Menes

Menes (Egipties: "Mnj", waarskynlik uitgespreek maˈnij; Grieks: Μήνης; Arabies: مينا) was ’n farao van die Vroegdinastiese Tydperk van Antieke Egipte. Hy kry gewoonlik die eer dat hy Bo- en Benede-Egipte verenig het en as die stigter van die 1ste Dinastie.

Daar word steeds druk gedebatteer oor die identiteit van Menes, hoewel die meeste Egiptoloë reken hy was die protodinastiese farao Narmer of die 1ste-dinastiese Hor-Aha. Albei farao's word in verskillende bronne genoem as die koning wat Antieke Egipte verenig het.

Die algemeen gebruikte naam "Menes" kom uit die pen van die Egiptiese historikus Manetho, wat tydens die Ptolemeïese Ryk geleef het. Hy het die vorm Μήνης (Mênês) gebruik. Menes beteken "hy wat volhard" en Edwards (1971) glo dit was dalk ’n bloot beskrywende titel "vir ’n semi-legendariese held wie se naam verlore gegaan het".

Die feitlik algehele afwesigheid van die naam Menes in die argeologiese rekord en die talle meldings van die naam Narmer, ’n protodinastiese figuur wat vereenwelwig word met vooruitgang en ’n groot aanspraak het op die vereniging van Bo- en Benede-Egipte, het aanleiding gegee tot die teorie dat hulle dieselfde persoon was.

Die hoofverwysing na Menes is ’n ivooretiket van Naqada met die Horusnaam "Aha" (die farao Hor-Aha) langs ’n gebou waarin die Nebtynaam "mn" (waarskynlik Menes) voorkom. Die volle titel van die farao's was tradisioneel albei name, maar soms is net een gebruik. Hieruit het die teorie ontstaan dat Menes en Hor-Aha dieselfde persoon of opeenvolgende farao's was.

Die Turynse en die Abydos-koningslys, wat gewoonlik as korrek aanvaar word, gebruik net die Nebtyname van farao's en nie hul Horusname nie, en dit is moeilik om die verskillende rekords te laat ooreenstem: die Nebtyname van die koningslyste, die Horusname van die argeologiese rekords en die aantal farao's in die 1ste Dinastie volgens Manetho en ander historiese bronne.

Petrie het dit eerste probeer en "Iti" verbind met Djer as die derde farao van dié dinastie, "Teti" (Turyn) – of nog ’n "Iti" (Abydos) – met Hor-Aha as die tweede farao, en Menes (’n Nebtynaam) met Narmer (’n Horusnaam) as die eerste farao. Lloyd (1994) dink dié volgorde is "hoogs moontlik", en Cervelló-Autuori (2003) stel dit kategories dat "Menes Narmer is en die 1ste Dinastie met hom begin het". Seidlmayer (2004) glo egter dis veilig om te aanvaar Menes was Hor-Aha.

Egiptoloë, argeoloë en geleerdes van die 19de eeu het verskillende datums voorgestel vir die era van Menes, of die begin van die 1ste Dinastie. Die moderne konsensus is dat die dinastie tussen omstreeks 3100 en 3050 v.C. ontstaan het; sommige meen dit was omstreeks 3000 v.C.



</doc>
<doc id="89084" url="https://af.wikipedia.org/wiki?curid=89084" title="Uniformitarianisme">
Uniformitarianisme

Uniformitarianisme (of uniformitarisme of uniformisme of gelykmatigheid) is die naturalistiese filosofiese aanname dat dieselfde natuurlike wette en prosesse wat tans in die heelal werk nog altyd in die heelal in die verlede en oral van toepassing was. Dit het die konsep ingesluit dat "die huidige is die sleutel tot die verlede" en funksioneer op dieselfde tempo's. Uniformisme word veral gebruik in geologie en ook ander velde van die wetenskap. Alhoewel naturalisme se moderne geoloë aanvaar dat geologie oor lang tydperke plaasgevind het, het hulle nie langer 'n streng geleidelike siening nie.

Uniformitarianisme, geskep deur William Whewell, is oorspronklik in teenstelling met katastrofisme voorgestel deur die Britse naturaliste in die laat 18de eeu, wat begin het met die werk van die Skotse geoloog James Hutton. Later is dit verfyn deur John Playfair en gewild gemaak deur Charles Lyell se beginsels van geologie in 1830.


</doc>
<doc id="89085" url="https://af.wikipedia.org/wiki?curid=89085" title="Teenpous Johannes XXIII">
Teenpous Johannes XXIII

Teenpous Johannes XXIII gebore Baldasarre Cossa was 'n teenpous gedurende die Westerse Skisma. Hy was die opvolger van Teenpous Alexander V wat aangestel was deur die konsilie van Pisa om die Skisma te beëndig. Hy is uiteindelik afgeset en het tereggestaan vir verskeie vergrype, maar daar is twyfel oor die waarheid van die aantygings.

Baldassarre Cossa is gebore op die eiland Procida of die naby geleë Ischia in die koninkryk van Napels. Hy was afkomstig van verarmde adel en het aanvanklik 'n militêre loopbaan gevolg. Sy pa was Giovanni Cossa en sy ma was Cicciole Barile. Hy was ook ver langs familie van Pous Bonifatius IX aan sy moeder se kant. Twee van sy broers is ter dood veroordeel deur Ladislaus van Napels weens seerowery. Hy studeer regte aan die Universiteit van Bologna en verkry 'n doktorsgraad. In 1392 tree hy in diens van Pous Bonifatius IX eers in Bologna en later in Rome. Die Westerse Skisma het toe reeds begin en daar was twee pouse. Een in Avignon gesteun deur Frankryk en Spanje en een in Rome gesteun deur Italië, Duitsland en Engeland. Hoewel hy nie 'n priester was nie stel Pous Bonifatius hom op 27 Februarie 1402 as kardinaal-diaken en pouslike gesant in Forli in 1403. Cossa het in die tyd verbintenisse gehad met lokale rowersbendes wat hy gebruik het om sy teenstanders te intimideer en hulle koetse te laat aanval.
Cossa was een van die sewe kardinale wat Pous Gregorius XII verlaat het en saam met die kardinale van Pous Benedictus XIII die konsilie van Pisa georganiseer het. Die doel van die konsilie was om die Westerse Skisma te beëindig. Hulle set Gregorius XII en Benedictus XIII en kies 'n nuwe pous, Teenpous Alexander V. Gregorius en Benedictus het die besluit geïgnoreer en nou was daar drie pouse gelyktydig.
Alexander V sterf tien maande na sy verkiesing en Cossa word op 25 Mei 1410 as pous aangestel en kies die naam Johannes XXIII. Frankryk, Engeland, Boheme, Pruise, Portugal, dele van die Heilige Romeinse Ryk en Italiaanse stede soos Florence en Venesië erken hom as pous. Aragon, Kastilië, en Skotland erken egter vir Benedictus XIII en Gregorius XII word gesteun deur Ladislaus van Napels, Carlo I van Beiere, Louis III van die Rynland-Palts en dele van Duitsland en Pole.

Die Medici het Cossa gesteun tydens sy verkiesingsstryd om kardinaal en pous te word en na sy verkiesing maak Cossa die Medici-bank die pousdom se bank. Johannes XXIII het ook op groot skaal aflate laat verkoop, iets wat nie ooral in goeie aarde geval nie, veral nie by Johannes Hus in Praag nie.

Johannes XIII se grootste vyand was Ladislaus van Napels wat Gregorius XII gesteun het. Na sy verkiesing bly Johannes 'n jaar in Bologna en trek dan saam met Louis II van Anjou op teen Ladislaus. 'n Aanvanklik oorwinning het nie gehou nie en Ladislaus het Rome verower in Mei 1413. Johannes XXIII vlug na Florence. In Florence ontmoet Johannes vir Sigismund, keiser van die Heilige Romeinse Ryk. Sigismund wil graag die skisma beëindig en oorreed Johannes om 'n konsilie te belê. Johannes het huiwerig ingestem en die konsilie van Constance het bymekaar gekom op 30 Oktober 1413. Pous Gregorius XII het ook die konsilie gesteun. Die konsilie het bepaal dat al drie die bestaande pouse moes aftree en 'n nuwe pous gekies moet word.

Die konsilie het nie verloop soos Johannes gehoop het nie en hy vlug uit Constance vermom as 'n posbode. Volgens die "Klingenberger Chronicle" geskryf deur 'n edelman in diens van Frederik IV, Hertog van Oostenryk, het Johannes per boot op die Ryn na Schaffhausen gevaar, terwyl Frederik met 'n paar manskappe te perd gevolg het. Daar was 'n groot rugbaarheid in Constance toe Johannes se vlug ontdek is en Sigismund was baie kwaad dat sy planne om te skisma te beëindig, gefnuik is. Die keiser het bevele gegee na die Bo-Ryn en Swabe waarin Frederik voëlvry verklaar is en al sy besittings verbeur het. Dit het groot skade aan Oostenryk tot gevolg gehad en die gebied Aargau is ingeneem deur die Switserse Konfederasie.

Johannes en Frederik vlug verder al langs die Ryn tot by Freiburg in Breisgau waar die Hertog van Oostenryk soewerein was. Sigismund se luitenant Ludwig III, keurvors van die Palts het hulle daar ingehaal en hy het Frederik daarvan oortuig dat hy te veel gaan verloor deur Johannes verder te beskerm. Frederik het oorgegee en het Johannes teruggeneem na Constance.

Tydens sy afwesigheid is Johannes deur die konsilie afgeset op 29 Mei 1415 en by sy terugkoms moes hy teregstaan op aanklagte van kettery, simonie, kerkskeuring en immoraliteit. Hy is op al die aanklagte skuldig bevind. Johannes is oorgegee aan Ludwig III wat hom vir maande gevange gehou het in Heidelberg en Mannheim. Die oorblywende pous in Avignon, Teenpous Benedictus XIII wou nie aftree nie en is geëkskommunikeer. Pous Martinus V is as die nuwe pous gekies in 1417.

In 1418 is Cossa (nou nie meer pous Johannes nie) vrygelaat nadat die Medici-familie 'n stywe som losgeld betaal het. Hy gaan na Florence en onderwerp hom aan pous Martinus. Martinus stel hom aan as kardinaal-biskop van Frascati. Cossa sterf 'n paar maande later. Die Medici-familie het vir hom 'n pagtige grafkelder laat maak deur Donatello en Michelozzo in die Battistero di San Giovanni-kerk in Florence. Pous Martinus V het vergeefs geprotesteer teen die inskripsie "Johannes, die voormalige pous".

Teenpous Johannes XXIII moet nie verwar word met die wettige pous Pous Johannes XXIII in die 20ste eeu. Toe Angelo Giuseppe Roncalli as pous verkies is en die naam Johannes gekies het, was daar twyfel of hy Johannes XXIII of XXIV sou wees. Roncalli het self verklaar dat hy Johannes XXIII sou wees en daar mee was die saak afgehandel. Daar was nooit 'n Pous Johannes XX nie, daarom verwys Gibbon na teenpous Johannes as Johannes XXII.


</doc>
<doc id="89088" url="https://af.wikipedia.org/wiki?curid=89088" title="Groot-hammerkophaai">
Groot-hammerkophaai

Die Groot-hammerkophaai ("Sphyrna mokarran") kom wêreldwyd in tropiese waters voor. In Suider-Afrika kom die haai aan die ooskus voor, suid tot by KwaZulu-Natal. Die haai kan tot 6 m lank word en staan in Engels bekend as die "Great hammerhead".





</doc>
<doc id="89091" url="https://af.wikipedia.org/wiki?curid=89091" title="Oker (kleur)">
Oker (kleur)

Volgens verskeie kleurskemas word oker as volg voorgestel:


</doc>
<doc id="89092" url="https://af.wikipedia.org/wiki?curid=89092" title="Bister">
Bister

Bister of roetbruin (Engels: "Bistre" ) is 'n baie donker bruin kleur.

Bister is 'n geelbruin kleurpigment vervaardig uit die roet en teer van verbrande hout, sjelak of die gemaalde bas van okkerneute en arabiese gom. Die woord bister kom uit die Frans 'bistre' wat bruin, hasel, donkerbruin of sjokolade beteken. Benewens om mee te teken, kan meubels of houtvloere daarmee gebeits word. 'n Nadeel van hierdie materiaal is sy nie-ligvastheid, wat maklik oplos in water. Hoe meer water gebruik word, hoe ligter die skakering. Tekeninge wat in bister geskep is, verdwyn stilweg indien hulle aan sonlig blootgestel word.
Volgens verskeie kleurskemas word bister as volg voorgestel:


</doc>
<doc id="89094" url="https://af.wikipedia.org/wiki?curid=89094" title="Hor-Aha">
Hor-Aha

Hor-Aha (ook bekend as Aha en Horus-Aha) word beskou as die tweede Egiptiese farao van die 1ste Dinastie. Hy het tydens die 31ste eeu v.C. geleef en het vermoedelik ’n lang bewind gehad.

Vir die 1ste Dinastie word die Horusnaam, ’n deel van koninklike name wat met die god Horus verbind word, in argeologiese rekords gebruik, terwyl die historiese koningslyste ’n alternatiewe naam, die Nebtynaam, gebruik. Die name is dikwels saam gebruik, maar baiekeer apart. Die naam Hor-Aha is die farao se Horusnaam. ’n Meer volledige vorm is Horus-Aha, wat "Horus die Vegter" beteken.

Die meeste Egiptoloë volg die bevindings van Petrie dat Hor-Aha (argeologies) se Nebtynaam Ity (histories) was.

Dieselfde proses het gelei tot die verbinding van die Nebtynaam Menes met die Horusnaam Narmer, en daar word geglo dit is dieselfde persoon wat die eerste farao van die 1ste Dinastie was, en dus die voorganger van Hor-Aha.

Daar is ’n effense omstredenheid oor Hor-Aha. Sommige glo hy is dieselfde persoon as die legendariese Menes en dat hy Bo- en Benede-Egipte verenig het. Ander dink hy was die seun van Narmer, wat ook Menes genoem is en wat Egipte verenig het. Daar word egter algemeen aanvaar dat Narmer die farao is wat Egipte verenig het en dat Hor-Aha sy seun en erfgenaam was.

Volgens die Egiptiese historikus Manetho het Hor-Aha op sowat 30 farao geword en het hy 60 jaar lank regeer. Dit lyk of hy baie godsdienstige bedrywighede gehad het. ’n Besoek aan ’n altaar van die godin Neith is op verskeie tablette uit sy bewind aangeteken. Die altaar was in die Nyldelta by die stad Saïs. Daar is ook melding gemaak van die god Seker op ’n tablet wat uit sy bewind dateer.

Inskripsies uit die grakelders van Hor-Aha en Neithhotep dui daarop dat die koningin tydens sy bewind dood is. Hy het haar in ’n manjifieke mastaba laat begrawe wat deur Jacques de Morgan opgegrawe is. Sy was moontlik Hor-Aha se ma.

’n Inskripsie op ’n ivoortablet van Abydos dui daarop dat Hor-Aha ’n veldtog teen die Nubiërs gelei het. ’n Sekere jaar op ’n tablet word spesifiek genoem die "Jaar waarin Ta-Sety (Nubië) verslaan is".

Dit lyk of handel met die Suid-Levant tydens sy bewind afgeneem het. Anders as sy voorganger se naam, word syne nie genoem buite die Nylvallei nie.

Hor-Aha se hoofvrou was Benerib, wie se naam op ’n paar historiese stukke saam met syne verskyn, spesifiek in grafkelder B14 by Abydos. Dié grafkelder is reg langs Hor-Aha s'n. Hy het ook ’n ander vrou, Chenthap, gehad by wie hy die seun Djer gehad het. Sy word genoem as Djer se ma op die Kaïro-annalesteen.

Hor-Aha se grafkelder is in die dodeakker by Abydos bekend as Umm el-Qa'ab. Dit bevat drie groot kamers, B10, B15 en B19, wat reg langs Narmer se grafkelder is.

’n Treffende aspek van sy grafkelder is dat lede van sy huishouding saam met hom begrawe is. Dit is onduidelik of hulle vermoor is of selfmoord gepleeg het. Van dié mense is bediendes, dwerge en vroue. Selfs honde is saam met hom begrawe.



</doc>
<doc id="89096" url="https://af.wikipedia.org/wiki?curid=89096" title="Sphyrna">
Sphyrna

Sphyrna is 'n genus van haaie in die familie van hammerkophaaie (Sphyrnidae). Die genus omvat 8 spesies wat reg oor die wêreld se oseane voorkom. Drie van hierdie spesies word langs die Suid-Afrikaanse kus aangetref.

Hierdie spesies word aan die kop wat soos 'n hammer lyk uitgeken. Hulle oë is weerskante van hul 'hammerkoppe'. Hulle het vyf kieusplete en kom tot op dieptes van 300 m voor. Groot hammerkoppe kan gevaarlik vir mense wees, maar hulle is oënskynlik immuun teen die gif van pylsterte.




</doc>
<doc id="89099" url="https://af.wikipedia.org/wiki?curid=89099" title="Narmer">
Narmer

Narmer was die eerste Egiptiese farao van die 1ste Dinastie (omstreeks die 31ste eeu v.C.) en moontlik die opvolger van die protodinastiese farao Ka. Hy word deur die meeste Egiptoloë beskou as die koning wat Bo- en Benede-Egipte verenig het.

Die identiteit van Narmer is omstrede, hoewel die meeste Egiptoloë saamstem dat hy dieselfde persoon as farao Menes is. Dié kry ook krediet daarvoor dat hy Egipte verenig het.

Vir die 1ste Dinastie word die Horusnaam, ’n deel van koninklike name wat met die god Horus verbind word, in argeologiese rekords gebruik, terwyl die historiese koningslyste ’n alternatiewe naam, die Nebtynaam, gebruik. Die name is dikwels saam gebruik, maar baiekeer apart.

Die beroemde Narmer-palet, wat in 1898 deur James E. Quibell in Hierakonpolis ontdek is, wys Narmer (’n Horusnaam) met die simbole van beide Bo- en Benede-Egipte, en dit het tot die teorie gelei dat hy Egipte verenig het. Alle Egiptoloë stem egter nie saam dat hy en Menes (’n Nebtynaam) dieselfde persoon is nie. Sommige glo Menes is dieselfde persoon as Hor-Aha (’n Horusnaam) en dat hy ’n reeds verenigde Egipte van Narmer geërf het.

Twee dodeakker-modderseels wat onlangs in grafkelders by Abydos ontdek is, gee Narmer aan as die stigter van die 1ste Dinastie en sy opvolger as Hor-Aha. Die seel gee al agt konings in die regte volgorde aan, maar die Nebtynaam Menes word nie genoem nie.

Narmer se grafkelder bestaan uit twee aangrensende kamers (B17 en B18) wat by Abydos ontdek is. Dit is naby die grafkelder van farao Ka, wat net voor hom oor Bo-Egipte regeer het.

Narmer se naam is op 12 argeologiese terreine gevind: in Bo-Egipte (Hierakonpolis, Naqada en Abydos), in Benede-Egipte (Tarchan, Helwan, Zawjet el'Arjan, Tell Ibrahim Awad, Ezbet el-Tell, Minsjat Aboe Omar en Kafr Hassan Dawood), in Wadi el-Qaash en in die Charga-oasis.

Tydens Narmer se bewind het Egipte ’n aktiewe ekonomiese teenwoordigheid in Suid-Kanaän gehad. Potskerwe wat in Egipte gemaak is en ander wat plaaslik in die Egiptiese styl gemaak is, laat dit lyk of Kanaän ’n kolonie van Egipte kon gewees het ná ’n militêre inval, hoewel dit nie algemeen aanvaar word nie. Versterkings by Tel es-Sakan uit dié tyd dui op ’n militêre teenwoordigheid, al was dit nie vanweë ’n inval nie.




</doc>
<doc id="89100" url="https://af.wikipedia.org/wiki?curid=89100" title="Djer">
Djer

Djer word beskou as die derde Egiptiese farao van die 1ste Dinastie. Hy het omstreeks die middel van die 31ste eeu v.C. geleef en sowat 40 jaar lank regeer. ’n Gemummifiseerde voorarm van Djer of sy vrou is deur Flinders Petrie ontdek, maar dit is deur Emile Brugsch verwerp.

Die Abydos-koningslys noem Iti as die derde farao van Egipte se 1ste Dinastie, en op die Turynse Koningslys, wat op dié plek beskadig is, begin die naam met It... Die Egiptiese historikus Manetho noem hom Athothis.

Die bewyse vir Djer se lewe en bewind is:

Manetho het beweer Athothes, wat soms as Djer geïdentifiseer word, het ’n verhandeling oor anatomie geskryf wat in sy eie tyd, meer as 2 000 jaar later, steeds bestaan het.

Djer was ’n seun van farao Hor-Aha en sy vrou Chenthap. Sy oupa was waarskynlik Narmer en sy ouma Neithhotep. Djer was die pa van Merneith, die vrou van Djet en die ma van Den.

Nes sy pa, Hor-Aha, is Djer by Umm el-Qa'ab, Abydos, begrawe. Sy grafkelder is Petrie se grafkelder O. Dit bevat die oorskot van 318 volgelinge wat saam met hom begrawe is. Verskeie voorwerpe is in en om die grafkelder gevind:


In die satelliet-grafkelders is nog voorwerpe gevind:



</doc>
<doc id="89101" url="https://af.wikipedia.org/wiki?curid=89101" title="Nomos">
Nomos

’n Nomos (van die Griekse Νομός, “distrik”) was ’n administratiewe afdeling in Antieke Egipte. Die gebruik van die Griekse woord eerder as die Egiptiese "sepat" kom uit die Ptolemeïese Tydperk, toe die gebruik van Grieks algemeen was in Egipte. Griekse rekords oor Egipte het daartoe gelei dat latere historici die term verkies het.


</doc>
<doc id="89102" url="https://af.wikipedia.org/wiki?curid=89102" title="Nuwe Ryk van Egipte">
Nuwe Ryk van Egipte

Die Nuwe Ryk van Egipte, ook bekend as die Egiptiese Ryk, is die tydperk in Antieke Egipte se geskiedenis tussen die 16de en 11de eeu v.C. (van die 18de tot die 20ste Dinastie). Radiokoolstofdatering plaas die presiese begin van die Nuwe Ryk tussen 1570 en 1544 v.C.

Die Nuwe Ryk het op die Tweede Oorgangstydperk gevolg en is op sy beurt gevolg deur die Derde Oorgangstydperk. Dit was die mees vooruitstrewende periode van Egipte en die hoogtepunt van sy mag.


</doc>
<doc id="89103" url="https://af.wikipedia.org/wiki?curid=89103" title="Ou Ryk van Egipte">
Ou Ryk van Egipte

Die Ou Ryk van Egipte is die naam wat gegee word aan die tydperk van Antieke Egipte omstreeks die 3de millennium v.C. toe die land die eerste hoogtepunt van sy beskawing bereik het. Dit was die eerste van drie sogenaamde koninklike periodes wat die hoogtepunte van beskawing in die laer Nylvallei aandui (die ander twee is die Middelryk en die Nuwe Ryk).

Die term is deur 18de-eeuse historici begin gebruik om ’n onderskeid te tref tussen die Ou Ryk en die Vroegdinastiese Tydperk. Die Antieke Grieke sou nie self so ’n onderskeid geken het nie. Nie net was die laaste koning van die Vroegdinastiese Tydperk familie van die eerste twee konings van die Ou Ryk nie; die hoofstad was in albei gevalle Ineb-Hedg, die antieke Egiptiese naam vir Memphis. Die skeiding tussen die twee tydperke dui eerder op die groot verandering in argitektuur en die uitwerking van grootskaalse bouwerk op die gemeenskap en ekonomie.

Die Ou Ryk word gewoonlik beskou as die tydperk van die 3de tot die 6de Dinastie (2686–2181 v.C.). Sommige Egiptoloë sluit ook die 7de en 8ste Dinastie in. Terwyl die Ou Ryk gekenmerk is deur interne sekuriteit en vooruitgang, is dit gevolg deur ’n periode van onenigheid en kulturele agteruitgang, wat deur Egiptoloë die Eerste Oorgangstydperk genoem word.

Tydens die Ou Ryk het die koning ’n lewende god geword wat absolute mag gehad het en enigiets van sy onderdane kon eis.


</doc>
<doc id="89104" url="https://af.wikipedia.org/wiki?curid=89104" title="Middelryk van Egipte">
Middelryk van Egipte

Die Middelryk van Egipte (ook bekend as die Tydperk van Hereniging) is die periode van Antieke Egipte tussen 2000 en 1700 v.C. Dit het gestrek van die begin van die 11de Dinastie tot aan die einde van die 12de Dinastie. In dié tyd het Osiris die belangrikste god in Egipte geword.

Daar was twee fases: die 11de Dinastie wat vanaf Thebe regeer het, en die 12de Dinastie met sy mag in Lisjt.

Ná die val van die Ou Ryk het Egipte ’n tydperk van onenigheid en kulturele agteruitgang binnegegaan bekend as die Eerste Oorgangstydperk. Aan die einde van dié tyd het die 10de en die 11de Dinastie om die mag baklei. Die stryd is deur Mentoehotep II van die 11de Dinastie beëindig toe hy sy mag oor die hele Egipte verenig. Hy word dus beskou as die stigter van die Middelryk.

Die 12de Dinastie het begin met die bewind van Amenemhet I. Daar is ’n teorie dat hy Mentoehotep se troon afgeneem het. Hoewel daar geen rekords oor hierdie magstryd is nie, is daar aanduidings van ’n burgeroorlog aan die einde van die 11de Dinastie. Wat wel seker is, hoe Amenemhet I ook al aan die bewind gekom het, is dat hy nie ’n koninklike van geboorte was nie.


</doc>
<doc id="89105" url="https://af.wikipedia.org/wiki?curid=89105" title="Joseph Priestley">
Joseph Priestley

Joseph Priestley FRS (13 Maart 1733 – 8 Februarie 1804) was 'n Engelse chemikus, filosoof, predikant en onderwyser. Op 1 Augustus 1774 isoleer hy die chemiese element suurstof in sy laboratorium te Bowood House, Wiltshire, Engeland. Dit bevestig die vroeëre, onafhanklike ontdekking daarvan deur Carl Wilhelm Scheele. Priestley het suurstof egter in terme van die flogiston-teorie beskou, en dit dus nie as 'n nuwe element geidentifiseer nie, maar eerder as 'n gas met 'n gebrek aan flogiston beskryf. 

Priestley het gedurende sy leeftyd 'n aansienlike wetenskaplike reputasie opgebou, onder andere vir die uitvinding van sodawater, sy geskrifte oor elektrisiteit en die ontdekking van 'n aantal gasse, waarvan sy ontdekking van suurstof die bekendste is. As gevolg van sy geloof in flogiston het hy nie besef dat hy 'n nuwe element voorberei het nie. Hy het gedog dat hy daarin geslaag het om lug vry van flogiston ("de-phlogisticated air") voor te berei. Sy vasbeslotenheid om die flogiston-teorie te verdedig, asook die verwerping van idees wat die chemiese revolusie sou begin, het hom hom teen die einde van sy lewe van die wetenskaplike gemeenskap geïsoleer.

As gevolg van sy omstrede publikasies en uitgesproke steun vir die Franse Rewolusie is hy deur die publiek en owerhede wantrou. Nadat 'n skare sy huis en kerk in 1791 afgebrand het, vlug hy na Londen. In 1794 verhuis hy na die Verenigde State, waar hy die laaste tien jaar van sy lewe in Northumberland County, Pennsylvania deurbring.



</doc>
<doc id="89106" url="https://af.wikipedia.org/wiki?curid=89106" title="Rondebosch Meent">
Rondebosch Meent

Die Rondebosch Meent in Kaapstad is 'n erfenisgebied wat sowel 'n historiese as 'n natuurmonument is. Dit is 'n vry toeganklike gebied met verskeie wandel- en drafpaadjies en is eiendom van die stad.

Hierdie park in die ou stedelike gebied van Kaapstad word omring deur die stadsdele Mowbray, Rosebank, Park Estate en Rondebosch. Die bekende strate Klipfontein-, Campground-, Milner- en Parkweg vorm die huidige buitegrense. Rondom die meent is bekende instellings gehuisves, soos die Rooikruis-kinderhospitaal, Vista Nova-skool vir serebraal gestremdes, William Slater-hospitaal, Rustenburg Girls' High School en die Kaapse hoofkantoor van die onderwysersvakbond Naptosa.

Argeologiese ondersoek het aangetoon dat Khoikhoi-veeboere reeds die terrein gebruik het. In 1805 het goew. Jan Willem Janssens die troepe van die Bataafse Republiek hier laat saamtrek voor die Slag van Blaauwberg. En na hul oorname van die Kaap het die Britse soldate hier kamp opgeslaan. Vandaar die naam van die straat aan die westekant. Tussen die jare 1854 en 1902 is dit beskikbaar gestel aan die Anglikaanse St. Paulusgemeente om hul beeste daar te laat wei op voorwaarde dat die publiek nogtans toegang tot die terrein sou hê. In 1890 is die deel oos van die huidige Milnerweg van die meent afgesny en is die buurt Park Estate ontwikkel. Die dennebome op die terrein is 'n oorblyfsel van 'n heining rondom 'n begraafplaas.

Die meent is 'n belangrike bewaringsgebied vir die uiters bedreigde Kaapse Vlakte-sandfynbos. Aan die westekant is 'n stukkie renosterveld en aan die noordoostekant 'n stuk strandveld. Daar kom 240 inheemse plantspesies voor, waarvan 22 bedreig en 9 voorkom op die Rooi Datalys. Die dierelewe bestaan uit 'n ryke verskeidenheid soogdiere, paddas en insekte. 'n Honderd en tien voëlsoorte is daar alreeds aangeteken.

Die Rondebosch Meent is in 1961 tot 'n nasionale gedenkwaardigheid verklaar. Sedert 2003 is dit 'n provinsiale erfenisgebied van die Wes-Kaap.

In die William Fehr-versameling is 'n ongedateerde skildery van die meent deur S.P. Boshof.



</doc>
<doc id="89107" url="https://af.wikipedia.org/wiki?curid=89107" title="Eerste Oorgangstydperk van Egipte">
Eerste Oorgangstydperk van Egipte

Die Eerste Oorgangstydperk, wat dikwels beskryf word as ’n "donker periode" in die geskiedenis van Antieke Egipte, het oor sowat 100 jaar gestrek, van omstreeks 2181 tot 2055 v.C., en het gevolg op die Ou Ryk. Dit het ingesluit die 7de tot die 10de en ’n deel van die 11de Dinastie. 

Baie min is oor van die monumente van dié tyd, veral van die begin van die periode. Die Eerste Oorgangstydperk was ’n dinamiese deel van die Egiptiese geskiedenis. Die regering was verdeel tussen twee magsbasisse – een was by Herakleopolis in Benede-Egipte en die ander by Thebe in Bo-Egipte. Daar word geglo die tempels is in dié tyd verwoes en die kunswerke gevandaliseer, en dat die standbeelde van konings vernietig is weens die politieke chaos. 

Die twee magsbasisse het eindelik teen mekaar te staan gekom. Die Thebaanse konings het die noorde oorwin en dit het gelei tot die hereniging van Egipte onder een heerser tydens die tweede helfte van die 11de Dinastie, en die ontstaan van die Middelryk.


</doc>
<doc id="89108" url="https://af.wikipedia.org/wiki?curid=89108" title="Tweede Oorgangstydperk van Egipte">
Tweede Oorgangstydperk van Egipte

Die Tweede Oorgangstydperk is ’n periode in die geskiedenis van Antieke Egipte toe wanorde vir ’n tweede keer geheers het, tussen die Middel- en die Nuwe Ryk. Dit is veral bekend as die tyd toe die Hyksos van Wes-Asië hul verskyning in Egipte gemaak het en wie se bewind oor die 15de Dinastie gestrek het.

Nadat ’n sentrale mag weer herstel is, het die Nuwe Ryk ontstaan. Dit was die mees vooruitstrewende periode van Egipte en die hoogtepunt van sy mag.


</doc>
<doc id="89109" url="https://af.wikipedia.org/wiki?curid=89109" title="Derde Oorgangstydperk van Egipte">
Derde Oorgangstydperk van Egipte

Die Derde Oorgangstydperk van Antieke Egipte het begin met die dood van farao Ramses XI in 1070 v.C. en die einde van die Nuwe Ryk, en het geëindig met die begin van die Laat Tydperk. Laasgenoemde word gewoonlik beskou as die stigting van die 26ste Dinastie deur Psamtik I in 664 v.C. ná die uitdrywing van die Nubiese heersers van die 25ste Dinastie deur die Assiriërs onder koning Assoerbanipal.

Die Derde Oorgangstydperk was ’n periode van verval en politieke onstabiliteit wat gekenmerk is deur ’n verdeling van die staat en besetting deur buitelanders. Baie aspekte van die gewone Egiptenare se lewe het egter nie veel verander nie. 


</doc>
<doc id="89110" url="https://af.wikipedia.org/wiki?curid=89110" title="Laat Tydperk van Antieke Egipte">
Laat Tydperk van Antieke Egipte

Die Laat Tydperk van Antieke Egipte verwys na die laaste opbloei onder Egiptiese heersers nadat die onstabiele Derde Oorgangstydperk tot ’n einde gekom het. Dit het geduur van 664 tot 332 v.C. en geëindig met die besetting van Egipte deur Alexander die Grote. 

Hoewel buitelanders in dié tyd oor die land regeer het, was die Egiptiese kultuur op ’n hoogtepunt. Libiërs en Perse het om die beurt saam met plaaslike Egiptenare geheers, maar tradisionele konvensies het in die kuns voortgeduur.

Die Laat Tydperk word dikwels beskou as die laaste asemteug van ’n eens groot kultuur waartydens die mag van Egipte algaande afgeneem het.


</doc>
<doc id="89112" url="https://af.wikipedia.org/wiki?curid=89112" title="Gras">
Gras

Gras ("Gramineae") is die belangrikste familie van die kaffiebloeiers (orde "Poales"). Die eensaadlobbige plante is van groot ekonomiese betekenis, ook omdat alle graansoorte tot die familie behoort. Gras kom oor die hele wêreld voor en bepaal dikwels die plaaslike plantegroei (weiding, prêrie, steppe). 

Op enkele uitsonderings na het die plante hol stingels met knope en litte. Die smal blare het 'n skede en 'n bladskyf en tussen die twee is ŉ vliesige longetjie of 'n randjie hare wat 'n belangrike kenmerk is op grond waarvan die verskillende spesies onderskei word. Die blomme is klein en onopvallend en kom as are (by koring), pluime (riet) of aarpluime (helmgras) voor. 

Elke bloeiwyse bestaan uit afsonderlike aartjies wat een of meer blomme bevat. Daar is meestal drie meeldrade en een bostandige vrugbeginsel met een styl en twee stempels. Die vrug, 'n graanvrug, bestaan uit 'n kiem en sy reserwevoedsel, die endosperm.

Die naam van die orde van die kaffiebloeiers ("Poales"), waartoe gras (familie "Gramineae" of "Poaceae") behoort, is afgelê; van die naam van die spesie Poa (weiveldgras). Die grasfamilie is die grootste en een van die ekonomies belangrikste groepe in die planteryk. Voedselgewasse soos rys, koring, mielies, rog, gars en ander graansoorte is verwant aan die wilde grasfamilie. wat ongeveer 700 genera en 8 000 spesies insluit. 

Die meeste soorte is kruidagtige plante – net bamboes het houtagtige stingels Grasse se stingels is rond, dikwels hoi en altyd gelit. By suikerriet (spesie Saccharum) bevat die stingel 'n suikerryke murggedeelte. Die Iynvormige blare is altyd op die knope geleë. Daar is gewoonlik twee rye blare bo mekaar aanwesig. Op die grens tussen die bladskede en die bladskyf is 'n vliesagtige randjie, die tongetjie (ligula), wat by die onderskeie spesies in grootte en vorm verskil. Die verskil is bepalend by die onderskeiding van grasspesies. Die blomme van gras is klein, onopvallend en groen tot ligpers van kleur. 

Die bou van die blom wyk taamlik af van die van ander plante. Oor die algemeen is die blomme tweeslagtig, maar by mielies ("Zea mays") kom eenslagtige blomme voor. Mielies se manlike blomme is op die stingeltop geleë en die vroulike blom in kolwe in die blaaroksels. Die blomme is versamel in aartjies. wat op hulle beurt in are (aargrasse soos koring of gars). pluime (pluimgrasse so os hawer en rys) of aarpluime (aarpluimgrasse soos helmgras en soetgras) saamgevat is. Die aartjie (blompakkie) het twee steriele skubbe, die kelkkaffies (glumae), waarvan die een hoër as die ander aan sy basis sit. Daarbo is een of meer pare kroonkaffies aan weerskante van die as van die aartjie. Elke paar kroonkaffies bestaan uit 'n onderste lemma en ŉ boonste palea. 

Daar is net soveel blomme soos pare kroonkaffies. By die spesie "Agrostis" kom daar een blom, by die spesie Holcus (fluweelgras) twee en by die spesies "Bromus" (reddingsgras) en "Festuca" (rooiswenkgras) meer blomme voor. Die onderste kroonkaffie het net een aar, wat dikwels in 'n skerp naald, die kafnaald, eindig. Die boonste kroonkaffie het twee are. Binne die kroonkaffie is twee klein swelliggaampies (Iodikule). Wanneer die blomme ryp is, druk die swelliggaampies die kaffies uitmekaar, en meeldrade en stem pels kom te voorskyn. Die swelliggaampies is moontlik oorblyfsels van ŉ blombekleedsel. Die meeldrade is binne-in die kroonkaffie. 

Daar is meestal drie meeldrade, maar soms is daar ses (twee kranse van drie), soos by mielies en rys. Dit stem ooreen met die bou van eensaadlobbige plante. Die helmknoppe is op so 'n wyse aan die meeldrade vas dat dit maklik deur die wind beweeg kan word. Gras is afhanklik van windbestuiwing, wat meebring dat groot hoeveelhede stuifmeel vervaardig word. Stuifmeel veroorsaak hooikoors by mense wat allergies is daarvoor. As rogakkers in die blom is, kan 'n mens soms 'n hele wolk stuifmeel bo die plante sien. 

Die stamper staan in die middel van die blom met 'n bostandige vrugbeginsel, een styl en twee geveerde stem pels. Die stempeloppervlak is groot, sodat die swewende stuifmeel maklik opgevang kan word. Die spesie Nardus stricta het geen kelkkaffies nie en net een stempel. Die spesie "Anthoxanthum odoratum" het weer aan die basis van een aartjie vier kelkkaffies.

Grasse het graanvrugte, maar die bamboes dra ŉ bessie of 'n pitvrug. By die graanvrug lê die kiem binne die vergroeide vrugwand en saadhuid. Die grootste deel van die vrug bestaan uit die kiemwit of endosperm. Aan die jong kiem is 'n stingel met ŉ pluimpie (plumula) en 'n worteltjie. Die stingel is omring deur die koleoptiel (pluimpieskede) en die wortel deur 'n koleorisa (kiemwortelskede). Tussen die kiem en die reserwevoedsel is 'n skildjie (kutellum), wat as die eerste blaartjie beskou word. 

Teenoor die skildjie is soms 'n epiblas wat die restant van 'n tweede blaartjie kan wees. Die skildjie vervul 'n belangrike taak by ontkieming: die ensiem maltase, wat die onoplosbare endosperm (stysel) in oplosbare moutsuiker (maltose) omsit, word hier vervaardig. Die suiker kan dan as voeding na die kiem vervoer word. Die vermoë van die vrug om moutsuiker te vervaardig, word in bierbrouery benut.

Alle belangrike voedselgewasse behoort tot die grasfamilie. Dit sluit in rys (Oryza sativa), gewone koring (Triticum aestivum), mielies (Zea mays), gars (Hordeum vulgare), hawer (Avena sativa), sorghum (Sorghum bicolor) en manna of giers (Panicum muliaceum).

Suid-Afrikaanse grassoorte 

Daar is ongeveer 172 genera en 800 spesies gras in Suid-Afrika. Suid-Afrika se grasvelde strek oor die Vrystaat, die binneland van Natal, Suid-Gauteng, Noord-Gauteng en Mpumalanga. Grasbedekking kom egter minder voor in die Karoo en in die suidwestelike en westelike dele van Kaapland. Die natuurlike graslande van Suid-Afrika is die belangrikste bron van weiding. Veredelde grassoorte is egter al as aangeplante weidings gevestig. 

Van die belangrikste spesies wat in die natuurlike grasvlaktes voorkom, is rooigras (Themeda triandra), buffelsgras (Panicum maximum en Panicum coloratium), bloubuffelsgras ("Cenchrus ciliaris") en knietjiesgras (Eragrostis lehmanniana). Onder die aangeplante weidingsgrasse tel oulandgras (Eragrostis curvula), kropaargras ("Dactylis glomerata") en raaigrasse ("Loliumspesies"). Weidingsgrasse wat die meeste gebruik word, is buffelsgras, rooigras en vingergras. 

Benewens as veevoer word gras ook vir baie ander doeleindes gebruik. Kikoejoe ("Pennisetum clandestinu"m) is 'n geharde rankgras wat vir grasperke en sportvelde aangeplant word. Ander spesies wat vir grasperke gebruik word, is kweek (Cynodon dactylon), kentucky-blougras ("Poa pratensis"), wat teen ryp bestand is, en bruintopgras (Agrostis tenuis). Kweek word ook op mynhope aangeplant om erosie teen te werk. Die spesies Hyparrhenia miscanthidium word vir dekgras gebruik, terwyl die Danthonia-spesie vir matte, besems en mandjies gebruik word. Hoog groeiende grasse word dikwels rondom beddings aangeplant om as windbrekers te dien, terwyl ander spesies dikwels vir versiering in tuine aangeplant word. Een van die grasse is pampasgras (Ginerium argentium), wat digte wit pluime dra as dit in die blom is. Ander spesies is "Eulalia japonica" en vywergras ("Pennisetum ruppelii)".



</doc>
<doc id="89113" url="https://af.wikipedia.org/wiki?curid=89113" title="Vroegdinastiese Tydperk van Egipte">
Vroegdinastiese Tydperk van Egipte

Die Argaïese of Vroegdinastiese Tydperk van Antieke Egipte het begin net ná die vereniging van Bo- en Benede-Egipte omstreeks 3100 v.C. Dit het oor die 1ste en die 2de Dinastie gestrek tot omstreeks 2686 v.C., of die begin van die Ou Ryk. 

Tydens die 1ste Dinastie is die hoofstad van Abydos na Memphis verskuif en die land is deur ’n Egiptiese god-koning regeer. Abydos het die belangrikste heilige gebied in die suide gebly. Talle kenmerke van Antieke Egipte soos sy kuns, argitektuur en godsdiens het in hierdie tyd vorm aangeneem.
Voor die vereniging van Egipte het die streek uit talle outonome dorpe bestaan. Tydens die vroeë dinastieë en vir die grootste deel daarna het Egipte bekend gestaan as die Twee Lande. Die farao's het ’n nasionale administrasie gevorm en koninklike goewerneurs aangestel. Die geboue van die sentrale regering was gewoonlik opelugtempels van hout en sandsteen. 

Die vroegste hiërogliewe het net voor dié tydperk ontstaan, hoewel min bekend is oor die gesproke taal wat hulle verteenwoordig.


</doc>
<doc id="89114" url="https://af.wikipedia.org/wiki?curid=89114" title="Grasperk">
Grasperk

'n Grasperk is 'n area grond wat met gras of (selde) ander duursame plante beplant is, wat in stand gehou word op 'n kort hoogte en gebruik word vir estetiese en ontspanningsdoeleindes. 


Al hierdie eienskappe is nie bindend op 'n definisie nie. In ontspanningskonteks, kan die gespesialiseerde name turf, steek, veld of perk gebruik word, afhangende van die sport en die vasteland.

Die term grasperk, met verwysing na 'n bestuurde grasruimte, dateer uit nie vroeër as die 16de eeu. 'n Grasperk is 'n belangrike aspek van die interaksie tussen die natuurlike omgewing en die beboude stedelike en voorstedelike ruimtes. Dit word gekoppel aan voorstedelike uitbreiding en die skepping van 'n aangename huishoudelike estetiek.


</doc>
<doc id="89124" url="https://af.wikipedia.org/wiki?curid=89124" title="47-voet Motorreddingsboot">
47-voet Motorreddingsboot

Die 47-voet MLB is die standaardreddingsboot van die Amerikaanse Kuswag (USCG) en verplaas 18 ton. Die 47' MLB is die opvolger van die 44' MLB.

Die 47' MLB is ontwerp om orkaansterkte winde en rowwe see te oorleef, dit kan winde tot 60 knope (110 km/h) trotseer, branders tot 6 m ry en 'n impak van tot 3 G weerstaan. Indien die boot sou omslaan, is dit self-regstellend in minder as tien sekondes, met alle toerusting ten volle funksioneel.

Die boot se romp en bostruktuur is volledig uit 5456 marienegraad aluminium gebou. Die ontwerp het 'n diep "V"-romp met 'n versterkte boeg en die 47' MLB oorskry sy verplasingspoed. Die raamwerk is saamgestel uit 17 vertikale terugslagrame, wat elk aan die dek en romp geheg is, en waarvan vyf waterdig is.

Die boot kan van vier verskillende plekke af bedryf word, danksy die gemak van elektroniese beheerstelsels ("cruise-by-wire"). Twee van die beheerposte is op die toegeboude brug, en twee is midskeeps op 'n oop brug.

Funksionele herwinningsluike is minder as 1 voet (30 cm) bo die waterlyn aangebring, wat die redding van persone en herwinning van toerusting makliker maak. 'n Waterdigte kompartement vir drenkelinge is ook met omvattende noodhulp toegerus.


</doc>
<doc id="89125" url="https://af.wikipedia.org/wiki?curid=89125" title="Flogiston">
Flogiston

Die flogiston-teorie is 'n verouderde wetenskaplike hipotese wat gepostuleer het dat alle brandbare materiale 'n element genaamd "flogiston" moet bevat, wat maak dat dit kan ontvlam.

Die teorie is deur die Duitser Georg Ernst Stahl (1660-1734) ontwikkel. Volgens sy teorie moet alle brandbare materiale "flogiston" bevat. Dit sou 'n kleurlose, geurlose, smaaklose en gewiglose stof wees wat hitte dra. Die proses van verbranding sou dan hierdie stof vrystel.

Die teorie is uiteindelik deur Antoine Lavoisier met behulp van die wet van behoud van massa weerlê.


</doc>
<doc id="89127" url="https://af.wikipedia.org/wiki?curid=89127" title="John Miles">
John Miles

John Miles (*1 Augustus 1938, Port Elizabeth -) is 'n bekroonde Afrikaanse skrywer en digter. In 1992 ontvang hy die CNA-, M-Net- en die Helgaard Steyn-prys vir sy roman, "Kroniek uit die doofpot" (ISBN 9789050931885). Hy was ook een van die stigterslede van Taurus Uitgewers gewees.

Johannes Daniel Miles is op 1 Augustus 1938 in Port Elizabeth gebore. Hy is sy ouers se middelste kind, met ’n broer Michael Henry wat tien jaar ouer is en ’n suster, Monica, wat sewe jaar jonger is. Sy pa is die dorpsbakker en hy word vernoem na sy oupa aan moederskant, Johannes Daniel Smith. As kind word hy groot in Port Elizabeth, Jansenville en Kingwilliamstown. Hy gaan hoofsaaklik skool op Kingwilliamstown in die Oos-Kaap, waar hy standerd agt slaag. Dan matrikuleer hy in 1955 aan die Erasmus Hoërskool op Bronkhorstspruit. Hierna studeer hy vanaf 1956 verder aan die Universiteit van Pretoria. Aanvanklik is hy ’n student in die Teologie, maar hy verander spoedig van studierigting en behaal ’n B.A. Honneurs-graad in Filosofie en in 1964 ’n M.A.-graad in Sosiologie. Vakansies werk hy in die myne, in ’n prokureurskantoor en in ’n fietswinkel en hy bestuur ook ’n lykswa en ’n ambulans. Later werk hy as klerk in die Staatsdiens en as navorsingsbeampte in die Departement Onderwys, Kuns en Wetenskap.

Hy begin weer studeer en behaal sy B.A. Honneurs-graad in Afrikaans. Dan word hy dosent in Afrikaans aan die Universiteit van Natal in Pietermaritzburg, waarna hy in 1967 dosent word in die Departement Afrikaans-Nederlands aan die Universiteit van die Witwatersrand. Hy word later bevorder tot professor en voor sy aftrede in 1998 is hy vir drie jaar hoof van hierdie departement. Hy woon in hierdie tyd in Johannesburg, maar het ook ’n plasie, Enkelverstuit, in die Waterberg. Vir 35 jaar is hy getroud met die kunstenaar en kunskenner Elza Botha en die egpaar het drie kinders, ’n dogter Elske en twee seuns, Paul en Karel. Hulle skei later. Na sy aftrede vestig hy hom in 1998 op die plaas Katstaartlaagte naby Nieuwoudtville in die Noord-Kaap, waar hy met rooibostee, skape en olywe boer en Saar Steenkamp, ’n skilderes, sy lewensmaat is. In 2001 is hy betrokke in ’n ernstige ongeluk wanneer ’n trekker op sy plaas omslaan en op hom val. Hy doen veelvuldige beenbreuke op en al sy ribbes behalwe een is ook gebreek.

Hy speel ’n beduidende rol in die tydperk van streng sensuur. In 1973 kry hy saam met Chris Barnard, Ampie Coetzee en Bartho Smit beheer van die Johannesburgse tak van die Afrikaanse Skrywerskring. Met die verbod op André P. Brink se "Kennis van die aand" vroeg in 1974 stig hulle ’n fonds vir die verdediging van die boek en reik sterk bewoorde verklarings oor die aangeleentheid uit. Wanneer die ander lede beswaar aanteken teen hulle standpunte, bedank hulle, ’n aksie wat indirek in 1975 lei tot die stigting van die Afrikaanse Skrywersgilde. In 1975 is hy saam met professors Ernst Lindenberg en Ampie Coetzee stigterslid van die onafhanklike uitgewery Taurus, wat hom daarop toelê om werke uit te gee wanneer ander uitgewers skrikkerig is vir ’n verbod. Somtyds is die inhoud van die boeke so kontroversieel vir sy tyd dat die fisiese druk van die boeke by drukkers gedoen word wat die Afrikaanse inhoud nie verstaan nie. Die eerste uitgawe van hierdie uitgewery is André P. Brink se "’n Oomblik in die wind", uitgegee kort na die historiese verbod op "Kennis van die aand"”. Miles se eie werk loop ook onder die sensors deur en "Donderdag of Woensdag" en die “alternatiewe leesboekie” "Stanley Bekker en die boikot" word albei deur die sensors verbied en laasgenoemde kry selfs ’n besitsverbod. Hy dien na sy aftrede op die redaksie van "Vrye Afrikaan", ’n Internetpublikasie, en sluit ook aan by die Afrikaanse vertakking van die internasionale skrywersorganisasie PEN in Pretoria.

Aanvanklik skryf hy gedigte, wat onder andere vanaf 1963 opgeneem word in die tydskrif "Standpunte" en in 1965 in die versamelbundel “"Stiebeuel 2"” onder redaksie van D.J. Opperman en Fred le Roux. Dit is egter as prosaskrywer wat hy naam maak. Hy is ’n sterk en rigting aanduidende stem in die jare sewentig wat begin met kortverhale in die tydskrif "Ko"l, waarvan sommige in sy kortverhaalbundel "Liefs nie op straat nie" verskyn. In hierdie meestal kort-kortverhale demonstreer hy sy woordvernuf en uitsonderlike tegniese vermoë, waardeur hy daarin slaag om ’n wye wêreld in ’n enkele gebeurtenis of beeld vas te vang. Hy belig gebeure uit verskillende gesigspunte om sodoende die interpretasiemoontlikhede te verveelvoudig en hierdie gesigspunte sluit in die bonatuurlike teenoor die natuurlike, die wêreld van die kind teenoor die volwassene, die lewe teenoor visioene van die dooie. Geweld is inherent aan vele van die verhale en die dood word soms gerelativeer as alledaags en onpersoonlik. "Nakkie, my oom Nakkie" gebruik kursiewe druk om die daad van moord binne die verhaal te herhaal, wat spanning laat oplaai. Hierdie verhaal is suggestieryk, met oom Nakkie se blas seun Bertie, sy nagtelike besoeke aan die lokasie en die Kleurlinge se reaksie na sy dood wat moontlik die motief vir die moord aandui. Die gemeenskap se reaksie op die skokkende aard van die moord en die gemeenplase wat hulle uiter, is tiperend van hulle onpersoonlike reaksie. Direk hierna lewer die surrealistiese "Wie het nog oom Nakkie gesien?" verdere kommentaar op hierdie moord. In "Toe hulle op Gus gewag het" word die leser deur die suggestie van die kruisiging en glas wat blits voorberei op onheil, net om in ’n goeie voorbeeld van dramatiese ironie uit te vind die mans in die kafee wag slegs op Gus en Gus het reeds die opdrag uitgevoer. Nog ’n hoogtepunt is “"Gustav gaan speel"”, waar die verhaal rondom die spel-motief opgebou word, met die surrealistiese einde besonder treffend. Gustav se jeugherinneringe van speletjies wat hy gespeel het, roep ’n menswaardiger bestaan as sy huidige problematiek en sinloosheid voor die gees. Sy selfdood kan dus gesien word as ’n terugkeer na sy kinderdae en vryheid. Die titelverhaal, "Liefs nie op straat nie" lewer vernuftig kommentaar op die gaping tussen die werklikheid en verwerkte of vervalste werklikheid, waar die skrywer die werklikheid nie durf verwerk nie uit vrees vir die publiek se reaksie, maar die joernalis wel sy “koerantfeite” op straat kan uitstal. Die verloop van die verhaal illustreer egter hoe die joernalis self staatmaak op verdraaiing en verbeelding. "Voorgevoel" is ’n filmiese verhaal, waar die plasing van die figure en voorwerpe ’n belangrike rol speel in die oordra van betekenis. Só speel die geringste beweging dan ’n betekenisvolle rol en verander dit die perspektief. Van Miles se kortverhale en sketse word in versamelbundels opgeneem, insluitende "Sewe sondes, nee meer" en "Vuurslag", beide onder redaksie van Hennie Aucamp, "Die Afrikaanse kortverhaalboek" van Abraham H. de Vries, "Vertellers 2" van Merwe Scholtz en "Heildronk" onder redaksie van André P. Brink.

Hy skryf ook die kinderboek "Stanley Bekker en die boikot", waarin politieke kommentaar gelewer word oor die aktuele gebeurtenisse van die vroeg tagtigerjare. Die gebeure word gesien uit die gesigspunt van ’n bruin seun op die minderwaardige onderwysstelsel van die apartheidsera en die skole-boikot wat in die laat sewentigerjare pos gevat het. Die boekie is geskryf in die tipiese trant van eerste leesboekies vir kinders, waarin die karakters voorgestel word en telkens nuwe begrippe bygevoeg word sodat die kind ontdek en onderrig word. Hierdie grafiese boekie vir kinders word deur die Sensuurraad as so gevaarlik geag dat dit nie net ’n verbod kry op die verkope daarvan nie, maar ook ’n besitsverbod op die lyf loop!

Hierna spits hy hom toe op die roman. Sy werk beeld merendeels geweld en boosheid uit en die uitwerking daarvan op die individu wat slagoffer is van die noodlot en ten spyte van sy eie pogings, nie daaruit kan ontsnap nie. Hoewel die romans meestal plaaslik in Suid-Afrika gesitueer is (behalwe vir "Die buiteveld"), slaag hy daarin om die gegewe bo die plaaslike te laat uitstyg en dit universeel van toepassing te maak. Die reisgegewe wat inherent aan sy werk is, word dus ook ’n lewensreis. 

"Okker bestel twee toebroodjie"s lei die prosa van die sewentigs in, waarin die individu meegesleur word in ’n sinlose meedoen aan ’n golf van geweld. Die mens vat met geweld wat hy wil hê om sodoende te probeer oorlewe in ’n wêreld wat hy nie begryp nie. Die staatsaanklaer Okker Smit, wat pas uit sy werk bedank het en wie se vrou Chrissie hom verlaat het, bestel een Vrydagaand in die winter in die dorpie Carnarvon twee toebroodjies in die plaaslike kafee. Hy is hier om ’n vriend van sy kinderdae, Ben Venter, te ontmoet. Dan word hy teen sy sin ingetrek in ’n lang reeks gewelddadige gebeurtenisse saam met Ben en sy geheimsinnige Tante. Die aksie gaan van Carnarvon na Johannesburg, waar verskeie geweldsdade plaasvind en dan na ’n Bosveldplaas. Wanneer Okker kortstondig daarin slaag om van Ben ontslae te raak, ontmoet hy vir Jenny, die meisie met die wit hare wat haar protes teen oordadige tekens van geweld demonstreer deur aanhoudend met die vuis teen die vernielde bak van ’n Lincoln Continental te slaan. Okker word in die roman stereotipe van die gewone mens wat met rus gelaat wil wees en met sy eie klein lewe voortgaan, maar dan teen sy wil ingesleep word by dinge wat hy nie verstaan nie en hoe meer hy hom wil loswikkel uit die gemors, hoe minder verstaan hy. Terselfdertyd is hy nie vry te spreek van aandadigheid in die toedrag van sake nie en speel die gebeure wat in sy jong dae tot Radue se dood gelei het, ’n belangrike rol. Waar die prosa van die Sestig gewerk het met mites en seks met ’n religieuse konnotasie, skets Miles hier ’n realistiese wêreld, waar wreedheid en geweld die botoon vier en seks beleef word ter wille van seks, met geen religieuse konnotasie of selfs liefde nie. Tesame met die kritiek en fokus op geweld en seks ondersoek die roman veral die konsepte van aandadigheid en skuld. Die verlede is ’n ewigheid wat die hede in ’n hel omskep, met die vooruitsigte vir die toekoms ’n ewigheid van uitsigloosheid. Die einde in so ’n uitsiglose wêreld is verstandelike disintegrasie.

"Donderdag of Woensdag" is ’n roman rondom ’n komplot om die president te ontvoer en ’n dubbelganger in sy plek te sit wat ’n nuwe konstitusionele bedeling moet invoer, waarna die president in sy amp herstel sal word. Hierdie plan word gesmee deur onder andere die argitek Eksteen, die digter Frikkie Wuras en die afgetrede professor in Staatsleer, oom Doef. Dit geskied in samewerking met die hoof van die veiligheidspolisie, brigadier Stofberg, wat in die afwesigheid van die president egter self die bewind oorneem, met die ander samesweerders wat dan slagoffers van hierdie nuwe gesag word. Die ironie is dat juis hulle wat ’n bloedlose ingreep in staatsbeheer wou gemaak het, ’n ketting van geweld loslaat en eindelik verantwoordelik is vir die vestiging van ’n erger gesag as die een wat hulle wou omverwerp. Die tydsproblematiek, ingelei deur die titel, bring duidelik die boodskap dat dit wat gebeur, reeds gebeur het en dat daar geen sekerheid kan wees nie. Die plek waar die aksie plaasvind, verskuif van Spanje na Suid-Afrika, met die geïmpliseerde boodskap dat die fisiese ruimte omruilbaar is. Daardeur verkry die roman universele toepassing met sinspeling dat alle geweldstrukture en soeke na mag eenders is. Deur die slot van die roman direk aan te sluit by die begin, verkry die roman ook ’n sikliese aspek, wat suggereer dat dit wat gebeur het, aanhoudend sal aanhou gebeur. Die karakter Eksteen (betekenisvolle naam) word dan ook gelykgestel aan Sisyphus, die mitiese Griekse figuur wat gedoem was om tot in ewigheid ’n groot rots teen die berghang (vergelyk Stofberg se naam) uit te stoot, net vir die rots om elke keer net voor hy die bergspits bereik, weer af te rol. So word die sinloosheid van politieke geweld geïnsinueer.

"Blaaskans" ondersoek die bewegings van Flip Nel, ’n onderwyser in Pietersburg en ’n rugbyheld wat betrokke raak by ’n swart buurstaat en politieke opstand. Op pad na Pietersburg raak Flip se motor onklaar en hy soek hulp by die naburige plaashuis op Blaaskans, die plaas van F.C. Bezuidenhout. Intussen word Flip se motor gesteel en deur bemiddeling van Bezuidenhout kom hy uit by Vogelstruisstad, hoofstad van ’n tuisland, waar hy die diefstal aanmeld. Hier word sy weldoener Bezuidenhout vermoor. Flip ontmoet hier vir Kasteel Prinsloo, ’n swaer van F.C. maar ook sy politieke teenstander, met sy familie en ondersteuners. Flip word hierna tydelik geïnkorporeer deur die Weermag wat opstokery van die boere, onder leiding van Kasteel, teen die swart mense wil verhoed. In die proses word kommentaar gelewer op die werklikhede van apartheid Suid-Afrika, die ideologieë, die armoede in die tuislande en veral die geweldkultuur wat allesoorheersend is. Die geskiedenis van die rebellie van Slagtersnek (ook in die name van die karakters) is ’n belangrike relativeerder van die aksie wat hom in die huidige uitspeel. Die simboliese titel van die roman dui op die rustyd (“blaaskans”) wat rugbyspelers tussen helftes kry, waarna hulle in die teenoorgestelde rigting speel (wat dan ook met die aksie in die roman gebeur), asook na die naam van die plaas Blaaskans, wat ’n fisiese buffer is tussen twee vyandige uiterstes. Die roman beeld moderne Suid-Afrika uit in sy verwikkelde saamleefpatrone, politieke ideologieë, botsende standpunte, armoede en geweldstruktuur waar mag gebruik word as eerste opsie om gesag uit te oefen. Hierdie roman is in 1984 op die kortlys vir die toekenning van die Louis Luyt-prys.

In "Kroniek uit die doofpot" word die op feite gebaseerde verhaal vertel van die swart polisieman Tumelo John Moleko se konfrontasie met die polisie in die apartheidsera. Dit word beskryf as ’n polisieroman, maar is ’n roman waarin die polisie die booswigte is en nie die beskermer van ander se regte nie, met niemand om hulle tot verantwoording te roep nie. Tumelo word sonder regstreekse aanleiding deur ’n wit offisier aangerand en word doof as gevolg hiervan, waarna hy medies ongeskik verklaar word vir verdere diens en sy pos verloor. Hy kom in opstand teen die minagting van die reg deur diegene wat veronderstel is om dit te dien en te beskerm. Hy kla die wit offisier aan van aanranding en weier om die klag terug te trek. Op alle moontlike maniere word hy nou vervolg en geïntimideer, met geen manier om sy verhaal aan die groot klok te kan hang nie. So verkry die gebeure ’n nagmerrie-agtige aard, waarvan Tumelo nie kan ontsnap nie en die omvang waarvan hy nie kan verstaan nie. Hy word deur die genadelose ratte van die heersers fyn gemaal en terselfdertyd word hulle skuld na hom as sondebok afgewentel. Eindelik word hy deur ’n moordbende van die polisie om die lewe gebring. In hierdie boek word die klein man se stryd teen die bose oormag en die manier waarop alle gebeure later onder die mat gevee word, treffend uitgebeeld. In sy heroïese stryd en sy soeke na basiese reg en geregtigheid is Tumelo ’n tragiese figuur, wat ten spyte van die oormag en die gebeure getrou bly aan homself en sy waardes. Die titel verwys na beide die geheimsinnigheid waarmee die feite van sy saak hanteer word, as Tumelo se eie doofheid. In 1992 verower "Kroniek uit die doofpot" die -prys, asook die Helgaard Steyn-prys en die M-Net-prys, nadat dit in 1991 genomineer is vir die Rapportprys. Dit word as "Deafening silence" ook as ’n televisiereeks verwerk en onder andere in Nederlands, Engels, Frans, Duits en Hongaars vertaal.

"Die buiteveld" speel in Portugal af en is die verhaal van die Portugese taalkenner Smerski (alias van die vortvlugtende soldaat Jurgen Jurie de Villiers) wat tydens ’n vakansie die jong vrou Isabel ontmoet. Hulle knoop ’n verhouding aan en saam onderneem hulle dan ’n reis deur Portugal, waar hulle verskeie dorpies besoek. Stelselmatig ontbloot Smerski aan Isabel alles wat hy probeer verdoesel het. Hy het as soldaat in die grensoorlog bloed aan sy hande en het op geheimsinnige manier in Angola verdwyn. Aan die einde van die roman keer hy terug na Suid-Afrika, maar weier om voor die Waarheid- en Versoeningskommissie te bieg, omdat dit vernederend is. Die boek handel veral oor skuld, boetedoening en versoening en die kontras en ooreenkomste tussen Afrika en Europa. Hierin word die konsep van openbare boetedoening en die aanvaarding van kollektiewe skuld verwerp. Die titel van die boek verwys veral na die geestelike ruimte waarbinne Smerski hom deurentyd bevind. Die buiteveld is daardie stuk grond wat op die buitewyke van die plaas geleë is en dus nie die kern van die plaas vorm nie, maar steeds deel is van die plaas. In 2004 is "Die buiteveld" op die kortlys vir die toekenning van die W.A. Hofmeyr-prys en die RAU-prys.

"Voetstoots" speel binne enkele dae af in ’n fiktiewe Namakwalandse dorpie. Die karakter August Lotz trek na die dorpie om redigeerwerk aan ’n pas ontdekte dagboek van ’n agtiende eeuse ontdekkingsreisiger te voltooi. Gedurende die Kersnaweek word die lyk van ’n man wat raaiselagtig gesterf het, in die waskamer van die plaaslike garage gevind. August ontmoet die polisievrou Tessa op die dorp. Sy is besig om van haar onstabiele en jaloerse man te skei. Die keuses wat hulle maak het verreikende gevolge. Soos die titel aandui, moet hulle die gevolge van hulle keuses onvoorwaardelik aanvaar. Die onveranderlikheid van die verlede en die idee dat die verlede op onverklaarbare wyse in die hede herhaal word, is twee belangrike temas. ’n Mens moet maar jou lot aanvaar, want die gebeure in enige mens se lewe en selfs in ’n hele tydvak in die geskiedenis is bloot ’n episode binne die groter verband. Daar is geen waarborge of absolute antwoorde nie. Die roman funksioneer op verskeie vlakke gelyk. Enersyds is dit ’n liefdesverhaal, andersyds ’n spanningsverhaal, terwyl dit ook met sy kommentaar op die politieke bestel en sy filosofiese onderlaag aan die vereistes van ernstige literatuur voldoen. "Voetstoots" is in 2010 op die kortlys vir die toekenning van die M-Net-prys.

As samesteller is hy in 1971 saam met Ampie Coetzee verantwoordelik vir "Drumpel 1", ’n versamelbundel uit die werk van hoërskoolleerlinge wat daarna vir lank op ’n jaarlikse basis uitgegee word.

In 2008 word hy met sy sewentigste verjaarsdag deur die Woordfees op Stellenbosch vereer.








</doc>
<doc id="89130" url="https://af.wikipedia.org/wiki?curid=89130" title="Golfoorlog">
Golfoorlog

Die Persiese Golfoorlog (2 Augustus 1990 - 28 Februarie 1991) was 'n oorlog wat deur 'n koalisie van 34 lande onder leiding van die Verenigde State van Amerika teen Irak gevoer is. Die oorlog was 'n reaksie op die Irakse inval en anneksasie van Koeweit op 1 Augustus 1990.

Die oorlog begin met "Operation Desert Shield" (2 Augustus 1990 - 17 Januarie 1991) vir die opbou van troepe en die verdediging van Saoedi-Arabië. Dit is gevolg met "Operation Desert Storm" (17 Januarie 1991 – 28 Februarie 1991) vir die inval en bevryding van Koeweit.

Die grootste deel van die koalisie se militêre magte was vanuit die VSA afkomstig, met Saoedi-Arabië, die Verenigde Koninkryk en Egipte as die grootse bydraers (in die orde). Dit was die grootste militêre alliansie sedert die Tweede Wêreldoorlog. Saoedi-Arabië het sowat VS$ 36 miljard van die VS$ 60 miljard koste gedra.

Die oorlog is gekenmerk deur lewendige nuus wat vir die eerste keer vanuit die voorste linies van die stryd uitgesaai is, hoofsaaklik deur die Amerikaanse CNN-netwerk. Tydens Operasie "Desert Storm" is beelde van Amerikaanse bomwerpers en hulle teikens daagliks gebeeldsend.

Die aanslag om Irakse troepe uit Koeweit te verdryf begin op 17 Januarie 1991 met lugaanvalle. Dit word op 24 Februarie met 'n grondinval opgevolg. Die koalisie behaal 'n beslissende oorwinning, wat Koeweit bevry en Irakse grondgebied binnedring. Een honderd uur na die grondinval verklaar die koalisie 'n skietstilstand. Lug- en grondaanvalle was beperk tot Irak, Koeweit, en gebiede op Saoedi-Arabië se grens. Irak het Scudmissiele teen koalisieteikens en teen Israel geloods.

In April 1991 keur die Verenigde Nasies resolusie 687 goed wat 'n formele skietstilstand bewerkstellig. Die omstredenheid oor die toepassing hiervan en daaropvolgende resolusies lei 12 jaar later tot die uitbreek van die Irakse Oorlog.


</doc>
<doc id="89131" url="https://af.wikipedia.org/wiki?curid=89131" title="Tygerberg-gebou">
Tygerberg-gebou

Die Tygerberg-gebou is 'n 29-verdieping hoë woonstelblok in Berea, Johannesburg. Dit het 'n hoogte van ongeveer 113 meter, en daar kan uitgekyk word oor Ellis Park-stadion, die Doornfonteinkampus van die Universiteit van Johannesburg, en die middestad van Johannesburg. Dit is in dieselfde blok as die Ponte-toringgebou geleë. 



</doc>
<doc id="89132" url="https://af.wikipedia.org/wiki?curid=89132" title="Mangaung-gevangenis">
Mangaung-gevangenis

Die Mangaung-gevangenis is 'n privaat bestuurde tronk in Bloemfontein in die Vrystaat, Suid-Afrika. Die gevangenis word deur die maatskappy G4S as deel van 'n konsortium bestuur. Die Suid-Afrikaanse Departement van Korrektiewe Dienste het in 2000 'n kontrak vir 25 jaar met die konsortium onderteken. Die tronk kan ongeveer 2 000 prisoniers akkommodeer.

Die gevangenis was in Oktober 2013 in die nuus nadat die departement die bestuur van die gevangenis tydelik oorgeneem het. In September van daardie jaar is 330 lede van Popcru afgedank nadat hulle geweier het om ná 'n staking terug te keer werk toe. In Oktober is 'n vroulike bewaarder 13 uur lank as gyselaar gehou deur gevangenes. Sy is later ongedeerd deur 'n spesiale taakspan van die polisie gered.



</doc>
<doc id="89133" url="https://af.wikipedia.org/wiki?curid=89133" title="Berea, Johannesburg">
Berea, Johannesburg

Berea is 'n voorstad van Johannesburg in Gauteng. Dit is volgens die stadsindeling in Gebied F geleë. Berea word aan die westekant deur Hillbrow begrens, aan die ooste deur Yeoville, en aan sy suidekant lê Doornfontein. 

Berea is in 1889 deur die mynmagnaat en miljoenêr Barney Barnato aangelê op ’n heuwel wat op die middestad uitkyk. Hy het ’n weelderige herehuis in Barnatostraat begin bou, maar is oorlede voordat dit voltooi kon word. Dit het later ’n kosskool geword. Aan Tudhopelaan was een van die eerste gholfbane in die stad, maar dit is later toegebou. Johannesburg se eerste opgaardam was oos van Berea, bo Saratogalaan. Die voorstad is waarskynlik genoem na Berea in Durban omdat dit, nes daardie voorstad, op ’n heuwel geleë is wat oor die stad uitkyk.

Deesdae bestaan die voorstad hoofsaaklik uit woonstelblokke, onder meer die Tygerberg-gebou waarvan die Ponte-toringgebou die hoogste is. Die omgewing het in die 1990's en vroeë 2000's 'n demografiese omwenteling ondergaan, soortgelyk aan dié van Hillbrow, waartydens eiendomspryse aansienlik gedaal het.


</doc>
<doc id="89135" url="https://af.wikipedia.org/wiki?curid=89135" title="Aneb-Hetch">
Aneb-Hetch

Aneb-Hetch ("Wit Mure"; ook Inboe-Hedj, "Wit Vesting") was een van 42 nomosse (administratiewe afdelings) in Antieke Egipte. 

Aneb-Hetch was een van die 20 nomosse in Benede-Egipte, en sy distriknommer was 1. Die distrik was omtrent 2,75 ha groot en sowat 42 km lank.

Die hoofstad was Memphis. Nog ’n stad was Saqqara.

Elke nomos is deur ’n "nomarg" (provinsiale goewerneur) regeer wat aan die farao verwantwoording gedoen het.

Elke hoofstad het ’n tempel gehad wat toegewy is aan die hoofgod. Aneb-Hetch se hoofgod was Horus; ander gode was Apis, Hathor, Isis, Nefertem, Ptah, Seker en Sechmet.



</doc>
<doc id="89136" url="https://af.wikipedia.org/wiki?curid=89136" title="Aboe Gorab">
Aboe Gorab

Aboe Gorab (ook bekend as Aboe Goerab en Aboe Djirab) is ’n argeologiese terrein naby Memphis, Egipte, waar ’n sontempel ontdek is. Uitgrawings is tussen 1898 en 1901 daar gedoen namens die Berlynse Museum. 

Die tempel, ter ere van die songod, Ra, is uitsluitlik vir aanbidding gebou. Geen grafte is op die terrein gevind nie. Dit is omstreeks 2420 v.C. tydens die 5de Dinastie laat bou deur farao Nioeserre. Die presiese datum van sy bewind is onbekend. 



</doc>
<doc id="89138" url="https://af.wikipedia.org/wiki?curid=89138" title="Alldays-lughawe">
Alldays-lughawe

Alldays-lughawe (IATA-kode: ADY, ICAO: FAAL) is 'n klein lughawe en militêre vliegveld geleë by Alldays in die noorde van Suid-Afrika, naby die grens met Botswana en Zimbabwe. 


</doc>
<doc id="89139" url="https://af.wikipedia.org/wiki?curid=89139" title="Thebe, Egipte">
Thebe, Egipte

Thebe (Grieks: Θῆβαι, "Thēbai") is die Griekse naam van die stad in Antieke Egipte wat plaaslik bekend is as Waset. Dit is sowat 800 km suid van die Middellandse See, aan die oosoewer van die Nylrivier, geleë en val binne die grense van die moderne stad Luxor. Die Thebaanse Dodeakker lê daarnaby, aan die wesoewer van die Nyl.

Die Egiptiese naam van die stad was Waset ("w3st"), "Stad van die Septer". Die Egiptiese naam "opet" van die Karnak-tempelkompleks wat oorkant die Nyl geleë is (Klassieke Egiptiese: "Ta-opet", Demoties: "ta-pe") het in Grieks "Thebai" geword, nes dié van die stad Thebe, Griekeland. Vanweë sy verbintenis met die Egiptiese stad het die Griekse Thebe ook vanaf die 5de eeu v.C. ’n standbeeld en tempel van die god Amoen gehad. Soos reeds in Homeros se "Ilias" gesien kan word, is tussen die twee stede onderskei met die name "Honderdpoortige Thebe" (Egipte) en "Sewepoortige Thebe" (Griekeland) ("Ilias", IV.406).

As die setel van die Thebaanse Triade van Amoen, Moet en Chonsoe was Thebe van die einde van die Nuwe Ryk af in Egipties bekend as "niwt-imn", "Die Stad van Amoen". Dit het in die Hebreeuse Bybel "nōʼ ʼāmôn" (נא אמון) geword – in die Afrikaanse Bybel No-Amon (Nahum 3:8). Dit is waarskynlik dieselfde stad wat in Esékiël 30:14–16 en Jeremia 46:25 No genoem word. In Grieks het dit Διόσπολις (Diospolis, die "Stad van Zeus") geword.

Die Grieke het μεγάλη ("megale", "die Grote") agteraan die naam gelas om dit te onderskei van verskeie ander stede met dieselfde naam. Dit het in die Romeinse Ryk Diospolis Magna geword.

Thebe, of Waset, was sedert omstreeks 3200 v.C. bewoon. Waset was tydens die 11de Dinastie en die grootste deel van die 18de Dinastie die hoofstad van Egipte. In laasgenoemde tydperk het farao Hatsjepsoet ’n Rooisee-vloot gebou om handel met ander stede te vergemaklik.

Volgens George Modelski het Thebe in 2000 v.C. sowat 40 000 inwoners gehad (in vergelyking met 60 000 in Memphis, in dié tyd die grootste stad ter wêreld). Teen 1800 v.C. het Memphis se inwoners tot omtrent 30 000 afgeneem en toe was Thebe die grootste stad in Egipte. Omstreeks die 14de eeu v.C. kon Thebe die grootste stad ter wêreld gewees het, met ’n inwonertal van sowat 80 000. Hy het dié posisie gehou tot omstreeks 1000 v.C., toe Memphis en ander stede dit weer verbygesteek het.

Tydens die 19de Dinastie het die regeringsetel na die Nyldelta verskuif. In 664 v.C. het die Assiriese weermag Thebe verwoes tydens hul inval in Bo-Egipte.

Die ruïnes van Thebe is in 1979 tot Unesco-wêrelderfenisgebied verklaar. Die twee groot tempels, by Luxor en Karnak, asook die Vallei van die Konings en Vallei van die Koninginne, is onder die grootste prestasies van Antieke Egipte.




</doc>
<doc id="89147" url="https://af.wikipedia.org/wiki?curid=89147" title="Thinis">
Thinis

Thinis of This (Egipties: Tjenoe) was die hoofstad van Antieke Egipte tydens die Vroegdinastiese Tydperk. Die stad is nog nie weer ontdek nie, maar word dikwels deur antieke skrywers genoem, onder andere die Egiptiese historikus Manetho. Hy het dit ’n stamkonfederasie genoem waarvan die leier, Menes (of Narmer), Bo- en Benede-Egipte verenig het en die land se eerste farao was. 

Vanaf die 3de Dinastie, toe die hoofstad na Memphis geskuif is, het Thinis begin agteruitgaan. Sy ligging op die grens van die mededingende Herakleopolis en Thebe van die Eerste Oorgangstydperk en sy nabyheid aan sekere oases met moontlike militêre belangrikheid, het verseker dat Thinis nog ’n aansienlike rol gespeel het in die Ou Ryk en die Nuwe Ryk. 

Hoewel die stad se presiese ligging onbekend is, is daar konsensus onder Egiptoloë dat dit in die omgewing van antieke Abydos en die moderne Girga was.


</doc>
<doc id="89148" url="https://af.wikipedia.org/wiki?curid=89148" title="Tokio-Haneda Internasionale Lughawe">
Tokio-Haneda Internasionale Lughawe

Tokio-Haneda Internasionale Lughawe (IATA-kode: HND, ICAO: RJTT) is een van die twee primêre lughawens wat die Groter Tokiogebied bedien. Dit is geleë in Ota, Tokio in Japan, 14 km (8,7 myl) suid van Tokiostasie. Die lughawe is die primêre basis van Japan se twee groot internasionale lugrederye, Japan Airlines (terminaal 1) en All Nippon Airways (terminaal 2), sowel as die laekosterederye Air Do, Skymark Airlines, Solaseed Air en StarFlyer.

Haneda het 68 906 636 passasiers in 2013 hanteer; volgens passasiersgetalle was dit die tweede besigste lughawe in Asië en die vierde besigste ter wêreld, na Hartsfield-Jackson Atlanta, Beijing Capital (Asië se besigste) en Londen-Heathrow. Dit is in staat om 90 miljoen passasiers per jaar te hanteer ná sy uitbreiding in 2010; met Haneda en Narita gekombineer beskik Tokio oor die derde besigste stadslughawestelsel in die wêreld, na Londen en New York.

Haneda was die primêre internasionale lughawe wat Tokio tot 1978 bedien het. Gedurende 1978-2010 het Haneda byna al die vlugte na en van Tokio hanteer, sowel as "geskeduleerde huurvlugte" na 'n paar groot stede in Oos-Asië, terwyl Narita Internasionale Lughawe die meerderheid van die internasionale vlugte hanteer het. 

In 2010 is 'n toegewyde internasionale terminaal by Haneda geopen, saam met die voltooiing van 'n vierde aanloopbaan, sodat langafstandvlugte in die nag kon voortgaan. Haneda is vir langafstanddiens vir dagvlugte oopgestel gedurende Maart 2014, met verskeie rederye wat 'n ononderbroke diens aanbied na 25 stede in 17 lande.



</doc>
<doc id="89149" url="https://af.wikipedia.org/wiki?curid=89149" title="Pschent">
Pschent

Die Pschent (Antieke Grieks: ψχεντ) was die naam van die dubbele kroon van Antieke Egipte. Die Egiptenare het dit gewoonlik die sechemti "(sḫm.tỉ)", die "Twee Magtiges", genoem. Dit was ’n kombinasie van die rooi Desjret-kroon van Benede-Egipte en die wit Hedjet-kroon van Bo-Egipte. 

Die Pschent was verteenwoordigend van die farao se mag oor die hele verenigde Egipte. Dit het twee dieresimbole bevat: die kobra, bekend as die oeraeoes, wat die Benede-Egiptiese godin Wadjet verteenwoordig het, en ’n aasvoël as verteenwoordiger van die Bo-Egiptiese godin Nechbet. Hulle is aan die voorkant van die Pschent vasgemaak en is die "Twee Dames" genoem.

Nes die Desjret- en die Hedjet-kroon, het geen Pschent bewaar gebly nie. Dit is net bekend uit afbeeldings, inskripsies en antieke verhale.

Van die gode wat soms met die dubbele kroon uitgebeeld word, is Horus en Atoem, wat albei die farao verteenwoordig het of ’n spesiale verhouding met hom gehad het.


</doc>
<doc id="89151" url="https://af.wikipedia.org/wiki?curid=89151" title="Sed-fees">
Sed-fees

Die Sed-fees (Egipties: "ḥb-sd", ook bekend as Heb Sed) was ’n seremonie in Antieke Egipte waarmee die lang bewind van ’n farao gevier is. Die naam kom van die Egiptiese wolfgod, Wepwawet of Sed. 

Die antieke fees is vermoedelik ingestel in die plek van die rituele moord van die vroeëre farao's wat nie meer in staat was om doeltreffend te regeer nie weens ouderdom of siekte. Eindelik was Sed-feeste die viering van die 30-jarige bewind van ’n farao; daarna is dit gewoonlik elke drie jaar gehou. Die doel daarvan was om die farao se krag en stamina te hernu terwyl hy nog regeer het en sy voortgesette sukses te vier. 


</doc>
<doc id="89152" url="https://af.wikipedia.org/wiki?curid=89152" title="Pepi I">
Pepi I

Pepi I (bewind 2332–2283 v.C.) was die derde Egiptiese farao van die 6de Dinastie. Sy eerste troonnaam was "Neferdjahor", maar hy het dit later verander na "Merire" ("die geliefde van Ra".

Pepi was die seun van Teti en Iput, die dogter van Oenas, die laaste farao van die vorige dinastie. Hy het die steun van magtige individue in Bo-Egipte nodig gehad teen sy broer, die troonrower Oeserkare, wat sy pa vermoor het, sodat hy sy regmatige plek op die troon kon terugkry. Dié mense sou daarna ’n sterk teenwoordiging in sy hof bly.

Pepi I se bewind is gekenmerk deur ’n aggressiewe uitbreiding in Nubië in, handel met verafgeleë gebiede soos Libanon en Somalië, maar ook die groeiende mag van die adel. Sy dodekompleks, "Mennefer Pepi", het ná die 18de Dinastie die naam geword van die hele stad Memphis.

Die agteruitgang van die Ou Ryk het waarskynlik in Pepi se tyd begin, met nomarge (streeksverteenwoordigers) wat al hoe magtiger geword het. Pepi I is met twee susters getroud – Anchesenpepi I en II – die dogters van ’n adellike van Abydos. Hulle het albei seuns gehad wat later farao's sou word.



</doc>
<doc id="89156" url="https://af.wikipedia.org/wiki?curid=89156" title="Hamad Internasionale Lughawe">
Hamad Internasionale Lughawe

Hamad Internasionale Lughawe (IATA-kode: DOH, ICAO: OTHH) (Arabies: مطار حمد الدولي) is 'n internasionale lughawe in Doha, die hoofstad van Katar. Voorheen bekend as "Nuwe Doha Internasionale Lughawe", was Hamad Internasionale Lughawe oorspronklik veronderstel om die ou Doha Internasionale Lughawe as Katar se enigste internasionale lughawe reeds in 2009 te vervang, maar ná 'n reeks duur vertragings, is die lughawe uiteindelik op 30 April 2014 met 'n seremoniële landing van Qatar Airways vanaf Doha Internasionale Lughawe geopen. Die nasionale lugdiens Qatar Airways en al die ander rederye het op 27 Mei 2014 formeel na die nuwe lughawe verskuif.


</doc>
<doc id="89157" url="https://af.wikipedia.org/wiki?curid=89157" title="Palermosteen">
Palermosteen

Die Palermosteen is een van sewe fragmente van ’n stele bekend as die Koninklike Annale van die Ou Ryk van Antieke Egipte. Die stele bevat ’n lys van die konings van Egipte vanaf die 1ste Dinastie tot die eerste deel van die 5de Dinastie en dui belangrike gebeure in elke jaar van hul bewind aan. Dit is waarskynlik tydens die 5de Dinastie gemaak (omstreeks 2392-2283 v.C.). Die steen word in die Antonio Salinas Argeologiese Streeksmuseum in die Italiaanse stad Palermo gehou, vandaar die naam.

Die naam Palermosteen word soms gebruik vir al sewe fragmente van die Koninklike Annale, ook dié wat in Kaïro en Londen gehou word. Die fragmente is waarskynlik die oudste historiese teks wat uit Antieke Egipte behoue gebly het en is ’n baie belangrike bron vir die geskiedenis van die Ou Ryk.

Die Koninklike Annale was vermoedelik oorspronklik sowat 60 cm hoog en 2,1 m breed. Dit bestaan uit ’n harde swart steen, moontlik ’n vorm van basalt.

Die Palermosteen self is ’n oneweredige en skildvormige 43,5 cm hoog, 25 cm breed en 6,5 cm dik (maksimum afmetings).

Die inskripsies aan die voorkant bestaan uit ses horisontale kolomme van registers in Egiptiese hiërogliewe wat van regs na links loop. Die eerste register noem die name van die predinastiese konings van Benede-Egipte (geïdentifiseer deur die Rooi Kroon). Die tweede en daaropvolgende registers bevat dele van die Koninklike Annale vir farao's van die 1ste tot die 4de Dinastie – belangrike gebeure in elke jaar van die bewind van elke koning, in chronologiese volgorde. Die tweede register begin met die finale jaar van ’n 1ste-dinastiese koning wie se naam nie behoue gebly het nie, maar vermoedelik óf Narmer óf Hor-Aha was.

Die teks gaan voort op die agterkant van die Palermosteen en noem die gebeure tydens die bewind van farao's tot by Neferirkare, die derde heerser van die 5de Dinastie. Dit is nie moontlik om uit die fragmente af te lei of die registers voortgesit is vir latere farao's nie.

Inligting op die steen sluit in metings van die hoogte van die jaarlikse Nyl-oorstromings en die seisoen van die oorstromings, asook besonderhede oor feeste soos Sed-feeste, belasting, standbeelde, geboue en oorloë.




</doc>
<doc id="89158" url="https://af.wikipedia.org/wiki?curid=89158" title="Maroela Media">
Maroela Media

Maroela Media is 'n digitale mediahuis wat nuus en 'n verskeidenheid ander inligting in Afrikaans publiseer. Maroela Media het in Julie 2019 meer as 2 miljoen unieke besoekers gehad. Maroela Media het in Julie 2019 ook meer as 20 miljoen bladsye in een maand bedien, met meer as 8 miljoen besoeke in een maand, wat dit die grootste Afrikaanse nuusplatform ter wêreld maak.

Maroela Media het op 29 Julie 2011 sy digitale deure vir die publiek geopen. Die mediahuis het ten doel om 'n gemeenskap van Afrikaanssprekendes op die internet te skep.

Volgens Susan Lombaard, uitvoerende hoof van Maroela Media, onderskei die mediaplatform hom op hierdie wyse:

"Wat ons anders maak, is die ervaring wat ons vir lesers skep: nostalgie, 'n gevoel van behóórt, tuiskom, saam kuier in jou hartstaal. Ons gee nie net nuus nie; ons maak ons lesers deel van wie ons is." 

Maroela Media publiseer 24 uur 'n dag nuus, elke dag van die jaar – insluitend naweke en vakansiedae. Nuusberigte is die gewildste van alle inhoud wat op Maroela Media gepubliseer word. Ander inhoud op Maroela Media sluit in sportnuus, resepte, Afrikaanse woorde, Afrikaanse uitdrukkings en taalwenke, nuus uit die vermaakwêreld, goeie nuus, geestelike artikels, tegnologie- en motornuus, rubrieke van meningsvormers in die Suid-Afrikaanse samelewing en lesersbriewe.

Maroela Media het 'n sterk Christelike fondasie en 'n streng redaksionele beleid. Kommentaar op Maroela word streng gemodereer om te voldoen aan die bepalings en voorwaardes vir lesersdeelname.

Maroela beskik oor 'n gratis toepassing vir Android- en Apple-selfone waardeur gebruikers op hoogte van die jongste nuusgebeure gehou word.

Maroela Media se radioproduksiehuis, Draadloos, verskaf programinhoud gratis aan Afrikaanse gemeenskapstasies, insluitend ŉ jaarlikse radiovervolgverhaal. Maroela Media bied ook opleidingsgeleenthede teen minimale koste en bevorder onderlinge samewerking tussen radiostasies. Vanaf November/Desember 2014 is daar ook twee radiostasies in die buiteland wat van dié programinhoud gebruik maak. Teen 2019 maak meer as 60 gemeenskapsradiostasies gebruik van Maroela Media se programinhoud.

Maroela Media het ook sy eie aanlyn geskenkwinkel, Die Koöperasie, waar Afrikaanse produkte verkoop word.

Maroela Media het in 2013 saam met Etiket Brand Design 'n silwer Pendoring ontvang as Beste Geïntegreerde Veldtog.

Maroela Media is besig met 'n projek om Afrikaans op Wikipedia uit te brei. Op 20 April 2016 het Maroela 'n artikel hieroor gepubliseer.



</doc>
<doc id="89159" url="https://af.wikipedia.org/wiki?curid=89159" title="Amenemhat I">
Amenemhat I

Amenemhat I was die eerste farao van die 12de Dinastie, die dinastie wat beskou word as die goue era van die Middelryk van Antieke Egipte. Hy het van 1991 tot 1962 v.C. regeer.

Hy was waarskynlik dieselfde persoon as die hofamptenaar Amenemhat wat ’n ekspedisie na Wadi Hammamat gelei het onder sy voorganger, Mentoehotep IV, en hy het moontlik dié se bewind omvergewerp. Daar is egter geen bewyse dat hy hom doodgemaak het nie en dit kan wees dat hulle selfs ’n ruk lank saam regeer het.

Amenemhet I was nie koninklik van geboorte nie en die samestelling van letterkundige werke (die "Profesie van Neferti") en die terugkeer na die piramide-boustyl van die 6de-dinastiese heersers kon pogings gewees het om wettigheid aan sy bewind te verleen. Amenemhat I het sy hoofstad van Thebe na Itjtawy geskuif en is by Lisjt begrawe.



</doc>
<doc id="89161" url="https://af.wikipedia.org/wiki?curid=89161" title="Amenemhat II">
Amenemhat II

Noebchaoere Amenemhat II was die derde farao van die 12de Dinastie van Antieke Egipte. Min is bekend oor sy bewind van 35 jaar, nie eens die naam van sy koningin nie. Sy troonnaam, Noebchaoere, beteken "Goud is die Siele van Ra".

Hy was die seun van Senoesret I en sy hoofvrou, Neferu III. Die belangrikste rekord van sy bewind is op fragmente van ’n annale steen van Memphis. Dit vertel van sy vroeë bewind, insluitende skenkings aan verskeie tempels, van Nubiërs wat hom besoek, ’n veldtog na Sirië en die vernietiging van twee stede. Hy het in sy 33ste bewindsjaar sy seun, Senoesret II, as medeheerser aangestel om te verseker dat hy hom opvolg.

Sy Wit Piramide is by Dahsjoer gebou. Verskeie koninklike vroue is saam met hom begrawe, sommige met goue juweliersware. Vier grafkelders (drie koninklik) het ongeskonde gebly tot in 1894/5, toe dit ontdek is deur Jacques de Morgan.



</doc>
<doc id="89163" url="https://af.wikipedia.org/wiki?curid=89163" title="Serengeti Internasionale Lughawe">
Serengeti Internasionale Lughawe

Serengeti Internasionale Lughawe is 'n voorgestelde internasionale lughawe in die noorde van Tanzanië, beplan om die Serengeti Nasionale Park se oorsese toeriste te bedien.



</doc>
<doc id="89164" url="https://af.wikipedia.org/wiki?curid=89164" title="Droomstele">
Droomstele

Die Droomstele van Toetmoses IV, ook genoem die Sfinksstele, is in die eerste jaar van sy bewind, 1401 v.C., opgerig. Soos met ander farao's van die Nuwe Ryk, was dit ’n soort goddelike wettiging van sy bewind.

In die Droomstele vertel Toetmoses hoe hy as jong prins in die skadu van die Groot Sfinks aan die slaap geraak het. Die Sfinks het in ’n droom aan hom verskyn, sy koninkryk aan hom bemaak en hom gevra om hom te "red" van die sand wat sy ledemate bedek.

Die stele is ’n vertikale reghoek van 144 cm hoog, 40 cm breed en 70 cm lank. Die boonste toneel, links en regs, wys hoe Toetmoses offerandes aan die Groot Sfinks bring.


</doc>
<doc id="89165" url="https://af.wikipedia.org/wiki?curid=89165" title="Stele">
Stele

’n Stele (meervoud steles, van die Griekse στήλη, "stēlē") is ’n stuk steen of hout wat as ’n monument opgerig word, dikwels vir begrafnis- of gedenkingsdoeleindes. Hulle bevat dikwels teks en versierings, en is uitgekerf of geverf. Westerse grafstene is tradisioneel steles, maar word selde so beskryf.

Een van die bekendste steles is die Droomstele van Toetmoses IV, wat beskryf hoe die Groot Sfinks van Giza in ’n droom aan hom verskyn en sy koninkryk aan hom bemaak het.


</doc>
<doc id="89166" url="https://af.wikipedia.org/wiki?curid=89166" title="MiG-25">
MiG-25

Die Mikojan-Goerewitsj MiG-25 (Russies Микоян МиГ-25) is 'n derdegenerasie-vegvliegtuig wat in die Sowjetunie ontwerp is met die oog op lugsuperioriteit. Nadat die MiG-25 in die 1960's deur die ontwerpateljee van Mikojan-i-Goerewitsj ontwikkel is, is dit in 1970 deur die Sowjetlugmag in gebruik geneem. Die vegvliegtuig is nog steeds in beperkte diens van die Russiese Lugmag en andere.

Toe die vliegtuig die eerste keer op verkenningsfotografie (spioenasie) deur die Weste waargeneem is, het die groot vlerkoppervlak 'n enorme en hoogsbeweeglike vegter voorgestel. Terselfdertyd het die Amerikaanse ontwerpsteorieë ook tot hoër beweeglikheid ontwikkel, te danke aan gevegsondervinding wat tydens die Viëtnamoorlog opgedoen is. Die bestaan van die MiG-25 het tot ernstige kommer in die Westerse wêreld gelei, en 'n dramatiese prestasieverbetering is versoek vir die F-15 Eagle wat onder ontwikkeling was in die laat-1960's. 

Die vermoëns van die MiG-25 is beter verstaan ​​in 1976 toe die Sowjet-vlieënier Viktor Belenko in 'n MiG-25 via Japan oorgeloop het na die Verenigde State van Amerika. Nadat die MiG deeglik ondersoek is deur Amerika, blyk dit dat die swaar massa van die vliegtuig die groot vlerke genoodsaak het.

In verslae van die Noord-Atlantiese Verdragsorganisasie (NAVO) word na die MiG-25 as Foxbat verwys.



</doc>
<doc id="89167" url="https://af.wikipedia.org/wiki?curid=89167" title="IBAN">
IBAN

Die IBAN is 'n afkorting vir International Bank Account Number. Die konsep van die IBAN het vanuit die Europese Unie gekom om handel tussen verskeie lande te vergemaklik. Die IBAN word tans deur meer as sewentig lande gebruik. Die meeste van die lande is in Europa en die Midde-Ooste, maar sluit ook, onder andere, Brasilië en Pakistan in. Die IBAN is amptelik deur ISO 13616:1997 gedefinieer. Sedert 2014 is die IBAN die enigste bankrekeningnommer wat gebruik mag word vir alle euro bank-handelings in die EU.

Die presiese formaat van die IBAN is nie dieselfde in elke land nie. 'n Land wat gebruik wil maak van die IBAN vir internasionale doeleindes moet hul formaat met SWIFT ("Society for Worldwide Interbank Financial Telecommunication") registreer. Die formaat van die IBAN is:

Wanneer 'n IBAN geskryf of gedruk is, is dit die gewoonte om 'n spasie na elke vierde teken in te voeg. Hierdie spasies is nie in die elektroniese vorm nodig nie.

Tipiese IBAN-formate word hieronder aangegee. In die kolom "BBAN-formaat", dui die letter "n" 'n syfer aan, die letter "a" 'n hoofletter en die letter "c" óf 'n hoofletter óf 'n syfer aan:

Die IBAN gebruik 'n modulo-97-kontrole (ISO 7064) algoritme om die kontrolesom te bereken. Die kontroleer-toets sorg dat as 'n mens 'n fout begaan wanneer hulle 'n IBAN afskryf, is dit blykbaar dat die fout gestrik sal wees. Dus kan 'n mens die IBAN van 'n ontvanger op sy eie rekenaar kontroleer voordat hy 'n elektroniese handeling maak.

Die algoritme lui dus:

Voorbeeld (fiktiewe Britse bank: Landkode = "GB", kontrolesom = "82", BIC takkode = "WEST", takkode ("sort code") "12-34-56", rekeningnommer = "98765432"):


</doc>
<doc id="89168" url="https://af.wikipedia.org/wiki?curid=89168" title="Mikojan">
Mikojan

Die Russiese vliegtuigkorporasie MiG (Russies: Российская самолетостроительная корпорация «МиГ») is 'n Russiese gesamentlike aandeleonderneming. Dit het aanvanklik die Mikojan-en-Goerewitsj-ontwerpburo (Russies: Микоян и Гуревич, МиГ) geheet, maar later slegs "Mikojan". Dit is 'n militêre vliegtuigontwerpburo wat hoofsaaklik vegvliegtuie ontwerp, met sy hoofkantoor in Begowoi-distrik, Noord- Administratiewe Okroeg, Moskou.

Dit was voorheen 'n Sowjet-ontwerpburo, en is deur Artem Mikojan en Michail Goerewitsj gestig as "Mikojan en Goerewitsj", met die burovoorvoegsel "MiG". Ná Mikojan se dood in 1970 is Goerewitsj se naam geskrap uit die buro se naam, hoewel die "MiG" gebly het. Die firma bedryf ook verskeie masjienbou- en ontwerpburo's, insluitend die Kamof-helikopteraanleg.

MiG-vliegtuie is die stapelvoorsiening vir die voormalige Sowjet- en huidige Russiese Lugmag, en die Sowjetunie het baie van hierdie vliegtuie aan regerings binne sy invloedsfeer verkoop. Hulle is gebruik deur die weermagte van China, Noord-Korea, en Noord-Viëtnam in lugkonfrontasies met die Amerikaanse en Geallieerde magte, en vorm ook deel van die lugmagte van baie Arabiese lande.

In 2006 het die Russiese regering al die Mikojanaandele saamgesmelt met Iljoesjin, Irkoet, Soechoi, Toepolef en Jakowlef in 'n nuwe maatskappy met die naam Verenigde Vliegtuigkorporasie. Mikojan en Soechoi is spesifiek binne dieselfde bedryfseenheid geplaas.


</doc>
<doc id="89171" url="https://af.wikipedia.org/wiki?curid=89171" title="MiG-23">
MiG-23

Die Mikojan-Goerewitsj MiG-23 (Russies Микоян и Гуревич МиГ-23; NAVO verslagnaam: Flogger) is 'n veranderlike geometrie vegvliegtuig, ontwerp deur die Mikojan-Goerewitsj ontwerpburo in Moskou in die voormalige Sowjetunie. Dit is 'n Sowjet-derdegeslag-vegvliegtuig, met soortgelyke ouderdom as ander Sowjetvegters soos die MiG-25 "Foxbat". 

Dit was die eerste poging deur die Sowjetunie om afkyk/afskietradar te gebruik en een van die eerste modelle om bewapen te word met buite-sigafstand missiele, en die eerste MiG produksievegvliegtuie om innames aan die kante van die romp te hê. Produksie het in 1970 'n aanvang geneem en bereik 'n groot aantal met meer as 5 000 vliegtuie gebou tot 1985. Die MiG-23 is tans steeds in beperkte gebruik by verskeie uitvoerkliënte.

Die MiG-23 se ontwerp is ook gebruik as basis vir die Mikojan MiG-27, 'n toegewyde grondaanvalvariant. Onder klein veranderinge, is die MiG-23 se neusgemonteerde radarstelsel in die MiG-27 vervang met 'n optiese paneel met 'n laseraanwyser en 'n TV-kamera. Grondaanvalweergawes van die MiG-23 is ook geproduseer en het groter uitvoersukses behaal as gevolg van sy multi-sendingvermoë.

In verslae van die Noord-Atlantiese Verdragsorganisasie (NAVO) word na die MiG-23 as Flogger verwys.



</doc>
<doc id="89172" url="https://af.wikipedia.org/wiki?curid=89172" title="Colette">
Colette

Sidonie-Gabrielle Colette (Saint-Sauveur-en-Puisaye, 28 Januarie 1873 - Parys, 3 Augustus 1954) was 'n Franse skrywer. Sy het haar boeke onder haar familienaam, sonder voornaam of voorletters gepubliseer. Sy is veral bekend vir haar romans: "Chéri" (1920), "La chatte" (1933) en "Gigi" (1944).

Colette was die jongste van vier dogters van die belastinggaarder (en voormalig offisier) Jules-Joseph Colette en Adèle Eugénie Sidonie ("Sido") Landoy. Haar vroeëre jeug is sterk deur haar moeder oorheers, met wie sy altyd deur briewewisseling in kontak gebly het.

In 1893 trou sy met Henry Gauthier-Villars (Willy), wat veel ouer as sy was, en vestig haarself in Parys. Dit was die begin van haar literêre loopbaan, maar sy verloor kontak met haar moeder en die natuur, waarna sy haar lewe lank in haar werke sal terughunker.

Haar man sluit haar soms vir lang periodes op en dwing haar om 'n aantal outobiografiese romans oor haar skooljare te skryf. Hy publiseer die werke onder sy eie naam, "Willy". Tussen 1900 en 1903 skryf sy haar vier min of meer outobiografiese Claudine-romans. Die reeks het onmiddellik groot sukses behaal en het talle erotiese tonele bevat. Kort na die laaste Claudine-roman skei hulle as gevolg van haar man se kompulsiewe karakter, ontrouheid en onenigheid oor die kopiereg van haar boeke. Sy het later haar teleurstelling oor haar gestrande huwelik in "La Retraite sentimentale" (1907) verwerk, waarin sy met weemoed op haar verlore jeug terugblik.
Na haar egskeiding woon Colette 'n tyd lank saam met die skrywer Natalie Clifford Barney. Sy veroorsaak 'n groot skandaal in 1907 tydens die opvoering van 'n pantomime (‘Rêve d'Égypte’) in die Moulin Rouge toe sy 'n ander vrou soen. Sy beskryf haar lewe as aktrise in haar romans "L'Ingénue libertine" (1909), "La Vagabonde" (1910) en "L'Entrave" (1913).

In 1910 word Colette die literêre bestuurder van die dagblad "Le Matin" en ontmoet haar tweede man, Henri de Jouvanel, die vader van haar dogter (Bel Gazou). In die jare 1913 tot 1920 ontpop sy as 'n volwaardig joernalis. Haar novelle "Mitsou ou comment l’esprit vient aux filles" (1917) vertolk haar nuwe optimisme. Sy begin om aan liefde te glo, maar die man word steeds meerendeels as 'n swak figuur wat die harmoniese wêreld van die vrou verstoor beskryf, en daarom slegs 'n marginale rol in haar lewe speel. Haar eerste roman wat as 'n vervolgverhaal verskyn, "Chéri" (1920) beskryf die versaking van die liefde tussen Lea en die veel jonger Chéri, omdat sy insien dat verset teen die tyd nutteloos is. Die jongman, wat 'n obsessie as gevolg van Lea se aftakeling ontwikkel, sien slegs een uitweg in selfmoord ("La fin de Chéri", 1926).
Colette is in 1924 na 'n opspraakwekkende verhouding met haar stiefseun, Bertrand de Jouvenel van Henri geskei.

In 1925 ontwikkel Colette 'n verhouding met die jong Belg, Maurice Goudeket, met wie sy in 1935 trou. Met "La Naissance du jour" (1928) en "Sido" (1929) maak sy haarself los van alle ydelheid en illusies oor die liefde. Sy verloor egter nie haar lewenslus nie en bly steeds geboei deur die vele aspekte van die liefde. Drie romans oor jaloesie volg: "Le Pur et l'Impur" (1932), "La Chatte" (1933) en "Duo" (1934). Sy het hierdie as haar beste werke beskou.

Om die mense met wie sy haar vrese tydens die Tweede Wêreldoorlog gedeel het op te beur, het sy in die tydperk 'n aantal ligter romans geskryf, waarvan "Gigi" die bekendste is. Gigi is twee keer verfilm, dit is in 'n toneelstuk verwerk en die storie is vir 'n musiekblyspele gebruik.

In 1945 tree sy tot die "Académie Goncourt" toe. In 1953 word sy as 'n offisier in die erelegioen ("Légion d'honneur") aangewys en word sy 'n lid van die "Académie royale de langue et de littérature françaises de Belgique".

Colette se tagtigste verjaardag is in Frankryk as 'n nasionale gebeurtenis gevier. Toe sy in 1954 sterf het sy 'n staatsbegrafnis ontvang.





</doc>
<doc id="89173" url="https://af.wikipedia.org/wiki?curid=89173" title="Hennie van Loggerenberg">
Hennie van Loggerenberg

Hennie van Loggerenberg was 'n bekende TV- en radio-persoonlikheid en 'n boereorkeslegende. Hy is bekend as die man agter die deuntjies van Kraaines, Wielie Walie, Liewe Heksie en Casimir. Voor televisie was hy die stem agter die Vrydagaand inbelradioprogram "Skemerkelkie".

Van Loggerenberg het jare lank as 'n vervaardiger by die SAUK gewerk en was die hoofbeoordelaar van hulle boereorkeskompetisie. Hy was ook 'n hoofbeoordelaar van KykNET se Sakkie langarm-kompetisie,

Van Loggerenberg is op 3 Augustus 2014 op 76-jarige ouderdom na 'n lang siekbed in sy slaap oorlede. Hy laat vier kinders, Francois, Anya, Johann en Reneé (Marais), asook 'n kleinkind Charl-Francois (Marais) agter.



</doc>
<doc id="89174" url="https://af.wikipedia.org/wiki?curid=89174" title="MiG-21">
MiG-21

Die Mikojan-Goerewitsj MiG-21 (Russies: Микоян и Гуревич МиГ-211) is 'n supersoniese straalvegvliegtuig wat in die Sowjetunie met die oog op lugsuperioriteit ontwikkel is. Nadat die vegvliegtuig deur die Mikojan-Goerewitsj Ontwerpburo in Moskou ontwerp en laat bou is, is dit in 1959 deur die destydse Sowjetlugmag in gebruik geneem. Die vliegtuig is sedertdien onttrek aan Russiese diens.

Sy bynaam is "Balalaika", a.g.v. die vliegtuig se ooreenkoms in vorm met die Russiese musiekinstrument, en volgens Poolse vlieëniers te danke aan die vorm van die romp.

Vroeë weergawes was tweedegeslag vegvliegtuie, terwyl latere weergawes beskou word as derdegeslag vegvliegtuie. Ongeveer 60 lande oor vier kontinente het met MiG-21s gevlieg, en 'n halfeeu na sy eerste vlug is hy nog steeds in baie lande se diens. Die vegter hou verskeie lugvaartrekords, by name is dit die mees-vervaardigde supersoniese straalvliegtuig in lugvaartgeskiedenis. Dit is ook die mees-vervaardigde vegvliegtuig sedert die Koreaanse Oorlog en het die langste produksieloop van 'n vegvliegtuig (1959-1985 oor al die modelle) gehad. 

In verslae van die Noord-Atlantiese Verdragsorganisasie (NAVO) word na die MiG-21 as Fishbed verwys.


</doc>
<doc id="89176" url="https://af.wikipedia.org/wiki?curid=89176" title="Balalaika">
Balalaika

Die balalaika (Russies: балалайка, uitgespreek [bəlɐlajkə]) is ’n Russiese musiekinstrument met ’n kenmerkende driehoekige klankkas en drie snare. Twee snare is gewoonlik dieselfde gestem en die derde een ’n kwart hoër. Laasgenoemde word gebruik om melodieë en akkoorde te speel. Die instrument word dikwels vir Russiese volksmusiek en gebruik.

Die balalaikafamilie sluit instrumente van verskillende groottes in. Van die hoogste tot die laagste toonhoogte is hulle die piccolo, prima, secunda, alt, bas en kontrabas.

Sommige orkeste bestaan slegs uit verskillende balalaikas; hulle speel gewoonlik klassieke musiek wat spesiaal vir die balalaika geskryf is. Die primabalalaika is die algemeenste en die piccolo is skaars. Almal is driehoekig en van hout, gewoonlik esdoring, gemaak. 

Die prima-, secunda- en altbalalaika word óf met die vingers óf met ’n plektrum gespeel, na gelang van die musiek. Die bas en kontrabas, wat op pote op die grond staan, word met leerplektrums gespeel. Die skaars piccolo word gewoonlik met ’n plektrum gespeel.

Die eerste keer dat die term "balalaika" gebruik is, was in 1688 in ’n Russiese dokument. Die woord word van die 18de eeu af in Oekraïens gebruik. Die balalaika word onder meer genoem in Nikolai Gogol se "Dooie Siele", wat tussen 1837 en 1842 geskryf is.

Die algemeenste solo-instrument is die prima, wat tot E–E–A gestem word (die twee laagste snare word dieselfde gestem). Soms word die balalaika deur folk-musikante in ’n "kitaarstyl" tot G–B–D gestem (’n na-aping van die drie hoogste snare van die Russiese kitaar). Dit is dan makliker vir kitaarspelers om die instrument te bespeel, maar klassieke balalaikaspelers vermy dié stemming. Dit kan ook tot E–A–D gestem word, soos sy neef die domra. Die folk-stemming "voor Andrejef" D–F–A was baie gewild, want dit het dit makliker gemaak om sekere riffs te speel.

Balalaikas is al in die volgende groottes gemaak:

Primabalalaikas met ses snare (drie stelle dubbele snare) is ook algemeen. Hulle het diwels ’n "kitaarstemming". Altbalalaikas met vier stringe is ook beskikbaar en word in die orkes van die Pjatnitski-folkkoor gebruik.

Die presiese oorsprong van die balalaika is onseker. Daar word egter ooreengestem dat dit ontstaan het uit die domra, ’n instrument uit die Kaukasus-streek van Rusland. Daar is ook ooreenkomste met die Kazachse dombra, wat twee snare het, en die Mongoolse topshur.

Vroeë afbeeldings van die balalaika wys dit het tussen twee en ses snare gehad. Die eerste keer dat die instrument genoem is, is in ’n dokument uit 1688. Volgens ’n Krelin-wag se logboek is twee mense gekeer om die balalaika te speel terwyl hulle dronk was. Ook in dokumente uit 1700 en 1714 word die instrument genoem. In die vroeë 18de eeu het die term in Oekraïense dokumente begin verskyn.

In die 1880's het die professionele vioolspeler Wasili Wasilijewitsj Andrejef, met die hulp van die vioolmaker W. Iwanof, dit ontwikkel wat die gestandaardiseerde balalaika sou word. Orkeste het dié instrument begin gebruik. ’n Paar jaar later is die balalaika verder verfyn. 

Andrejef het die ontwerp gepatenteer en talle tradisionele Russiese folkwerke vir die orkes geskryf. Hy het ook ’n aantal konsertstukke vir die instrument gekomponeer.




</doc>
<doc id="89177" url="https://af.wikipedia.org/wiki?curid=89177" title="Langvin-mako">
Langvin-mako

Die Langvin-mako ("Isurus paucus") is 'n haai wat wêreldwyd in tropiese water voorkom. Dit word soms gevind om die kus van Suider-Afrika. In Engels staan die haai bekend as die "Longfin mako".





</doc>
<doc id="89179" url="https://af.wikipedia.org/wiki?curid=89179" title="Isurus">
Isurus

Die Mako(haai) ("Isurus") is 'n genus van haaie in die familie van haringhaaie ("Lamnidae"). Makohaaie wissel van 2.5 tot 4.5 meter in lengte en het 'n geskatte maksimum gewig van 800 kg. Hulle kan teen 'n spoed van tot 60 km/h swem en kan tot 7 meter in die lug in spring.

Die genus omvat twee lewende spesies:

Die volgende uitgestorwe spesies is van fossiele bekend:



</doc>
<doc id="89181" url="https://af.wikipedia.org/wiki?curid=89181" title="Kleintand-sambokhaai">
Kleintand-sambokhaai

Die Kleintand-sambokhaai ("Alopias pelagicus") is 'n haai wat voorkom in die Indiese-Pasifiese area en aan die ooskus van Suider-Afrika tot by KwaZulu-Natal. Die haai se kop en lyf is donkerblou tot grys op die rugkant terwyl die maag neig na wit. Die boonste stertvinlob is nouer en langer as die van die Grootoog-sambokhaai. In Engels staan die haai bekend as die "Smalltooth thresher".





</doc>
<doc id="89183" url="https://af.wikipedia.org/wiki?curid=89183" title="Senoesret II">
Senoesret II

Chakeperre Senoesret II was die vierde farao van die 12de Dinastie van Antieke Egipte. Hy het van 1897 tot 1878 v.C. regeer en is ná sy dood in sy piramide by el-Lahoen begrawe.

Senoesret II het ’n groot belangstelling getoon in die Faijoem-oasestreek en het ’n uitgebreide besproeiingstelsel van Bahr Joesoef na die Moeris-meer aangelê deur ’n groot dyk by el-Lahoen en ’n netwerk kanale te bou. Die doel was om die gebied wat bewerk kon word, te vergroot. Die belangrikheid van die projek word beklemtoon deur die feit dat Senoesret die koninklike dodeakker van Dahsjoer na el-Lahoen geskuif het, waar hy sy piramide gebou het. Dié gebied sou die politieke hoofstad bly tydens die 12de en die 13de Dinastie van Egipte. Hy het ook die eerste bekende werkerskwartier op die nabygeleë dorp Senoesrethotep (Kahoen) gebou.

Anders as sy voorgangers het Senoesret goeie verhoudinge gehad met sy nomarge (provinsiale goewerneurs), wat amper net so ryk soos hy was. Sy sesde bewindsjaar word uitgebeeld in ’n muurskildering in die grafkelder van ’n plaaslike nomarg met die naam Chnoemhotep by Beni Hasan. Die akademikus Eugene H. Merrill het gemeen Senoesret II was dalk die farao sonder naam wat in die Bybelse storie van Josef genoem word.

In 1889 het die Engelse Egiptoloog Flinders Petrie ’n "fantastiese goue koninklike oeraeoes" wat oorspronklik deel van Senoesret se geroofde grafskatte moes gewees het, ontdek in ’n oorvloeide kamer van die koning se grafkelder. Dit is nou in die Kaïro-museum.

Argeoloë het sy dogter, prinses Sithathorioenet, se grafkelder ook daarnaby gevind. Verskeie juweliersware daarin sluit twee borssiersels en ’n kroon in.

In 2009 het Egiptiese argeoloë aangekondig dat hulle tydens nuwe uitgrawings ’n kis naby die Lahoen-piramide ontdek het met mummies in helder geverfde houtkiste. Dit was na berig word die eerste mummies wat in die sandbedekte woestynrotse om die piramide ontdek is.




</doc>
<doc id="89185" url="https://af.wikipedia.org/wiki?curid=89185" title="Gannagapas">
Gannagapas

Die Gannagapas is 'n bergpas tussen Middelpos en die oostelike ingang tot die Tankwa Karoo Nasionale Park. Die pas was een van drie trekroetes van die blanke pionierboere oor die Roggeveldberge. Hierdie wapad word vir die eerste maal in 1778 vermeld, maar is na verbeterings deur Thomas Bain in 1895 baie meer gebruik. Unieke plantspesies kom die die gebied van die pas voor, naamlik "Babiana virginea", "Strumaria pubescens" en die "Tylecodon paniculatus" (die botterboom). Aan die bopunt van die pas is 'n hotel.





</doc>
<doc id="89186" url="https://af.wikipedia.org/wiki?curid=89186" title="Amenemhat III">
Amenemhat III

Amenemhat of Amenemhet III was ’n Egiptiese farao van die 12de Dinastie. Hy het van omstreeks 1860 tot 1814 v.C. regeer – die langste bewind bekend. Dit is gevind in ’n papirus uit die 46ste jaar van sy regering. Sy bewind word beskou as die goue era van die Middelryk van Antieke Egipte. Hy kon tot 20 jaar saam met sy pa, Senoesret III, regeer het.

Aan die einde van sy bewind het hy die troon gedeel met sy opvolger, Amenemhet IV. Sy dogter, Sobekneferoe, het Amenemhat IV later opgevolg as die laaste heerser van die 12de Dinastie. Amenemhat III se troonnaam, Nimaatre, beteken "Behorende tot die Geregtigheid van Ra".

Tydens sy lang bewind het Amenemhat die werk van sy pa voortgesit om die Fajoem-depressie met die Nylrivier te verbind. ’n Kanaal van 16 km lank en 1,5 km breed, bekend as "Mer-Wer" (die "Groot Kanaal") is gebou; dit is nou bekend as Bahr Joessef. ’n Meer is gevorm wat 13 miljard m vloedwater per jaar kon hou. Dié enorme ingenieursprojek is eindelik deur sy seun, Amenmehat IV, voltooi en het Fajoem laat vooruitgaan. Dié gebied was tot 230 v.C. die land se broodmandjie.



</doc>
<doc id="89188" url="https://af.wikipedia.org/wiki?curid=89188" title="Dassault Falcon 7X">
Dassault Falcon 7X

Die Dassault Falcon 7X is 'n ruimkajuit, langreikafstand besigheidstraler wat vervaardig word deur Dassault Aviation, die vlagskip aanbieding van hul besigheidstralerlyn. Dit is die eerste keer by die Paryse Lugskou in 2005 aan die publiek vertoon.

Dit is die eerste ten volle elektroniesbeheerde besigheidstraler. Dit is ook toegerus met dieselfde avionika suite, die Honeywell Primus Epic "Enhanced Avionics System" (EASy), wat op die Falcon 900EX en later op die Falcon 2000EX gebruik is.
Die Falcon 7X is bekend vir sy uitgebreide gebruik van rekenaargesteunde ontwerp en die vervaardiger beweer dat dit die "eerste vliegtuig is wat geheel en al ontwerp was op 'n virtuele platform", met behulp van Dassault Systèmes 'CATIA' en 'PLM' produkte.

Dit is ook ongewoon met sy S-buis sentrale enjin, en is een van slegs twee driestralers tans in produksie, die ander een is die Dassault Falcon 900. Dit is ook die eerste produksie-Falcon om vlerktippe aan te bied.

In Februarie 2010 is Dassault Falcon en BMW Groep DesignworksUSA bekroon met die 2009 "Good Ontwerp"-toekenning deur The Chicago Athenaeum en die European Centre for Architecture Art Design vir hul suksesvolle samewerking met die nuwe Falcon 7X binneruimopsie. 



</doc>
<doc id="89189" url="https://af.wikipedia.org/wiki?curid=89189" title="Pallo Jordan">
Pallo Jordan

Zweledinga Pallo Jordan (gebore op 22 Mei 1942 te Kroonstad) is 'n voormalige Suid-Afrikaanse politikus en kabinetsminister (1994–2009). Hy was 'n lid van die African National Congress se Nasionale Uitvoerende Komitee. Hy het as die minister van kuns en kultuur (2004–2009), minister van omgewingsake (1996–1999), en die minister van pos, telekommunikasie en uitsaaiwese (1994–1996) gedien.

Volgens sy CV het hy aan die Universiteit van Wisconsin-Madison in die Verenigde State van Amerika en die London School of Economics studeer. Sy amptelike biografie beweer dat hy 'n PhD ontvang het, maar 'n koerantondersoek het in Augustus 2014 aan die lig gebring dat hy oor geen tersiêre kwalifikasies hoegenaamd beskik nie. Hy het hierna oneervol bedank uit die ANC en aktiewe politiek.

Hy was by verskeie naamveranderings (of pogings daartoe) betrokke, onder andere die omstrede Pretoria-Tshwanenaamverandering. In Junie 2006 is aangekondig dat hy Lydenburg se naam na Mashishing verander het. Die naam het egter nog nie posgevat nie en padtekens en besighede (soos die "Lydenburg Museum") gebruik steeds die ou naam.



</doc>
<doc id="89193" url="https://af.wikipedia.org/wiki?curid=89193" title="Toetmoses IV">
Toetmoses IV

Toetmoses IV (ook bekend as Thutmose IV) was die agtste farao van Antieke Egipte se 18de Dinastie. Hy het omstreeks die 14de eeu v.C. regeer. Sy troonnaam, Mencheperoere, beteken "Gevestig in vorme is Ra".

Toetmoses IV was die seun van Amenhotep II, maar hy was nie die kroonprins en verkose opvolger nie. Sommige geleerdes glo hy het dalk die troon van sy ouer broer afgeneem en sy Droomstele laat oprig om sy onverwagte bewind te wettig. Toetmoses se grootste prestasie was die restourasie van die Groot Sfinks by Giza en die bou van die Droomstele. Op die stele vertel hy hoe hy langs die Sfinks aan die slaap geraak het. Die Sfinks het met hom begin praat en sy koninkryk aan Toetmoses belowe as hy hom verlos van die sand waaronder sy pote begrawe was. Ná die restourasie van die Sfinks het hy die stele tussen die Sfinks se pote geplaas.

Min is bekend oor sy bewind van tien jaar. Hy het in sy agtste bewindsjaar omstreeks 1393 v.C. ’n klein opstand in Nubië onderdruk en word op ’n stele die "veroweraar van Sirië" genoem, maar nie veel meer is bekend oor sy militêre bedrywighede nie.

Toetmoses se bewind is betekenisvol omdat hy die farao van die Nuwe Ryk was wat vreedsame betrekkinge met Egipte se vyand Mitanni aangeknoop het. Hy het met ’n prinses uit dié streek getrou om die nuwe bondgenootskap te versterk.

Nes ander farao's van dié tyd het Toetmoses IV op groot skaal gebou. Hy het die oostelike obelisk by die tempel van Karnak voltooi wat deur Toetmoses III begin is. Dit was op 32 m die hoogste obelisk wat ooit in Egipte opgerig is. In 357 n.C. het die Romeinse keiser Constantius II dit na die terrein van die Circus Maximus in Rome geskuif. Dit is in 1588 deur pous Sixtus V by die Piazza San Giovanni opgerig, waar dit vandag bekend is as die Lateraanse Obelisk.

Toetmoses IV het ook ’n unieke kapel en suilesaal by die Karnak-hooftempel laat aanbou. Die kapel was vir mense wat nie die hooftempel mag besoek het nie. Dit was ’n plek "waar Amoen die gebede van die dorpenaars kon aanhoor". Dié kapel en suilesaal is gerestoureer deur Franse geleerdes van die sending "Centre Franco-Egyptien D'Étude des Temple de Karnak" in Karnak.



</doc>
<doc id="89194" url="https://af.wikipedia.org/wiki?curid=89194" title="Langkam-saagvis">
Langkam-saagvis

Die Langkam-saagvis ("Pristis zijsron") is 'n saagvis wat voorkom in die Indiese-Pasifies area, die Rooisee en aan die ooskus van Afrika. In Engels staan die vis bekend as die "Longcomb sawfish".




</doc>
<doc id="89197" url="https://af.wikipedia.org/wiki?curid=89197" title="Atlantiese drilvis">
Atlantiese drilvis

Die Atlantiese drilvis ("Torpedo nobiliana") is 'n drilvis wat voorkom vanaf die Wes-Kaap tot by Port Elizabeth. In Engels staan die vis bekend as die "Black torpedo" en die "South coast torpedo".




</doc>
<doc id="89199" url="https://af.wikipedia.org/wiki?curid=89199" title="Amenhotep II">
Amenhotep II

Amenhotep II (ook soms gelees as Amenophis, "Amoen is Tevrede") was die sewende farao van Antieke Egipte se 5de Dinastie. Hy het ’n groot koninkryk van sy pa, Toetmoses III, geërf en het dit behou deur middel van ’n paar militêre veldtogte in Sirië. Hy het egter minder as sy pa oorlog gemaak en gedurende sy bewind is die vyandelikheid gestaak tussen Egipte en Mitanni, die twee groot moondhede wat meegeding het om mag in Sirië. Hy het van 1427 tot 1401 v.C. regeer.

Amenhotep II was die seun van Toetmoses III, maar nie die oudste nie. Sy pa se eerste vrou en hul seun is egter tussen sy 24ste en 35ste bewindsjaar oorlede, en die koning is daarna weer getroud. Amenhotep was hul seun.

Amenhotep het in Memphis in die noorde grootgeword in plaas van Thebe, die tradisionele hoofstad. Voordat hy op 18 farao geword het, was hy en sy pa vermoedelik meer as twee jaar lank medeheersers.

Die koning was bekend vir sy fisieke krag en het glo op sy eie sewe prinse by Kadesj doodgemaak tydens ’n Siriese veldtog, wat hy gewen het.

In sy sewende bewindsjaar was daar ’n groot rebellie in Sirië en hy het sy leër na die Levant gestuur om dit te onderdruk. Daar is geen aanduidings van ’n groot oorwinning nie en daar word geglo hy het net klein eenhede na Sirië gestuur om die bewoners trou aan hom te laat sweer (beloftes wat gou ná sy vertrek weer verbreek is), of hy het die veldtog verloor.

Albei kere is onluste aangewakker deur die koning van die vyandelike Mitanni. Die opkoms van die Hetiete het Mitanni egter moontlik aangespoor om ’n bondgenoot te soek en die een of ander verdrag is met Egipte gesluit. Hierna het Amenhotep op binnelandse sake en Egiptiese welvaart gekonsentreer, buiten een veldtog in Nubië wat hy blykbaar gewen het.




</doc>
<doc id="89200" url="https://af.wikipedia.org/wiki?curid=89200" title="Amarna">
Amarna

Amarna (algemeen bekend as el-Amarna of Tell el-Amarna; Arabies: العمارنة) is ’n groot argeologiese terrein in Egipte wat die ruïnes bevat van die nuwe hoofstad wat gebou is deur farao Achenaten van die 18de Dinastie (omstreeks 1353 v.C.).

Die naam van die stad is in Antieke Egipte geskryf as Achetaten, "Horison van die Aten". Dit is gebou vir die farao se nuwe geloof, die aanbidding van die sonskyf, Aten. Die stad het kort daarna leeggeloop toe Achenaten se seun, Toetankamen, aan die bewind kom en die stad verlaat om na sy geboorteplek, Thebe, terug te keer.

Hierna was die stad onbewoon totdat die Romeine hulle aan die Nylrivier begin vestig het.

Die gebied lê op die oosoewer van die Nyl in die moderne Egiptiese provinsie Minja, sowat 312 km suid van Kaïro.




</doc>
<doc id="89202" url="https://af.wikipedia.org/wiki?curid=89202" title="Pi-Ramses">
Pi-Ramses

Pi-Ramses ("Pi-Ramses Aa-nachtoe", "Huis van Ramses, Groot in Oorwinning") was die nuwe hoofstad wat deur farao Ramses II (bewind 1279–1213 v.C.) van die 19de Dinastie laat bou is by Qantir, naby die ou terrein van Avaris.

Die stad het voorheen gedien as ’n somerpaleis van Seti I (omstreeks 1290–1279 v.C.), en is vermoedelik reeds deur Ramses I (omstreeks 1292–1290 v.C.) laat bou terwyl hy onder Horemheb gedien het.

Oorspronklik is geglo die stad het minder belangrik geword ná die val van die Egiptiese owerheid in die buiteland tydens die 20ste Dinastie, en dat dit daartoe gelei het dat die stad sy status as koninklike woonplek verloor het. Dit is nou bekend dat die sytak van die Nylrivier waaraan die stad geleë was, omstreeks 1060 v.C. begin toeslik het en dat die stad toe nie water gehad het nie. ’n Nuwe sytak is eindelik meer wes gevorm. Die 20ste Dinastie het hul woonplek na die nuwe sytak geskuif en die stad Tanis as nuwe hoofstad van Benede-Egipte gebou op sy oewer, 100 km noordwes van Pi-Ramses. Die farao's van die 21ste Dinastie het al die ou tempels, obeliske, steles, standbeelde en sfinkse van Pi-Ramses na die nuwe terrein geskuif. Groot geboue is in seksies afgebreek en by Tanis weer aanmekaargesit. Stene van minder belangrike geboue is gebruik vir nuwe tempels en geboue.



</doc>
<doc id="89203" url="https://af.wikipedia.org/wiki?curid=89203" title="Amenhotep III">
Amenhotep III

Amenhotep III (Egipties: "Amāna-Ḥātpa", "Amoen is Tevrede") was die negende farao van Antieke Egipte se 18de Dinastie. Hy het sy pa, Toetmoses IV, opgevolg.

Sy bewind was een van vooruitgang en artistieke glans terwyl Egipte die hoogtepunt van sy internasionale mag bereik het.



</doc>
<doc id="89204" url="https://af.wikipedia.org/wiki?curid=89204" title="Achenaten">
Achenaten

Achenaten ("Doeltreffend vir Aten"; voor die vyfde jaar van sy bewind bekend as Amenhotep IV) was ’n farao van Antieke Egipte se 18de Dinastie. Hy het 17 jaar lank regeer en is in 1336 of 1334 v.C. oorlede. Hy is veral daarvoor bekend dat hy Egipte se tradisionele aanbidding van verskeie gode versaak en ’n monoteïstiese aanbidding van die sonskyf, Aten, aangehang het.

Sy godsdiens is egter nie aanvaar nie. Ná sy dood is sy monumente afgebreek en versteek, sy standbeelde is vernietig en sy naam is nie in die koningslys opgeneem nie. Die tradisionele godsdiens is geleidelik heringestel en latere dinastieë het hom en sy opvolgers veroordeel; hulle het na hom verwys as "die vyand" of "daardie misdadiger".

Achenaten was feitlik vergete tot met die ontdekking in die 19de eeu deur Flinders Petrie van die terrein van Achetaten, die stad wat hy laat ontwerp het vir die aanbidding van Aten, by die huidige Amarna. Vroeë opgrawings van Achetaten het ’n nuwe belangstelling in dié farao gaande gemaak en ’n mummie wat in 1907 in tombe KV55 ontdek is, is waarskynlik syne. Volgens DNS-toetse is die man wat in KV55 begrawe is die pa van farao Toetankamen.

Die moderne belangstelling in Achenaten en sy hoofkoningin, Nefertiti, is deels vanweë sy verbintenis met Toetankamen (hoewel laasgenoemde se ma nie Nefertiti was nie, maar ’n mummie wat "Die Jonger Dame" genoem word).

Die toekomstige Achenaten was ’n jonger seun van Amenhotep III en sy hoofkoningin, Tije. Die oudste seun, kroonprins Toetmoses, was eintlik sy pa se erfgenaam, maar hy is redelik jonk dood en die volgende aanspraakmaker op die troon was ’n prins met die naam Amenhotep.

Daar is groot onenigheid oor of Amenhotep IV die troon ná sy pa se dood bestyg het en of daar ’n tydperk was dat hulle saam regeer het (tot 12 jaar, volgens sommige Egiptoloë). Moderne kenners soos Eric Cline, Nicholas Reeves, Peter Dorman en ander is teen die idee van ’n lang medeheerskappy. Ander, soos Donald Redford, William Murnane, Alan Gardiner en meer onlangs Lawrence Berman in 1998, meen daar was geen tydperk van medeheerskappy nie.

In Februarie 2014 het die Egiptiese minister van oudhede aangekondig daar is omvattende bewyse dat Achenaten en sy pa minstens agt jaar lank saam regeer het. Die bewyse kom van inskripsies wat ontdek is in die Luxor-tombe van visier Amenhotep-Hoei.

Amenhotep IV is in Thebe gekroon en daar het hy ’n bouprogram begin. Kort daarna het hy die bou van ’n tempel in Karnak wat aan Aten gewy is, gelas. Dit is die Gempaaten genoem en het bestaan uit ’n reeks geboue, onder meer ’n paleis en ’n gebou met die naam Huis van Benben wat aan Nefertiti gewy is. Verskeie ander tempels is ook in Karnak gebou. Hy het in dié tyd nie die aanbidding van Amoen onderdruk nie, en die hoëpriester van Amoen was in die vierde jaar van sy bewind steeds aktief.

Hy het as Amenhotep IV verskyn in die tempels van verskeie adellikes in Thebe.

Op dag 13, maand 8, jaar 5 van die farao se bewind het hy op die terrein van die nuwe stad Achetaten (nou bekend as Amarna) aangekom. ’n Maand vantevore het Amenhotep IV sy naam amptelik na Achenaten verander. Hy het die meeste van sy vyf faraoname in jaar 5 verander. Die enigste een wat hy behou het, was dié van sy praenomen, of troonnaam, Nefercheperoere.

’n Onlangse debat het ontstaan oor die mate waarin Achenaten sy godsdienshervormings aan sy volk opgedwing het. Hy het wel mettertyd die name van Aten en die godsdienstaal verander om ander gode uit te skakel; in ’n stadium het hy ook tradisionele gode se name op groot skaal uitgewis, veral dié van Amoen.

Van sy howelinge het hul naam verander om hul onderdanigheid aan ander gode te misken en eerder Aten (of Ra, met wie Achenaten vir Aten gelykgestel het) aan te hang. Maar selfs in Amarna self het sommiges name behou soos Ahmose ("kind van die maangod"), en die beeldhouer in wie se werkplek die beroemde borsbeeld van Nefertiti ontdek is, was bekend as Toetmoses ("kind van Toet"). Gelukbringers met die Oog van Horus en die name van gode soos Bes, Moet en Taweret is ook algemeen gedra. Dit dui daarop dat Achenaten redelik verdraagsaam was tot met ’n sekere gebeurtenis, miskien aan die einde van sy bewind.

Ná Achenaten se dood was veranderings aanvanklik geleidelik. Binne ’n dekade het ’n omvattende politieke, godsdiens- en kunshervorming egter begin om terug te keer na die norme van sy pa se bewind. ’n Groot deel van die kuns en geboue wat in Achenaten se tyd geskep is, is ná sy dood beskadig of vernietig, veral tydens die bewind van Horemheb en die konings van die vroeë 19de Dinastie. Boustene van Achenaten se bouprojekte is later gebruik as fondamentstene vir daaropvolgende heersers se tempels en tombes.

As Amenhotep IV was Achenaten van die begin van sy bewind af met Nefertiti getroud. Volgens inskripsies het hulle ses dogters gehad. Onlangse DNS-toetse het bewys hy was die pa van Toetankamen by een van sy susters, net bekend as "Die Jonger Dame". Die ouers van Smenchkare, sy opvolger, is onbekend en daar is al voorgestel dat dit die kind van Achenaten en een van sy onbekende vroue was.

’n Tweede vrou van Achenaten, Kija, is ook uit inskripsies bekend. Sommige meen sy kon die ma van Toetankamen, Smenchkare of albei gewees het.

Achenaten se kinders (bekend en teoreties), met hul geskatte geboortedatums, is:

Daar is al voorgestel Achenaten het dalk van sy dogters as seksmaats geneem in ’n poging om ’n seun te kry, maar dit is debatteerbaar. Dit is seker dat hy minstens een van sy dogters, Meritaten, as Groot Koninklike Vrou aangewys het, maar dit beteken nie noodwendig sy was ’n seksuele metgesel nie; sy kon net ’n belangrike seremoniële rol vervul het.



</doc>
<doc id="89207" url="https://af.wikipedia.org/wiki?curid=89207" title="Horemheb">
Horemheb

Horemheb ("Horus Jubel") was die laaste farao van Antieke Egipte se 18de Dinastie. Hy het óf van 1319 tot 1292 v.C. regeer óf van 1306 tot 1292 v.C. Hy was nie verwant aan enige van die voorafgaande heersers nie en was vermoedelik nie van koninklike afkoms nie.

Voordat hy farao geword het, was Horemheb die bevelvoerder van die leër onder Toetankamen en Ai. Ná sy bestyging van die troon het hy die staat hervorm en dit was tydens sy bewind dat die amptelike optrede teen die voormalige Amarna-heersers begin het. Hy het monumente van Achenaten laat afbreek en die materiaal gebruik vir nuwe bouprojekte. Horemheb was vermoedelik kinderloos, want hy het sy hofamptenaar Paramesse as sy opvolger aangewys. Dié het hom opgevolg as Ramses I.



</doc>
<doc id="89208" url="https://af.wikipedia.org/wiki?curid=89208" title="Atlas Cheetah">
Atlas Cheetah

Die Atlas Cheetah is 'n Suid-Afrikaanse vegvliegtuig wat ontwikkel is vir die Suid-Afrikaanse Lugmag (SALM) en tans nog deur die Ecuadorse Lugmag en Chileense Lugmag gebruik word. Dit was die eerstes wat gebou is as 'n groot opgradering van die Dassault Mirage III deur die Atlas Vliegtuigkorporasie (later Denel Aviation) van Suid-Afrika (gestig in 1965) en is gebaseer op die Israeliese Kfir vegter. Drie verskillende weergawes is geskep: 16 tweesitplek Cheetah D, 16 enkelsitplek Cheetah E en 38 enkelsitplek Cheetah C. Die Cheetah E is in 1992 onttrek en uit diens gestel en die Cheetah C en D in April 2008, hulle is almal in Suid-Afrika vervang deur die Saab JAS 39 Gripen. 'n Beperkte aantal word nog in Suid-Afrika bedryf as toetsvliegtuie vir Denel by die Overberg toetsbaan.



</doc>
<doc id="89209" url="https://af.wikipedia.org/wiki?curid=89209" title="Ramses II">
Ramses II

Ramses II (ook bekend as Ramses die Grote) was die derde farao van Antieke Egipte se 19de Dinastie. Hy word dikwels beskou as die grootste, mees gevierde en magtigste farao. Sy opvolgers en latere Egiptenare het hom die "Groot Voorouer" genoem.
Hy het verskeie militêre veldtogte na die Levant gelei en Egipte se beheer oor Kanaän hervestig. Hy het ook veldtogte in die suide in onder meer Nubië gevoer.

Ramses is op 14-jarige ouderdom deur sy pa, Seti I, as troonopvolger aangewys. Hy het die troon vermoedelik in sy laat tienerjare bestyg en van 1279 tot 1213 v.C. oor Egipte regeer – altesaam 66 jaar en 2 maande, volgens beide die Egiptiese historikus Manetho en Egiptiese kontemporêre historiese rekords.

In die vroegste deel van sy bewind het Ramses II gekonsentreer op die bou van stede, tempels en monumente. Hy het die stad Pi-Ramses in die Nyldelta gestig as sy nuwe hoofstad en basis vir sy veldtogte teen Sirië. Dit is gebou op die ruïnes van die stad Avaris, die hoofstad van die Hyksos toe hulle Egipte oorgeneem het, en was ook die ligging van die hooftempel van Set.

Hy is waarskynlik op 90 of 91 dood. Hy het ’n rekord van 14 Sed-feeste beleef – die eerste is ná 30 jaar gehou om die farao se lang bewind te vier, en daarna elke drie jaar.

Ramses II is in die Vallei van die Konings begrawe; sy liggaam is later geskuif na ’n ander plek, waar dit in 1881 ontdek is. Dit is nou in die Kaïro-museum.



</doc>
<doc id="89210" url="https://af.wikipedia.org/wiki?curid=89210" title="Dassault Mirage III">
Dassault Mirage III

Die Mirage III is 'n supersoniese vegvliegtuig ontwerp deur Dassault Aviation in die middel-1950's, en vervaardig in Frankryk en ook 'n aantal ander lande.

Die veelsydigheid van die ontwerp het Dassault in staat gestel om opleidings-, verkennings- en grondaanvalweergawes te produseer, sowel as die Dassault Mirage 5 variant te ontwikkel. Dit was 'n suksesvolle vegvliegtuig en is aan vele lugmagte ter wêreld verkoop, terwyl dit vir meer as twee dekades in produksie was. Tans is die Pakistanse Lugmag die grootste operateur van Mirage III vegters, met 75 vliegtuie wat nog in diens is.

Dit was die eerste Europese vegvliegtuigontwerp wat in staat was om die spoed van Mach 2 in horisontale vlug te oorskry.



</doc>
<doc id="89211" url="https://af.wikipedia.org/wiki?curid=89211" title="Flinders Petrie">
Flinders Petrie

Sir William Matthew Flinders Petrie, Fellow of the Royal Society (3 Junie 1853 – 28 Julie 1942), algemeen bekend as Flinders Petrie, was ’n Engelse Egiptoloog en ’n pionier van sistematiese metodologie in argeologie en die bewaring van artefakte. Hy het opgrawings op baie belangrike terreine in Egipte gedoen saam met sy vrou, Hilda Petrie. Sommige beskou sy beroemde ontdekking van die Merneptah-stele as sy belangrikste werk, ’n siening waarmee Petrie self saamgestem het.

Petrie het die stelsel van datering ontwikkel wat op die vondste van pottebakkerswerk en keramiek geskoei is.



</doc>
<doc id="89217" url="https://af.wikipedia.org/wiki?curid=89217" title="Nefertiti">
Nefertiti

Neferneferoeaten Nefertiti (omstreeks 1370-1330 v.C.) was die hoofvrou van Achenaten, ’n Egiptiese farao. Sy en haar man is bekend vir hul godsdiensrevolusie waarin hulle net een god, Aten, of die sonskyf, aanbid het.
Achenaten het regeer tydens wat moontlik die rykste tydperk van Antieke Egipte was. Sommige geleerders glo Nefertiti het vir ’n rukkie as Neferneferoeaten regeer ná haar man se dood en voordat Toetankamen die troon bestyg het, hoewel dié feit betwis word.

Sy het baie titels gehad soos Erfprinses ("iryt-p`t"); Dame van Grasie ("nbt-im3t"), Meesteres van die Twee Lande ("nbt-t3wy"), Groot Koninklike Vrou, Sy Geliefde ("hmt-niswt-‘3t meryt.f"), Meesteres van Bo- en Benede-Egipte ("hnwt-Shm’w-mhw"), ens.

Nefertiti het beroemd geword danksy haar borsstuk (foto regs), wat nou in die Neues Museum in Berlyn is. Dit is een van die mees gekopieerde werke van Antieke Egipte en is waarskynlik gemaak deur die beeldhouer Toetmoses; dit is in sy werkwinkel ontdek. Dit is ’n uitstekende voorbeeld van die begrip wat Antieke Egiptenare gehad het van die realistiese proporsies van ’n gesig.

Daar is verskeie teorieë oor Nefertiti se herkoms, maar nie een is nog bevestig nie. Sy verskyn in Thebe vir die eerste keer in tonele. In die beskadigde tombe TT188 van die koninklike butler Parennefer word die nuwe koning, Amenhotep IV, vergesel van ’n koninklike vrou; dit is vermoedelik ’n vroeë uitbeelding van Nefertiti. Die koning en koningin word uitgebeeld waar hulle die god Aten aanbid. In tombe TT55 van die visier Ramose staan Nefertiti agter Amenhotep IV in ’n muurskildering van ’n seremonie vir die visier.

Gedurende sy eerste jare in Thebe het Achenaten (toe nog bekend as Amenhotep IV) verskeie tempels by Karnak laat bou. Een van die geboue, die Huis van Benben, is aan Nefertiti gewy. Sy word uitgebeeld saam met haar dogter Meritaten, en in sommige tonele verskyn ’n ander dogter, Meketaten, ook. Op die klipstene word Nefertiti amper twee keer soveel as haar man uitgebeeld. Sy staan soms agter haar man in ’n ondersteunende rol tydens offerandes, maar sy verskyn ook in tonele wat normaalweg die voorreg van die koning sou wees. Sy word uitgebeeld waar sy vyande verslaan, en haar troon is versier met gevange vyande.

In die vierde jaar van sy bewind het Amenhotep IV sy hoofstad na Achetaten (die moderne Amarna) geskuif. In sy vyfde jaar het hy sy naam amptelik na Achenaten verander en Nefertiti was sedertdien bekend as Neferneferoeaten Nefertiti. Die naamsverandering weerspieël die toenemende belangrikheid van die kultus van Aten. Daarmee het Egipte se godsdiens van politeïsme verander in wat beskryf kan word as monolatrie (wanneer verskeie gode erken word, maar net een aangeroep word asof hy die enigste god is).

Die grensstele van jaar 4 en 5 sit die nuwe stad se grense uiteen en suggereer dat Achenaten sy hoofstad min of meer in dié tyd geskuif het. Die stad Achetaten het verskeie groot opelugtempels gehad wat aan Aten gewy was. Nefertiti en haar gesin sou in die Groot Koninklike Paleis in die middel van die stad gewoon het, asook in die Noordelike Paleis. Hulle verskyn op baie tonele in dié paleise en in die tombes van die adellikes.

Die presiese datum waarop Nefertiti met Achenaten getrou en die koningin van Egipte geword het, is onseker. Hul ses bekende dogters (en geskatte geboortedatums) was:


Meketaten is vermoedelik in jaar 13 of 14 dood. Nefertiti, Achenaten en drie prinsesse word gewys waar hulle oor haar rou. Dit lyk of Nefertiti kort daarna van die toneel af verdwyn.

Voor 2012 het Egiptoloë gedink Nefertiti het omstreeks die 12de jaar van Achenaten se bewind uit die historiese rekords verdwyn, sonder ’n verdere woord oor haar. Verduidelikings het ingesluit ’n skielike dood, deur ’n pes wat die stad getref het of weens ’n ander natuurlike oorsaak. Dié teorie is gebaseer op die ontdekking van verskeie skerwe van begrafnisfigure waarop Nefertiti se naam staan (hulle is nou in die Louvre en Brooklyn-museum).

’n Vorige teorie, dat sy in onguns geraak het, is verkeerd bewys toe besef is monumente van ’n koningin van Achenaten wat vernietig is, was dié van Kija.

Gedurende Achenaten se bewind (en dalk daarna) het Nefertiti ongekende mag gehad. Teen die 12de jaar van sy bewind is daar tekens dat sy dalk tot medeheerser verhef is, met ’n status gelykstaande aan dié van die farao.

Daar is ’n moontlikheid dat sy die heerser Neferneferoeaten was. Volgens sekere teorieë het sy ’n invloed uitgeoefen op die jonger koninklikes. As dit die geval is, moes sy omstreeks die 3de jaar van Toetankamen se bewind gesterf het (1331 v.C.); in dié jaar het Toetankaten sy naam na Toetankamen verander. Dit bewys hy het amptelik teruggekeer na die aanbidding van Amoen. Die hoofstad is ook toe teruggeskuif na Thebe.

In 2012 is ’n inskripsie ontdek van die 16de jaar, 3de maand en 15de dag van Achenaten se bewind waarop die teenwoordigheid genoem word van die "Groot Koninklike Vrou, Sy Geliefde, Meesteres van die Twee Lande, Neferneferoeaten Nefertiti". Die skaars leesbare teks van vyf reëls "noem ’n bouprojek in Amarna" (Achenaten se hoofstad). Die inskripsie is ontdek in ’n kalksteengroef by Deir Aboe Hinnis, net noord van Deir el-Bersja, wat noord van Amarna geleë is. Volgens Athena van der Perre beteken die inskripsie beide Achenaten en Nefertiti het nog gelewe in die 16de jaar van Achenaten se bewind en dat hulle nog dieselfde posisie gehad het as aan die begin van sy bewind. "Daarom is dit nodig om te herbesin oor die laaste jare van die Amarna-tydperk."

Dié jaar was die tweede laaste jaar van Achenaten se bewind en dit wys hy het steeds alleen regeer, met sy vrou aan sy sy. Dus moet die bewind van die vroulike farao bekend as Neferneferoeaten geplaas word tussen die dood van Achenaten en die troonbestyging van Toetankamen. Sy het die bynaam "Doeltreffend vir Haar Man" gebruik in een van haar cartouches, wat beteken sy was óf Nefertiti óf haar dogter Meritaten (wat met farao Smenchkare getroud was).

Daar is baie teorieë oor haar dood en begrafnis, maar tot nou is die mummies van hierdie beroemde koningin, haar ouers of haar kinders nog nie ontdek en amptelik geëien nie. In 1898 het die argeoloog Victor Loret twee vroulike mummies in die tombe van Amenhotep II (KV35) in die Vallei van die Konings ontdek. Hulle is "Die Ouer Dame" en "Die Jonger Dame" gedoop en daar is gedink een van hulle kan Nefertiti wees.

Die tydskrif oor Antieke Egipte, Kmt, het in 2001 voorgestel Die Ouer Dame is dalk Nefertiti. Die mummie was vermoedelik in haar middel 30's of vroeë 40's, wat Nefertiti se geskatte ouderdom met haar dood was. Nog bewyse vir die teorie was dat die mummie se tande soos dié van ’n 29-38-jarige vrou lyk, wat Nefertiti se mees waarskynlike ouderdom met haar dood was. Onvoltooide borsbeelde van Nefertiti het ook gelyk of hulle ooreenstem met die mummie se gesig, hoewel ander voorstelle Anchesenamoen ingesluit het.

Ná onlangse toetse op die mummie se tande het dit eindelik duidelik geword Die Ouer Dame is eintlik koningin Tije, die ma van Achenaten. Volgens DNS-toetse is daar ’n nabye of direkte verband tussen die mummie en ’n haarlok wat in Toetankamen se tombe gevind is. Dit is gevind in ’n kissie met ’n inskripsie op wat na Tije verwys. Die toetse het ook bewys die mummie was die dogter van Joeja en Thoeja, wat die ouers van Tije was, en daarom kon dit nie Nefertiti gewees het nie.

In 2015 het die Britse argeoloog Nicholas Reeves aangekondig hy het in hoëresolusieskanderings van Toetankamen se tombe "aanduidings gevind van twee voorheen onbekende deure, een in ’n groter skeimuur, en albei is blykbaar onaangeraak sedert die antieke tyd ... Dit lyk of daar aan die noordekant ’n uitbreiding van tombe KV62 is, en in hierdie ongekarteerde dieptes ’n koninklike liggaam wat vroeër begrawe is – dié van Nefertiti self."

Op 9 Junie 2003 het die argeoloog Joann Fletcher, ’n spesialis in antieke hare van die Universiteit van York in Engeland, aangekondig Die Jonger Dame kan Nefertiti se mummie wees. Hy het voorgestel Nefertiti was die farao Smenchkare. Sommige Egiptoloë deel dié mening, maar die meeste glo Smenchkare was iemand anders. Fletcher het ’n ekspedisie gelei wat deur die Discovery Channel geborg is om die mummie te ondersoek. Sy span het beweer die manier waarop die mummie beskadig is, dui daarop dat dit in antieke tye met opset geskend is. Mummifikasietegnieke het gewys dit is ’n koninklike mummie van die 18de Dinastie. Hulle het ook ’n pruik gevind wat ooreenstem met dié wat Nefertiti gedra het. Verder het hulle beweer die mummie se arm was oorspronklik gebuig op ’n manier wat vir farao's gereserveer is, maar dat dit later afgebreek en met ’n ander arm in ’n normale posisie vervang is.

Volgens ander Egiptoloë is dit egter onmoontlik om ’n mummie sonder DNS-toetse as ’n spesifieke persoon te eien. Omdat die oorskot van Nefertiti se ouers en kinders nooit geïdentifiseer is nie, is dit onmoontlik om haar vir seker te eien. Enige omstandigheidsgetuienis soos ’n haarstyl of armposisie is nie betroubaar genoeg om op ’n spesifieke historiese figuur te dui nie. Daar kan net bespiegel word oor die rede vir die beskadiging van die mummie en die wraakteorie kan nie bewys word nie. Gevoude arms is, in teenstelling met Fletcher se bewerings, nie vir farao's gereserveer nie; dit is ook vir ander lede van die koninklike familie gebruik. Die pruik wat naby die mummie gekry is, is van onbekende oorsprong en kan nie vir seker aan die spesifieke liggaam verbind word nie. Laastens was die 18de Dinastie een van die grootste en mees vooruitstrewende dinastieë van Antieke Egipte. ’n Vroulike koninklike mummie kon enigeen van 100 koninklike vroue of kinders gewees het uit die dinastie se meer as 200 jaar aan die bewind.

Daarbenewens was daar twyfel oor die ouderdom en geslag van die mummie. In ’n onlangse ondersoek deur Zahi Hawass, hoof van die Egiptiese Opperraad van Oudhede, is CT-skanderings van die mummie geneem en navorsers het tot die gevolgtrekking gekom sy kan Toetankamen se biologiese ma wees, ’n onbekende dogter van Amenhotep III en koningin Tije.

Stukke been in die sinus en bloedklonte is gevind, wat teorieë weerlê dat die beserings ná haar dood opgedoen is. Daar word vermoed sy is vermoor. Daar is ook bewys die afgebreekte arm wat naby die mummie gelê het, is nie Die Jonger Dame s’n nie. Kenners glo Toetankamen het, nadat hy die ou godsdiens heringestel het, sy naaste familielede – sy pa, ouma en biologiese ma – by hom in die Vallei van die Konings laat herbegrawe (volgens die lys figure en tekeninge in sy tombe).

’n Dokument is in die antieke Hetitiese hoofstad Hattoesa ontdek wat uit die Amarna-tydperk dateer, die sogenaamde Handelinge van Soeppiloelioema I. Die Hetitiese heerser het ’n brief van ’n Egiptiese koningin ontvang terwyl hy Karkemisj beleër het. Dit lui:

""My man is dood en ek het geen seuns nie. Hulle sê van jou dat jy baie seuns het. Jy kan dalk vir my een van jou seuns gee om my man te word. Ek wil nie een van my onderdane as man neem nie . . . ek is bang.""
Hy was aanvanklik versigtig, maar het later een van sy seuns, Zannanza, na Egipte gestuur. Dié is egter onderweg dood; hy kon vermoor gewees het.

Dit is nie seker watter koningin die brief geskryf het nie; sy word in die Hetitiese dokumente "Dachamoenzoe" genoem, wat dalk ’n vertaling van die Egiptiese titel "Tahemetnesoe" ("die koning se vrou") is. Die moontlike kandidate is Nefertiti, Anchesenamen of Meritaten. Anchesenamen is lank beskou as die moontlikste kandidaat omdat daar niemand was wat haar man, Toetankamen, ná sy dood kon opvolg nie, terwyl Achenaten minstens twee wettige opvolgers gehad het. ’n Hersiening van die bewindstydperke van sekere farao's laat dit egter lyk of die afgestorwe koning wel Achenaten kon gewees het en nie Toetankamen nie.

Omdat Nefertiti as net so magtig soos haar man uitgebeeld word, kan sy die "Dakhamunzu" wees in die Hetitiese Briewe, soos Nicholas Reeves glo.



</doc>
<doc id="89218" url="https://af.wikipedia.org/wiki?curid=89218" title="Spikkel-sandkruiper">
Spikkel-sandkruiper

Die Spikkel-sandkruiper ("Rhinobatos ocellatus") is 'n rare vis wat nog slegs driekeer in Algoabaai gevang is. In Engels staan die vis bekend as die "Speckled guitarfish".





</doc>
<doc id="89223" url="https://af.wikipedia.org/wiki?curid=89223" title="Cathay Dragon">
Cathay Dragon

Hong Kong Dragon Airlines Limited (Chinees: 港龙 航空 有限公司), handeldrywend as Cathay Dragon, is 'n internasionale lugredery met sy hoofkwartier in Cathay Dragon House op die Hong Kong Internasionale Lughawe, Hongkong. Op 30 Junie 2018 het die lugredery 'n geskeduleerde passasiersnetwerk na 48 bestemmings in 13 lande en gebiede in Asië bedryf. Daarbenewens het die lugredery 3 kodedeelooreenkomste op roetes wat bedien word deur vennootrederye. Dit beskik oor 'n vloot van 47 uitsluitlik-Airbusvliegtuie, bestaande uit A320s, A321s en A330s. 

Cathay Dragon is 'n volfiliaal van Hongkong se vlagdraer, Cathay Pacific, en is 'n geaffilieerde lid van die Oneworld lugrederyalliansie. Die lugredery is op 24 Mei 1985 deur Chao Kuang Piu gestig, die lugredery se huidige ere-voorsitter. Sy eerste vlug vertrek uit Hongkong na Kota Kinabalu, Maleisië na die toekenning van 'n lugoperateursertifikaat deur die Hongkongregering in Julie 1985. In 2010 het Dragonair, tesame met Cathay Pacific, meer as 138 000 vlugte onderneem, byna 27 miljoen passasiers en meer as 1,8 miljoen ton se vrag en pos vervoer.


</doc>
<doc id="89225" url="https://af.wikipedia.org/wiki?curid=89225" title="Ondangwa">
Ondangwa

Ondangwa is 'n dorp in Namibië met 'n bevolking van 22 822 inwoners (2011), in die Osjana-streek in die noorde van Namibië, wat grens aan Oshikoto-streek.

Ondangwa is oorspronklik as 'n sendingstasie van die Finse Sendinggenootskap in 1890 gestig. In 1914 het dit 'n regeringstasie geword.

Ondangwa word gesê om die einde van die Ondongagebied te beteken. (Ondonga is een van die koninkryke van Owamboland), en Ondangwa is geleë op die westelike rand van hierdie koninkryk.

Die dorp is ongeveer 80 km (50 myl) van die grens met Angola, langs die B1 hoofweg geleë . Dit is een van die wonings van die konings van Ondonga. (Koning Eliphas Kauluma, die vader van die huidige koning woon tans hier). Die meeste van die inwoners van die dorp praat Oshindonga.

Ondangwa is die distrikshoofstad van die Ondangwa-kiesafdeling.


</doc>
<doc id="89229" url="https://af.wikipedia.org/wiki?curid=89229" title="Katima Mulilo">
Katima Mulilo

Katima Mulilo is 'n dorp in die noordooste van Namibië, in die provinsie Sambesi.

Katima Mulilo (Silozi: smoor die vuur, met verwysing na die nabygeleë stroomversnellings in die Zambezi) lê in die Caprivistrook en is die hoofstad van die Sambesistreek, Namibië se verste uitbreiding in die sentrale Suider-Afrika. Dit bestaan ​​uit twee kiesafdelings, Katima Mulilo (Landelik) en Katima Mulilo (Stedelik). Katima Mulilo, wat soms verkort na net "Katima", het 28 362 inwoners in 2010 gehad. Dit is geleë op die nasionale pad B8 op die oewer van die Zambezirivier in welige oewerplantegroei met tropiese voëls en ape. Die dorp ontvang 'n jaarlikse gemiddelde reënval van 654 millimeter.

Die naaste Namibiese dorp aan Katima Mulilo is Rundu, ongeveer 500 km weg. Sowat 40 km oos van Katima Mulilo lê die vestiging van Bukalo, waar die pad na Ngoma aftak om Namibië aan Botswana te verbind.

Die dorp is as 'n basis gebruik deur die Suid-Afrikaanse Weermag tydens die Suid-Afrikaanse Grensoorlog en die Namibiese Onafhanklikheidsoorlog.


</doc>
<doc id="89231" url="https://af.wikipedia.org/wiki?curid=89231" title="Slanksandkruiper">
Slanksandkruiper

Die Slanksandkruiper ("Rhinobatos holcorhynchus") is 'n sandkruiper wat aan die ooskus van Afrika voorkom vanaf Kenia tot by Port Shepstone. Die rug van die sandkruiper is olyfgroen en somtyds is daar donker kolle op. Daar is 'n prominente swart kol op die onderkant van die snoet. In Engels staan die vis bekend as die "Slender guitarfish".





</doc>
<doc id="89233" url="https://af.wikipedia.org/wiki?curid=89233" title="Boogbek-sandkruiper">
Boogbek-sandkruiper

Die Boogbek-sandkruiper ("Rhina ancylostoma") kom voor in die Indiese-Pasifiese area, die Rooisee en aan die ooskus van Afrika van Oman tot by Durban.

Die volwassenes se rug is grys of bruinerig met verspreide, dowwe kolle op en wit aan die onderkant. Die jonger visse het swart kolle of twee swart bande tussen die oë terwyl die lyf hoofsaaklik swart is met wit kolle op.





</doc>
<doc id="89236" url="https://af.wikipedia.org/wiki?curid=89236" title="Dassault Mirage F1">
Dassault Mirage F1

Die Dassault Mirage F1 is 'n Franse lugoppergesagvegter en aanvalsvliegtuig wat deur Dassault Aviation ontwerp en gebou is as 'n opvolger vir die Mirage III familie. Die Mirage F1 is in diens van die Franse Lugmag (Armee de l'Air) sedert 1974. Dit word aangedryf deur 'n enkele SNECMA Atar turbostraler wat sowat 69 kN (15 000 lb) stukrag verskaf. Die F1 is van meet af aan gebruik as 'n ligte veeldoelvegter. Meer as 720 F1's is gebou en ook uitgevoer na omtrent 'n dosyn lande.



</doc>
<doc id="89239" url="https://af.wikipedia.org/wiki?curid=89239" title="Tweeoog-rog">
Tweeoog-rog

Die Tweeoog-rog ("Raja miraletus") kom voor in die Middellandse See en in die oostelike Atlantiese Oseaan tot by Durban. In Engels staan die vis bekend as die "Twineye ray" of die "Brown ray".





</doc>
<doc id="89242" url="https://af.wikipedia.org/wiki?curid=89242" title="Kronstadt">
Kronstadt

Kronstadt (Russies: "Кронштадт; Kronsjtadt"; Afrikaans, letterlik: "Kroonstad") is 'n versterkte Russiese hawestad op die eiland Kotlin in die oostelike deel van die Golf van Finland waar Nevabaai begin. Die stad lê ongeveer 30 kilometer wes van Sint Petersburg. Volgens die 2010-sensus het die plek 'n bevolking van 43 005. 

Kronstadt is een van Sint Petersburg se belangrikste hawes. 'n Basis van die Oosseevloot is ook hier geleë. Ortodokse Christene onderneem gereelde pelgrimstogte na die stad. Toere per bus en boot word daagliks van Sint Petersburg na Kronstadt onderneem.

In 1990 is die historiese middestad en die verskeie vestings deur UNESCO as deel van Sint Petersburg se wêrelderfenisgebied gelys.

In Maart 1921 het die Kronstadt-rebellie hier plaasgevind.

Die Suid-Afrikaanse dorp Kroonstad is moontlik na die plek vernoem.




</doc>
<doc id="89244" url="https://af.wikipedia.org/wiki?curid=89244" title="USS Long Beach">
USS Long Beach

Die USS Long Beach was 'n kruiser van die Amerikaanse Vloot en die eerste oppervlakte skip wat deur kernkrag aangedryf was. Dit is ook slegs toegerus met begeleide missiele en is die enigste skip van sy soort.

Aanvanklik was die skip ontwerp as 'n 7 800 ton fregat in 1956 met een grond-tot-lug missiellanseerder. Na voltooiing in 1961 het die skip 14 200 ton verplaas en is met baie meer missiele toegerus. Dit het $333 miljoen gekos. Die "Long Beach" het geskiedenis gemaak toe hy saam met die USS Enterprise en USS Bainbridge in 1964 om die wêreld gevaar het in 65 dae sonder om eenkeer te stop.

Die skip word deur twee Westinghouse CIW reaktors via twee stoomturbines aangedryf. Elke reaktor lewer ongeveer 40 000 skeepsperdekrag elk wat 'n maksimumspoed van oor die 30 knope verseker.

Die skip se brug is gehuisves in 'n vierkantige toring baie lyk soos die eiland van die USS Enterprise. Dit het ook geen skoorsteen nie.



</doc>
<doc id="89245" url="https://af.wikipedia.org/wiki?curid=89245" title="Grumman F-14 Tomcat">
Grumman F-14 Tomcat

Die F-14 Tomcat is 'n Amerikaanse supersoniese tweesitplek, veranderlike-swiepvlerk meerdoelige vegvliegtuig wat deur Grumman ontwerp en gebou is nadat 'n kontrak in Januarie 1969 deur die Amerikaanse Kongres toegeken is. Die Tomcat is ontwikkel vir die Amerikaanse Vloot se Vlootvegter-eksperimentele (VFX) program na die ineenstorting van die F-111B projek. Die F-14 was die eerste van die Amerikaanse tienerreeks vegters, wat ontwerp is deur integrasie van luggevegservaring teen MiG vegters tydens die Viëtnamoorlog.

Die F-14 was toegerus met 'n unieke wapen vir sy tyd: die AWG-9 radargeleidingstelsel gekoppel aan AIM-54 Phoenix lug-tot-lug missiele. Hiermee kon lugteikens selfs verder as 150 km opgespoor en afgeskiet word. Die AWG-9 is 'n polsdopler multimoderadar wat verskeie lugteikens gelyktydig kan monitor en aanval.

Alhoewel hierdie stelsel reeds in die 1960's ontwerp is en nou een van die oudste lug-tot-lugradargeleidingstelsels is, bewys dit hoe ver dit sy tyd vooruit was. Dit is nog steeds in gebruik, en verskeie toestelle word deur middel van sagteware-opgraderings verseker van 'n operasionele lewe tot in 2015.

Die F-14 was in staat om met hierdie stelsel tot 24 teikens gelyktydig te volg, en tot ses indringers op langafstand af te skiet met die Phoenix-missiele. Vir ander doeleindes is die vliegtuig aangewese op sy AIM-7 Sparrow en AIM-9 Sidewinder missielwapentuig.

Die F-14 het die eerste keer in Desember 1970 gevlieg en het sy eerste ontplooiing in 1974 vir die Amerikaanse Vloot aan boord van USS Enterprise (CVN-65) onderneem, ter vervanging van die McDonnell Douglas F-4 Phantom II. Die F-14 het gedien as die Vloot se primêre maritieme lugsuperioriteitsvegter, vlootverdedigingsonderskepper, en taktiese lugverkenningsplatform in die 1990's. Die ""Low Altitude Navigation and Targeting Infrared for Night"" (LANTIRN) pootstelsel is in die 1990's bygevoeg, en die Tomcat het begin om presisie-grondaanvalsmissies uit te voer.

In die 1980's is F-14s gebruik as grondgebaseerde onderskeppers deur die Islamitiese Republiek van Iran lugmag tydens die Iran-Irakse Oorlog, waar hulle geveg het teen die Irakse vegvliegtuie. Iranse F-14s het na bewering ten minste 160 Irakse vliegtuie tydens die oorlog afgeskiet, terwyl slegs 12 tot 16 Tomcats verloor is; ten minste die helfte van hierdie verliese was as gevolg van ongelukke.

Op 28 Julie 2006 het die Tomcat se laaste katapultlansering, vanaf die USS Theodore Roosevelt, plaasgevind en op 22 September 2006 is die laaste amptelike vlug van die F-14D Tomcat by "Naval Air Station Oceana" onderneem. Sedertdien is die F-14 finaal uitgefaseer en vervang deur die F/A-18E/F Super Hornet. Die F-14 bly in diens van die Islamitiese Republiek van Iran Lugmag, nadat dit na Iran uitgevoer is in 1976.

Die F-14 was van 1972 tot 2006 die ruggraat van alle taakmagte wat lugverdediging en -operasies vanaf vliegdekskepe van die Amerikaanse Vloot uitgevoer het, en is welbekend aan die publiek deur die film "Top Gun".

80 F-14A is aan die Lugmag van Iran afgelewer; dit het gebeur ter ondersteuning van die destydse regime van Mohammed Reza Pahlavi. BuNos 160299 - 160378 (F-14A-90/95-GR) is aan Iran verskaf. Die laaste toestel (BuNo 160378) het egter in die VSA agter gebly, nadat die Iranse Revolusie in 1979 die Shah se regime in Iran omvergewerp het.

Toe Iran na die rewolusie bande met die Sowjetunie aanknoop, was dit die rede vir die Amerikaners om die elektronika van die AWG-9 radarstelsel en die AIM-54 missielstelsel deeglik te hersien, sodat die wapentegnologie wat aan Iran vrygestel is, nutteloos sou word.

Volgens onbevestigde bronne, was 20 van die 79 Iranse F-14's steeds lugwaardig in 1993. Die ander vliegtuie sou vir onderdele gebruik word. Die vliegtydskrif "Flight International" van September 1999 het egter aangedui dat Iran deur middel van Russiese hulp en tegnologie 'n groot aantal F-14 se lugwaardigheid behou het. Die vliegtuig was toegerus met 'n nuwe (Russiese) radar, enjins en 'n glaskajuit. Hierdeur het Iran 'n aansienlike F-14 krag tot in 2008 behou.

Alle vliegtuie was in twee operasionele vleuels verdeel: die "Pacific Fleet Fighter Wing" (PFW) en die "Atlantic Fleet Fighter Wing" (AFW). Die vleuels is toegeken aan "Carrier Battle Groups", vormings van oorlogskepe met 'n sekere patrolliegebied met 'n "Carrier Vessel" (CV) - 'n vliegtuigdraer - as 'n bevelskip. Die totale getal van al die vliegtuie aan boord van 'n vliegtuigdraer is aangewys as die "Carrier Vessel Wing" (CVW). Die eskader]aanwysing van die afsonderlike Tomcat-eenhede was die aanduiding "Vessel Fightersqn" (VF).

In vredestyd was ongeveer 40% van alle vliegtuie toegedeel aan CVW's ter see; die res was beskikbaar vir opleiding en instandhouding by "Naval Air Stations" (NAS). (NAS is die aanwysing vir 'n vlootbasis.)





Lengte: 19,10 mVlerkwydte: 19,55 mHoogte: 4,88 mMaksimummassa: 33 724 kgMaksimumsnelheid: Mach 1,2 (by seevlak)Klimsnelheid: 152,4 m/sReikafstand: 3 219 km.





</doc>
<doc id="89250" url="https://af.wikipedia.org/wiki?curid=89250" title="Djebel Barkal">
Djebel Barkal

Djebel Barkal (Arabies: جبل بركل) is ’n klein berg by die dorp Karima sowat 400 km noord van Khartoem, Soedan. Dit staan by ’n groot draai in die Nylrivier in ’n streek met die naam Nubië. Dit word ook Jebel of Gebel Barkal gespel.

Die berg is 98 m hoog, is plat bo en is oënskynlik as ’n landmerk gebruik deur handelaars op die belangrike roete tussen Sentraal-Afrika, Arabië en Egipte omdat die rivier daar maklik was om oor te steek. Die berg en die historiese stad Napata aan sy voet is in 2003 deur Unesco tot wêrelderfenisgebied verklaar.

Omstreeks 1450 v.C. het die Egiptiese farao Toetmoses III sy ryk tot in dié streek uitgebrei en Djebel Barkal as sy suidelike grens beskou. Daar het hy ’n veldtog gevoer naby die stad Napata, wat sowat 300 jaar later die hoofstad van die onafhanklike Koninkryk van Koesj geword het. Die 25ste-dinastiese Egiptiese koning Pije het tydens die Nuwe Ryk se bestaan sy tempel van Amoen in dié stad laat bou en sy Oorwinningstele van sy 20ste bewindsjaar in die tempel opgerig.

Die ruïnes om Djebel Barkal sluit in minstens 13 tempels en 3 paleise, wat vir die eerste keer in die 1820's deur Europese ontdekkers beskryf is. Uitgrawings is in 1916 egter eers begin doen deur twee spanne onder George Reisner. Van die 1970's af word nog uitgrawings gedoen. Die grootste tempels, soos dié van Amoer, word vandag steeds deur die plaaslike bevolking as heilig beskou.

Djebel Barkal was ook ’n koninklike dodeakker en die ruïnes van verskeie piramides word hier aangetref. Die eerste konings is in die 3de eeu v.C. hier begrawe.




</doc>
<doc id="89251" url="https://af.wikipedia.org/wiki?curid=89251" title="Kategoriseringsnetwerk">
Kategoriseringsnetwerk

'n Kategoriseringsnetwerk word beskryf as die strukturele beskrywings van 'n konstruksie. Die konstruksie word visueel voorgestel as 'n netwerk wat simboliese strukture bevat. Daar is spesifieke aanduidings van die kategoriseringsverhoudings, byvoorbeeld: uitbreiding, verlenging en ooreenkoms. Die vlak van spesifisiteit wat skematies of gespesifiseerd kan wees, en die prototipisiteit van ander strukture. Die strukture in 'n kategoriseringsnetwerk is meestal semanties of struktureel gemotiveerd. 'n Radikale netwerk en 'n taksonomiese netwerk kan ook dien as 'n kategoriseringsnetwerk want daar is spesifieke aanduiding van uitbreiding, verlenging en ooreenkoms.


</doc>
<doc id="89252" url="https://af.wikipedia.org/wiki?curid=89252" title="Napata">
Napata

Napata was ’n stadstaat van Antieke Nubië op die wesoewer van die Nylrivier (naby die moderne dorp Karima in Soedan).

Napata is in die 15de eeu v.C. deur die Egiptiese farao Toetmoses III gestig nadat hy Nubië verower het. Die nabygeleë berg Djebel Barkal is beskou as die grens van die Nuwe Ryk.

In 1075 v.C. het die hoëpriester van die tempel van Amoen in Thebe, die destydse hoofstad van Egipte, so magtig geword dat hy die farao se mag oor Bo-Egipte ingeperk het. Dit was die begin van die Derde Oorgangstydperk (1075-664 v.C.). Die verdeling van mag het die Nubiërs in staat gestel om hul onafhanklikheid terug te kry. Hulle het die Koninkryk van Koesj gestig met Napata as hoofstad.

Die stad is eindelik in 23 v.C. tot op die grond afgebreek nadat die Romeinse prefek van Egipte die koninkryk binnegeval het.



</doc>
<doc id="89253" url="https://af.wikipedia.org/wiki?curid=89253" title="Pije">
Pije

Pije (voorheen ook Pianchi; oorlede 721 v.C.) was ’n koning van Koesj en die stigter van die 25ste Dinastie van Antieke Egipte. Hy het van 753/752 tot 722 v.C. oor Egipte regeer vanaf die stad Napata in Nubië, in die hedendaagse Soedan.

Pije het twee troonname aangeneem: Oesimare en Sneferre. Hy was passievol oor die aanbidding van die god Amoen en het die tempel van Amoen by Djebel Barkal, wat deur Toetmoses III van die Nuwe Ryk laat bou is, gerestoureer.

As heerser van Nubië en Bo-Egipte het Pije die rusies tussen Egipte se leiers tot sy voordeel gebruik deur Nubië se mag verby Thebe tot in Benede-Egipte uit te brei. Nadat farao Tefnacht van Saïs ’n koalisie gevorm en die stad Herakleopolis aangeval het, het dié se koning, Peftjauawybast, Pije se hulp gevra. Pije het Middel- en Benede-Egipte in sy 20ste bewindsjaar binnegeval. Sy oorwinning in die veldtog is aangeteken op sy Oorwinningstele by Djebel Barkal.

Hierna het hy noord getrek en verskeie stede soos Hermopolis en Memphis ingeneem. Tefnakht het gevlug en persoonlik sy nederlaag erken in ’n brief aan Pije. Tevrede met sy oorwinning, het Pije suid na Thebe gevaar en van daar na sy vaderland, Nubië, teruggekeer. Hy het Egipte van hier af regeer en nooit na dié land teruggekeer nie.



</doc>
<doc id="89255" url="https://af.wikipedia.org/wiki?curid=89255" title="Koesj">
Koesj

Koesj, of die Koninkryk van Koesj, was ’n antieke koninkryk aan die Nylrivier in Afrika. Dié gebied val vandag in Soedan.

Dit is gestig ná die val van die Nuwe Ryk van Antieke Egipte en sy hoofstad in die vroeë deel van sy bestaan was Napata. Nadat koning Kasjta ("die Koesjiet") Egipte in die 8ste eeu v.C. binnegeval het, het die Koesjitiese konings ’n eeu lank as farao's van die 25ste Dinastie regeer, totdat hulle in 656 v.C. deur Psamtik I verdryf is.



</doc>
<doc id="89260" url="https://af.wikipedia.org/wiki?curid=89260" title="Tuli-blok">
Tuli-blok

Die Tuli-blok is 'n streek in die ooste van Botswana in die Sentraal distrik met Mahalapye as vernaamste sentrum. Dit is 'n streek veral bekend om sy wildsafari's.

Die Tuli-blok is 'n nou strook land van 400km lank en 16 tot 18km breed. Dit strek van die samevloeiing van die Shasherivier en die Limpoporivier (die punt waar die grense van Botswana, Suid-Afrika en Zimbabwe bymekaarkom) suidweswaarts langs die Limpopo tot waar die Notwanerivier noord van Olifantsdrift in die Limpoporivier vloei.

In die laat 19de eeu het Cecil John Rhodes sy oog op die huidige Botswana gehad weens die vermoede van die aanwesigheid van ryk mineraalneerslae onder die Kalaharisand sowel as vir 'n roete vir sy beoogde Kaap-tot-Kaïro-spoorlyn. Koning Khama III kon die Britse anneksasie afweer, maar het wel in 1895 aan Rhodes 'n strook grond beskikbaar gestel vir die spoorlyn. Khama het dit beskou as 'n beskerming teen die Zuid-Afrikaansche Republiek. Die spoorweg is egter meer noord in die land aangelê nadat die trajek langs die Limpopo ongeskik bevind is. Daarna kom die strook land in die hande van die British South Africa Company wat dit in 100 plase verdeel en verkoop.

Leeus, luiperds, jagluiperds, olifante, wildebeeste, koedoes en elande is veral in die noordelike deel volop. In die Limpopo is krokodille en soms seekoeie. Agt en veertig soogdier- en 350 voëlspesies is al opgemerk. Die kremetartboom is opvallend in die gebied.

Beesboerdery kom algemeen voor. Langs die Limpopo word lemoene, koring, mielies, katoen, grondbone, tamaties en wortels onder besproeiing verbou. 'n Groot deel van Botswana se vars produkte kom hiervandaan.

Die hele gebied noord van die Moloutserivier tot by die grens met die buurstate beslaan 70 000 ha en bestaan uit 36 jagplase. Nadat al die plase se omheinings verwyder is, is hulle omskep tot die "Northern Tuli Game Reserve". Dit vorm nou deel van die Groter Mapungubwe Oorgrensbewaringsgebied.

Tussen April en September is die klimaat gemagtig. Van Junie tot Augustus het die bome min blare en is dit 'n goeie tyd om wild te besigtig. Dan is die gemiddelde hoogste dagtemperatuur 'n 20ºC. So van Oktober tot Maart is dit die reënseisoen en is dit warm en groen.

In die oostelike hoek van Botswana vorm die grens met Zimbabwe naby Fort Tuli 'n halfsirkel. Die Pioneer Column het die fort gebou om die Britse belange in die streek te beskerm en het 'n gebied rondom die fort met 'n straal van 10 myl as verbode terrein vir die plaaslike inwoners verklaar. Toe die Botswana-Zimbabwe grens later jare langs die Shasherivier vasgestel is, is die deel van die sirkel suid van die rivier ook by Zimbabwe ingesluit. 
Tydens die Ystertydperk is by Mmamakwa strukture opgerig wat ooreenkom met die van Mapungubwe, net oos van die Limpopo, in Suid-Afrika.

Solomon's Wall naby die naby die mond van die Motloutserivier is 'n vreemde geologiese verskynsel. Dit is 'n 30m hoë en 10m wye basaltstruktuur wat vroeër 'n natuurlike dam in die Motloutse gevorm het.

“Tuli” beteken waarskynlik stof in Setswana. 



</doc>
<doc id="89262" url="https://af.wikipedia.org/wiki?curid=89262" title="Skimstam">
Skimstam

Skimstam is 'n paramorfeem met oënskynlik betekenis maar in werklikheid geen gespesifiseerde betekenis nie.

Volgens Prof. Gerhard van Huysteen is n skimstam die teenoorgestelde van 'n zeromorfeem omrede skimstamme wel vorme het, maar geen betekenis het nie. Verder sê van Huysteen dat skimstamme ook soos morfeme lyk, maar dit net in een of twee ander woordvorme voorkom. Voorbeelde in Afrikaans van skimstamme sluit die volgende in: boe in boe-pens, tjoep in tjoep-stil.

Hierdie woorde lyk soos n morfeem maar is eintlik nie volwaardig nie, omrede hulle in geen ander woord voorkom nie.

Skimstamme vorm deel van die morfologie van Afrikaans en val onder die paramorfeen afdeling van morfologie.


</doc>
<doc id="89263" url="https://af.wikipedia.org/wiki?curid=89263" title="Merneptah">
Merneptah

Merneptah (ook bekend as Merenptah) was die vierde farao van Antieke Egipte se 19de Dinastie, wat tydens die Nuwe Ryk regeer het. Hy het byna 10 jaar lank regeer, van Julie of Augustus 1213 tot 2 Mei 1203 v.C., volgens historiese rekords.

Hy was die 13de seun van Ramses II en het aan die bewind gekom nadat al sy ouer broers voor hom dood is – hy was teen dié tyd in sy laat 60's of dalk vroeë 70's. Sy troonnaam was "Ba-en-re Meri-netjeroe", "Die Siel van Ra, Geliefde van die Gode".

Merneptah was met koningin Isetnofret getroud, wat moontlik sy suster was. Daar word aangeneem hy was ook getroud met koningin Tachat, en een van hul seuns sou later farao Seti II word. Hulle was ook die ouers van prins Merenptah en moontlik die troonrower Amenmesse. Hul dogter was Twosret, vrou van Seti II en later farao uit eie reg.

Merneptah moes verskeie militêre veldtogte voer tydens sy bewind. In sy vyfde bewindsjaar het hy teen die Libiërs, wat Egipte uit die Weste bedreig het, oorlog gevoer en hulle gewen.

In ’n stele word ook melding gemaak van die sogenaamde "algehele verwoesting van Israel" in ’n veldtog in Kanaän voor sy vyfde jaar: "Israel is uitgewis . . . sy saad bestaan nie meer nie." Dit is die eerste erkenning van Israel deur Egipte – as ’n volk, nie as ’n land nie.

Merneptah het die administratiewe hoofstad van Pi-Ramses na Memphis geskuif waar hy ’n paleis laat bou het langs die tempel van Ptah.

Sy opvolger, Seti II, was ’n seun van koningin Tachat. Hy het egter ’n mededinger, Amenmesse, gehad wat óf ’n ander seun van Merneptah by Takhat was óf, minder waarskynlik, ’n seun van Ramses II. Hy het in die middel van Seti se bewind die mag oorgeneem in Bo-Egipte en Koesj. Seti het daarna, in sy vyfde jaar, beheer oor Thebe teruggekry nadat hy Amenmesse verslaan het.



</doc>
<doc id="89266" url="https://af.wikipedia.org/wiki?curid=89266" title="Sjesjonk I">
Sjesjonk I

Hedjcheperre Setepenre Sjesjonk I (ook bekend as Sjesjonq I of Shoshenq I) was die eerste farao en stigter van Antieke Egipte se 22ste Dinastie. Hy het van omstreeks 943 tot 922 v.C. regeer. Hy was van Libiese afkoms.

Sjesjonk was die seun van Nimlot A, opperhoof van die Ma, en sy vrou, wat self ’n dogter van die opperhoof was. Hy word dalk in die Bybel genoem as Sisak (1 Kon 14:25; 2 Kro 12:1-12).

Die Libiese konsep van regering was die parallelle bestaan van leiers wat deur bloed of huwelike verbind was. Sjesjonk en sy onmiddellike opvolgers het op dié manier hul houvas oor die hele Egipte gekonsolideer. Hy het die erflike opeenvolging van die hoëpriesters van Amoen beëindig; hy en sy opvolgers het eerder mense, meestal hul eie seuns, in die posisie aangestel. Dié praktyk sou ’n eeu lank gevolg word

Teen die einde van sy bewind het hy ’n aggressiewe buitelandse beleid in die Midde-Ooste gevolg. Dit blyk onder meer uit die basis van ’n standbeeld met sy naam op wat in Bublos, Libanon, ontdek is asook lyste stede in die streek wat op die mure van tempels van Amoen by al-Hibah en Karnak uitgekerf is.

Daar is egter geen melding van ’n aanval teen Jerusalem nie, en dit laat sommige geleerdes twyfel of hy wel die Bybelse Sisak was. Van die verowerde stede sluit wel die name van Antieke Israeliese forte in.

Sjesjonk het ook veldtogte in Nubië en Palestina gevoer en verskeie stede in laasgenoemde verower.



</doc>
<doc id="89273" url="https://af.wikipedia.org/wiki?curid=89273" title="Taharqa">
Taharqa

Taharqa (ook bekend as Taharka, Tirhakah of Tarakos volgens Manetho) was ’n farao van Antieke Egipte se 25ste Dinastie en die koning van Koesj (nou in Noord-Soedan).

Taharqa was die seun van Pije, die Nubiese koning van Napata wat Egipte verower het. Hy was ook die neef en opvolger van Sjebitkoe. Die suksesvolle veldtogte van Pije en Sjebitkoe het die weg gebaan vir ’n vooruitstrewende bewind vir Taharqa.

Hy het minstens vier vroue gehad: Takahatenamoen, Atachebasken, Naparaje en Tabekenamoen.

Hoewel daar tydens Taharqa se bewind baie konflik met die Assiriërs was, was dit hoofsaaklik ’n tyd van vooruitgang en vernuwing in Egipte en Koesj.

Sommige geleerdes glo Taharqa was dieselfde persoon as die Bybelse Tirhaka, koning van Ethiopië (Koesj), wat oorlog gevoer het teen die Assiriese keiser Sanherib gedurende die bewind van koning Hiskia van Juda (2 Kon 19:9; Jes 37:9). Toe hy omtrent 20 jaar oud was, het hy en die Egiptiese/Koesjitiese leër op Hiskia se versoek die Assiriërs se aantog na Jerusalem gekeer. Sanherib het van sy beleg afgesien en teruggekeer huis toe. So het Taharqa gehelp om Jerusalem en die Hebreeuse gemeenskap van verwoesting te red – ’n kritieke punt in die wêreld- en Hebreeuse geskiedenis.

Die krag van Taharqa se militêre magte het gelei tot ’n tydperk van vrede in Egipte, en die ryk het floreer. In sy sesde bewindsjaar was daar ook ’n oorvloed reën en ’n groot oes, wat bygedra het tot die vooruitgang. In dié tyd van vrede het Taharqa bestaande tempels gerestoureer en nuwes opgerig. Hy het ook die grootste piramide in die Napata-gebied gebou. Veral sy toevoegings tot die tempel van Karnak was indrukwekkend, asook die tempels by Kawa en Djebel Barkal.

Dit was tydens Saharqa se bewind dat die Assiriërs Egipte eindelik ingeval het. Esarhaddon se eerste aanval was in 677 v.C., toe Taharqa hulle verslaan het. Drie jaar later het die Assiriese koning Memphis beset, en die stad is geplunder en verwoes. Taharqa het na die suide gevlug en Esarhaddon het die politieke struktuur in die noorde hervorm. Hy het Necho I aangestel as koning by Saïs. Terug in Assirië het Esarhaddon sy oorwinningstele opgerig waarop hy Taharqa se jong seun Oesjanchoeroe in kettings uitgebeeld het.

Ná sy vertrek het Taharqa verskeie opstande aangevuur. Esarhaddon het op pad na Egipte gesterf en dit was sy seun en erfgenaam, Asjoerbanipal, wat Egipte opnuut binnegeval het. Hy het Taharqa verslaan, en dié het na Thebe gevlug, waar hy in 664 v.C. oorlede is. Hy is opgevolg deur sy aangewese opvolger, Tantamani, ’n seun van Sjebitkoe.



</doc>
<doc id="89274" url="https://af.wikipedia.org/wiki?curid=89274" title="Duits-Kameroen">
Duits-Kameroen

Duits-Kameroen (Duits: "Kamerun") was vanaf 1884 tot 1919 'n kolonie van die Duitse Keiserryk op die gebied van die huidige Kameroen en kleiner gebiede in Nigerië, Gaboen, Tsjad, die Sentraal-Afrikaanse Republiek en die Republiek van Kongo.

Duits-Kameroen het 'n bevolking van omstreeks 4,6 miljoen gehad en was daarmee een van die grootste Duitse kolonies. Die kolonie het aanvanklik 'n oppervlakte van 495 000 km² gehad, ná die anneksasie van Nieu-Kameroen in 1911 het dit 'n oppervlakte van 790 000 km² gehad en dit was daarmee omstreeks 1,3-keer groter as die Duitse Keiserryk.

Deur die Verdrag van Versailles van 1919 het Kameroen amptelik in die besit van die Volkebond gekom wat op sy beurt 'n mandaat oor die bestuur aan die Verenigde Koninkryk en Frankryk gegee het. Daarna is Kameroen in 'n Britse en 'n Franse deel verdeel. Sedert 1961 behoort albei tot die onafhanklike republiek van Kameroen.






</doc>
<doc id="89276" url="https://af.wikipedia.org/wiki?curid=89276" title="Nubië">
Nubië

Nubië is ’n streek aan die Nylrivier in Noord-Soedan en Suid-Egipte. Daar was verskeie groot Nubiese koninkryke deur die postklassieke geskiedenis – die laaste het in 1504 geëindig toe Nubië verdeel is tussen Soedan en Egipte. Nubië is in die 19de eeu herenig onder Ottomaanse bewind en van 1899 tot 1956 onder Britse bewind in Soedan.

Die naam "Nubië" is afgelei van die Noba-volk, wat hulle in die 4de eeu in die streek gevestig het met die val van die koninkryk van Meroë. Voor die 4de eeu en deur die klassieke antieke geskiedenis was Nubië bekend as Koesj, of volgens klassieke Griekse gebruik, onder die naam Ethiopië.


</doc>
<doc id="89299" url="https://af.wikipedia.org/wiki?curid=89299" title="Valerianus">
Valerianus

Publius Licinius Valerianus, bekend as Valerianus I, (ca. 200 - na 260) was van 253 tot 260 die Romeinse keiser. In die nasleep van die slag by Edessa word hy deur die Persiese koning Shapur I gevangene geneem. Valerianus I was die enige Romeinse keiser in die geskiedenis wat 'n krygsgevangene was. Sy gevangeneming het tot groot onstabiliteit in die Romeinse Ryk gelei.

Valerianus het sy voorganger se vervolging van Christene voortgesit. Op 6 Augustus 258 sterf Pous Sixtus II op sy bevel 'n marteldood.




</doc>
<doc id="89303" url="https://af.wikipedia.org/wiki?curid=89303" title="Produktiwiteit (taalkunde)">
Produktiwiteit (taalkunde)

'n Woordvormingsprosedure is produktief wanneer 'n reël spontaan deur die taalgebruikers toegepas kan word om woorde te vorm wat hulle nog nooit voorheen gehoor, gesien of gebruik het nie, maar waarvan nietemin die betekenis volkome voordiehandliggend is, en hulle dus as gewone woorde begryp word.

Taalgebruikers het ’n verskeidenheid moontlikhede om nuwe woorde te skep om só die woordeskat uit te brei volgens ’n vorm-betekenissistematiek. Voorbeelde is:
Daar is ander maniere om nuwe woorde te skep, soos die kombinering van twee of meer woorde (of morfeme) om ’n nuwe een te skep. Dit val nie onder vorm-betekenissistematiek nie omdat dit bewustelik saamgevoeg word. Nuwe woorde wat volgens die vorm-betekenissistematiek gevorm word, word sonder opset gevorm volgens vaste reëls, soos die meervoudsvorming met ’n "-e" of "-s". Maar daar is geen reëls vir watter woorde saamgevoeg kan word tot ’n betekenisvolle nuwe woord nie. Nie al die prosesse, om nuwe woorde volgens ŉ vorm-betekenissistematiek te skep, word meer gebruik nie. As dit gaan om ’n proses wat nog gebruik word, praat ons van "produktiwiteit". In die geval waar ’n proses nie meer gebruik word nie praat ons van "onproduktiwiteit". Die bogenoemde voorbeeld van die "-in" agtervoeging om ’n vroulike vorm aan te dui is onproduktief; al die woorde met "-in" aan die einde is nou versteende woorde. Nuwe vorme van vroulike woorde word nie meer so gevorm nie.

Produktiwiteit is dus die moontlikheid om sonder opset nuwe komplekse woorde te skep deur gebruik te maak van vorm-betekenissistematiek volgens die huidige vormingsprosedures. 


</doc>
<doc id="89304" url="https://af.wikipedia.org/wiki?curid=89304" title="HMS Invincible">
HMS Invincible

Sewe oorlogskepe van die Britse Vloot het die naam HMS "Invincible" gedra.









</doc>
<doc id="89306" url="https://af.wikipedia.org/wiki?curid=89306" title="HMS Invincible (R05)">
HMS Invincible (R05)

HMS "Invincible" (R05) was die Britse Vloot se hoofskip van die drie ligte vliegdekskepe in sy klas. Hy is op 3 Mei 1977 ter water gelaat as die sewende skip om dié naam te dra. Hy was van April tot Junie 1982 in aksie in die Falklandoorlog toe hy ontplooi is saam met HMS "Hermes". Hy het die leisels as vlagskip van die Britse Vloot oorgeneem nadat "Hermes" aan Indië verkoop is. "Invincible" is ook ontplooi in die Slawiese oorloë en die Irakse Oorlog. In 2005 is hy afgelê en uiteindelik vir skroot verkoop aan die Turkse maatskappy "Leyal Ship Recycling" in Februarie 2011.


</doc>
<doc id="89310" url="https://af.wikipedia.org/wiki?curid=89310" title="Gereduseerde stam">
Gereduseerde stam

Wanneer akronieme ('n afkorting wat as 'n konkrete woord uitgespreek kan word en selfs bestaan byvoorbeeld COSATU vir Congress of South African Trade Unions), knipsels (kan beskou word as die korter weergawe van die bepaalde woord self, hierdie woorde kan semantiese en fonlogiese pole bevat byvoorbeeld sel(cell) vir sellulêre telefoon) en afkortings (byvoorbeeld m.a.w vir met ander woorde). Wanneer die bogenoemde drie as onafhanklike eenhede in Afrikaans optree word, dit beskou as 'n gereduseerde stam, omdat die woord ook as 'n kompleks kan optree.

Persoonlik dink ek dat alhoewel 'n gereduseerde stam alleen kan staan en 'n betekenis vorm het, is dit afhanklik van die basiese morfeem, van waaruit dit bestaan. Volgens AWS (2009:12) is daar verskillende riglyne wat gepaard gaan met die gebruik van afkortings, soos byvoorbeeld die gebruik van algemene erkenbare afkortings, dit is om verwarring te vermy.

Gereduseerde stamme kan dus van beide simplekse, komplekse en selfs multiwoordeenhede afgelei word. Voorbeelde hiervan is:






</doc>
<doc id="89311" url="https://af.wikipedia.org/wiki?curid=89311" title="Woordkorrelaat">
Woordkorrelaat

'n Woordkorrelaat is 'n onafhanklike komponent wat 'n sterk ooreenkoms vertoon met 'n afhanklike komponent, met ander woorde 'n stam wat 'n ooreenkoms vertoon met die betekenis en vorm van 'n affiks. Dit kan dus waargeneem word as 'n samestelling. 'n Samestelling kan nie beskryf word as 'n komposisie van woorde nie, omdat woorde onafhanklik in sinne voorkom wat 'n sekere betekenis en vormveranderinge vertoon, as gevolg hiervan kan ons sê dat stamme woordkorrelate vertoon. Wanneer samestellings ontleed word, sien ons dat stamme meestal 'n ooreenkoms vertoon met woorde.

Voorbeelde:
Om samestellings volgens hul vorm in te deel, word daar gebruik gemaak van die "woordsoortelike verband" wat die woordkorrelate in samestellings met onafhanklike woorde wat in sintaktiese verbinding vertoon.
Stam: 'n Morfeem wat selfstandig is en aan ander morfeme of stamme kan verbind om 'n komplekse woord te vorm.
Voorbeeld: hond- en tand- in hondetand, rak- en boek- in boekerak.

Affiks: 'n Morfeem wat nie as 'n woord kan optree nie en wat aan 'n stam verbind om dit te verbuig of af te lei. Daar word onderskeid getref tussen 'n voorvoegsel (prefiks) en 'n agtervoegsel (suffiks).
Voorbeeld: her- in hersien, -lik in onafhanklik.



</doc>
<doc id="89312" url="https://af.wikipedia.org/wiki?curid=89312" title="Paradigma">
Paradigma

Oor die algemeen verwys 'n paradigma na 'n sienswyse.
Die term kan in sekere vakgebiede 'n meer spesifieke betekenis het, onder andere:



</doc>
<doc id="89313" url="https://af.wikipedia.org/wiki?curid=89313" title="HMS Ark Royal">
HMS Ark Royal

Vyf oorlogskepe van die Britse Vloot het reeds die naam HMS "Ark Royal" gedra.







</doc>
<doc id="89317" url="https://af.wikipedia.org/wiki?curid=89317" title="HMS Ocean">
HMS Ocean

Ses oorlogskepe van die Britse Vloot het reeds die naam HMS "Ocean" gedra. 

Die naam "Ocean" het die lys van name wat gekies word vir Britse oorlogskepe in 1759 begin, toe die Koninklike Vloot beslag gelê het op die Franse skip met die naam "Ocean". Die Britte het die Franse tegnologie van hierdie skip en bestudeer en bewonder, maar die skip was eers in 'n swak toestand voordat dit deur 'n nuwe een vervang is.



</doc>
<doc id="89318" url="https://af.wikipedia.org/wiki?curid=89318" title="Motivering (taalkunde)">
Motivering (taalkunde)

In taalkunde en spesifiek in morfologie word sekere woorde as gemotiveerd en ander as arbitrêr beskryf. Gemotiveerde woorde het 'n verwantskap tussen hul vorm en hul betekenis, soos byvoorbeeld "mê", die klank wat 'n skaap maak. In hierdie geval is die klank van die woord (sy fonologiese vorm) verwant aan die geluid van 'n skaap wat blêr (sy betekenis). In teenstelling hiermee is ander woorde arbitrêr; daar is nie 'n duidelike verwantskap tussen hul vorm en hul betekenis nie. 'n Voorbeeld hiervan is "pen". ‘n Voorbeeld van n sinoniem is gemotiveerd 

Taal is ’n simboliese teken sisteem wat uit die vorm en betekenis van elemente soos woorde en woorddele bestaan. In sommige gevalle stem die vorm en betekenis van ’n woord of woorddeel ooreen met mekaar en in ander gevalle stem die vorm en betekenis nie met mekaar ooreen nie.

Wanneer die vorm van die woord of woorddele (ortografiese en/of fonologiese eenheid) en die betekenis (semantiese eenheid) met mekaar ooreenstem of in ’n verhouding tot mekaar staan, staan dit bekend as "Gemotiveerd". Om die term gemotiveerd meerduidig te maak kan daar gekyk word na onomatopee (of klanknabootsing). Onomatopee is wanneer klanke wat in die natuur voorkom, in letters en woorde omgesit word. Dus is daar ’n duidelike verband tussen die klank wat in die natuur voorkom en die woord wat die klank voorstel. ’n Voorbeeld hiervan is wanneer die vorm van die woord bv. “moo” gebruik word om die betekenis bv. die klank wat ’n koei maak uit te druk.

Alhoewel daar ooreenkomste voorkom in die vorm (ortografiese en/of fonologiese eenheid) en betekenis (semantiese eenheid) is dit meer algemeen dat daar geen verhouding of ooreenkoms tussen die vorm en betekenis van woorde of woorddele is nie. In hierdie gevalle berus die betekenis op sosiale konvensies (dit wat bv. die Afrikaans sprekende mense besluit goedere ens. in ons samelewing genoem word). Wanneer daar dus geen verhouding is tussen die vorm en betekenis nie, staan dit bekend as "Arbitrêr". Met ander woorde ’n voorbeeld is om te kyk na die volgende: Die vorm bv. “boom” of [bo:m] en die betekenis bv. ’n plant met ’n dikkerige stam wat ’n entjie bo die grond takke met blare het. Daar is ook geen verhouding met die werklike boom wat jy in die natuur sien nie, bv. Die boom maak nie ’n geluid “boom” nie en dit skree ook nie uit dat dit ’n boom is nie. Dus kan daar afgelei word dat as gevolg van sosiale konvensies het ons as Afrikaans sprekende mense oor die jare heen met baie invloede van Germaans, Engels, Nederlands, ens. besluit dat ’n plant met ’n dikkerige stam wat ’n entjie bo die grond takke met blare het geklassifiseer word as ’n boom.



</doc>
<doc id="89319" url="https://af.wikipedia.org/wiki?curid=89319" title="11de eeu v.C.">
11de eeu v.C.

Die 11de eeu v.C. bevat al die jare van 1100 tot 1001 v.C. Hoewel baie menslike beskawings in dié tyd geletterd was, kan baie van die mense hieronder beskou word as legendaries eerder as histories.



</doc>
<doc id="89320" url="https://af.wikipedia.org/wiki?curid=89320" title="12de eeu v.C.">
12de eeu v.C.

Die 12de eeu v.C. het geduur van 1200 tot 1101 v.C.



</doc>
<doc id="89321" url="https://af.wikipedia.org/wiki?curid=89321" title="13de eeu v.C.">
13de eeu v.C.

Die 13de eeu v.C. het geduur van 1300 tot 1201 v.C.



</doc>
<doc id="89322" url="https://af.wikipedia.org/wiki?curid=89322" title="Morfologiese konstruksie">
Morfologiese konstruksie

'n Morfologiese konstruksie word gedefinieer as ’n komplekse simboliese struktuur wat gevorm word deur die kombinering van morfeme en/ of groter uitdrukkings. ’n Morfologiese konstruksie bestaan uit komponentstrukture, die wyse van komposisie en dan komposisiestrukture.

Dit kan ook as volg geskryf word: <nowiki>[[tafel]</nowiki><nowiki>[blad]</nowiki><nowiki>]</nowiki><nowiki>[jie]</nowiki> --- <nowiki>[</nowiki>DIM van SEM<nowiki>]</nowiki>

Voordat die term, morfologiese konstruksie, ten volle verstaan kan word, moet die definisie van “konstruksie” bestudeer word. Volgens Goldberg word ’n konstruksie as volg gedefinieer: “’n vormbetekenispaar [x/X], waar geen aspek van [x] of [X] voorspelbaar is uit die vormbetekenispaar se onderdele nie”

Met ander woorde, “seingranaat” is ’n komplekse woord en dus ook ’n grammatikale konstruksie ([seingranaat/HANDBOM WAARMEE VASGESTELDE TEKENS GESTUUR WORD]) omdat die komposisiestruktuur gevorm word deur die kombinering van [sein/VASGESTELDE TEKEN] en [granaat/HANDBOM] ).

Dit is belangrik om te weet dat morfologiese konstruksies verwys na die manier waarop die verskillende komponentstrukture verbind om komposisiestrukture te vorm. Volgens Van Huysteen is die verhouding tussen hierdie strukture baie belangrik wanneer daar na morfologiese konstruksies gekyk word.

Vanuit ’n morfologiese konstruksie spruit daar ’n kategoriseringsnetwerk. Volgens Langacker word kategoriserings netwerk gedefinieer as ’n netwerk van bepaalde morfologiese konstruksies wat bestaan uit simboliese strukture van enige soort, grootte of spesialiteit en is meestal semanties of konsepsueel gemotiveerd. Aspekte van ’n konstruksie wat arbitrêr of gevestig is kan ook in die netwerk geakkommodeer word 

Kreitzer en Talmy definieer skematisering as volg: “sistematiese selektering van gemeenskaplike aspekte wat die geheel verteenwoordig, terwyl enige ander afwykende aspekte geïgnoreer word”

Konstruksieskemas word nou hier gebruik as ’n templaat vir die evaluering en konstruering van ongekende uitdrukkings.

Die vermoë van die konstruksie om maklik uitgevoer en geaktiveer te word in die vorming en karakterisering van uitdrukkings. As ’n konstruksieskema eenheidstatus het, met ander woorde bepaalde konstruksieskema outomaties en sonder konstruksieinspanning as ’n geïntegreerde geheel geaktiveer kan word, het dit ’n hoë graad van vestiging.

Die eenheidstatus word gemeet deur sentraliteit en linguistiese belangrikheid. Om sentraliteit te bepaal moet die struktuur de gekonvensionaliseerdheid bepaal word. Dit word gedoen deur na die lemmastatus in die woordeboel te kyk. Die linguistiese belangrikheid van ’n struktuur kan bepaal word deur te kyk na watter struktuur ’n spreker die waarskynlikste sal kies om ’n sekere betekenis te aktiveer, of watter betekenis die waarskynlikste geaktiveer sal word deur ’n bepaalde fonologiese struktuur.


[[Kategorie:Morfologie (taalkunde)]]

</doc>
<doc id="89323" url="https://af.wikipedia.org/wiki?curid=89323" title="14de eeu v.C.">
14de eeu v.C.

Die 14de eeu v.C. het geduur van 1400 tot 1301 v.C.



</doc>
<doc id="89324" url="https://af.wikipedia.org/wiki?curid=89324" title="15de eeu v.C.">
15de eeu v.C.

Die 15de eeu v.C. het geduur van 1500 tot 1401 v.C.



</doc>
<doc id="89325" url="https://af.wikipedia.org/wiki?curid=89325" title="16de eeu v.C.">
16de eeu v.C.

Die 16de eeu v.C. het geduur van 1600 tot 1501 v.C.



</doc>
<doc id="89326" url="https://af.wikipedia.org/wiki?curid=89326" title="17de eeu v.C.">
17de eeu v.C.

Die 17de eeu v.C. het geduur van 1700 tot 1601 v.C.



</doc>
<doc id="89327" url="https://af.wikipedia.org/wiki?curid=89327" title="18de eeu v.C.">
18de eeu v.C.

Die 18de eeu v.C. het geduur van 1800 tot 1701 v.C.



</doc>
<doc id="89328" url="https://af.wikipedia.org/wiki?curid=89328" title="19de eeu v.C.">
19de eeu v.C.

Die 19de eeu v.C. het geduur van 1900 tot 1801 v.C.



</doc>
<doc id="89329" url="https://af.wikipedia.org/wiki?curid=89329" title="20ste eeu v.C.">
20ste eeu v.C.

Die 20ste eeu v.C. het geduur van 2000 tot 1901 v.C.



</doc>
<doc id="89330" url="https://af.wikipedia.org/wiki?curid=89330" title="21ste eeu v.C.">
21ste eeu v.C.

Die 21ste eeu v.C. het geduur van 2100 tot 2001 v.C.



</doc>
<doc id="89331" url="https://af.wikipedia.org/wiki?curid=89331" title="22ste eeu v.C.">
22ste eeu v.C.

Die 22ste eeu v.C. het geduur van 2200 tot 2101 v.C.





</doc>
<doc id="89332" url="https://af.wikipedia.org/wiki?curid=89332" title="23ste eeu v.C.">
23ste eeu v.C.

Die 23ste eeu v.C. het geduur van 2300 tot 2201 v.C.





</doc>
<doc id="89333" url="https://af.wikipedia.org/wiki?curid=89333" title="24ste eeu v.C.">
24ste eeu v.C.

Die 24ste eeu v.C. het geduur van 2400 tot 2301 v.C.





</doc>
<doc id="89334" url="https://af.wikipedia.org/wiki?curid=89334" title="25ste eeu v.C.">
25ste eeu v.C.

Die 25ste eeu v.C. het geduur van 2500 tot 2401 v.C.





</doc>
<doc id="89335" url="https://af.wikipedia.org/wiki?curid=89335" title="26ste eeu v.C.">
26ste eeu v.C.

Die 26ste eeu v.C. het geduur van 2600 tot 2501 v.C.





</doc>
<doc id="89337" url="https://af.wikipedia.org/wiki?curid=89337" title="27ste eeu v.C.">
27ste eeu v.C.

Die 27ste eeu v.C. het geduur van 2700 tot 2601 v.C.






</doc>
<doc id="89338" url="https://af.wikipedia.org/wiki?curid=89338" title="28ste eeu v.C.">
28ste eeu v.C.

Die 28ste eeu v.C. het geduur van 2800 tot 2701 v.C.



</doc>
<doc id="89339" url="https://af.wikipedia.org/wiki?curid=89339" title="29ste eeu v.C.">
29ste eeu v.C.

Die 29ste eeu v.C. het geduur van 2900 tot 2801 v.C.



</doc>
<doc id="89340" url="https://af.wikipedia.org/wiki?curid=89340" title="30ste eeu v.C.">
30ste eeu v.C.

Die 30ste eeu v.C. het geduur van 3000 tot 2901 v.C.



</doc>
<doc id="89361" url="https://af.wikipedia.org/wiki?curid=89361" title="McDonnell Douglas F/A-18 Hornet">
McDonnell Douglas F/A-18 Hornet

Die McDonnell Douglas F/A-18 Hornet is 'n tweemotorige supersoniese, alle weersomstandighede, vliegdekskipbruikbare veeldoelvegvliegtuig, ontwerp as beide 'n vegter en aanvalsvliegtuig (F/A verwys na "fighter/attack"). Die F/A-18 is ontwerp deur McDonnell Douglas en Northrop, en is afgelei van laasgenoemde se YF-17 in die 1970's vir gebruik deur die Amerikaanse Vloot en die Mariene Korps. Die Hornet word ook gebruik deur verskeie ander lande se lugmagte. Die Amerikaanse Vloot se vlugdemonstrasie-eskader, die Blue Angels, gebruik die Hornet sedert 1986. 

Die F/A-18 het 'n topspoed van Mach 1,8 (1 915 km/h op 40 000 voet of 12 190 m). Dit kan 'n wye verskeidenheid van bomme en missiele dra, insluitend lug-tot-lug en lug-tot-grond, aangevul deur die 20 mm M61 Vulcankanon. Die vliegtuig word aangedryf deur twee General Electric F404 turbowaaierenjins, wat aan die tuig 'n hoë stukrag-tot-massaverhouding gee. Die F/A-18 het uitstekende lugdinamiese eienskappe, hoofsaaklik toe te skryf aan die verlengstukke vooraan beide sy vlerke. 

Die vegter se primêre gebruike is vir gevegsbystand, vlootverdediging, onderdrukking van die vyand se lugverdediging, lugverbod, nabylugondersteuning en lugverkenning. Sy veelsydigheid en betroubaarheid het bewys dat dit 'n waardevolle bate vir vliegdekskepe kan wees. Nogtans is hy gekritiseer vir sy gebrek aan verskeidenheid en loonvrag in vergelyking met sy vorige tydgenote, soos die Grumman F-14 Tomcat in die veg- en aanvalsrol, en die Grumman A-6 Intruder en LTV A-7 Corsair II in die aanvalsrol.




</doc>
<doc id="89465" url="https://af.wikipedia.org/wiki?curid=89465" title="Loodreg">
Loodreg

In Wiskunde is twee voorwerpe loodreg aan mekaar wanneer hulle 'n hoek van 90° by hulle kruispunt vorm. Daar word ook gesê dat hulle dan reghoekig aan mekaar is. Op die manier kan twee reguit lyne, of vektore, of twee vlakke, of 'n reguit lyn en 'n vlak, loodreg aan mekaar wees. Oorspronklik het die woord loodreg na die gebruik van 'n skietlood (tou met 'n gewig aan sy onderpunt wat reguit afwaarts hang, en in die boukunde gebruik word) verwys. Die skietlood het die vertikaal verskaf, wat dan loodreg aan 'n horisontale oppervlak was.


</doc>
<doc id="89467" url="https://af.wikipedia.org/wiki?curid=89467" title="Skietlood">
Skietlood

'n Skietlood, of paslood is 'n boukundige instrument wat gebruik word om die vertikaal te bepaal. Dit bestaan gewoonlik uit 'n tou met 'n kegelvormige loodgewiggie wat aan sy onderpunt hang. Die tou wys dus regaf na onder toe, en kan gebruik word om te bepaal hoe regop 'n voorwerp, soos 'n muur of 'n paal, staan. In hierdie rol word die skietlood ook bygestaan deur die waterpas. Terwyl die skietlood die vertikaal aandui, dui 'n waterpas die horisontale oppervlak aan, wat loodreg aan die vertikaal lê.


</doc>
<doc id="89468" url="https://af.wikipedia.org/wiki?curid=89468" title="Waterpas">
Waterpas

'n Waterpas is 'n boukundige instrument wat gebruik word om te bepaal of 'n vlak of lyn presies horisontaal (waterpas), of vertikaal is. Die benaming is waarskynlik van ou herkoms, en verwys na die feit dat stilstaande water se oppervlak altyd op 'n horisontale vlak lê. Die moderne waterpas is deur die Franse fisikus en skrywer Melchisédech Thévenot omstreeks 1661 uitgevind, alhoewel daar onsekerheid hieroor bestaan.

Die byvoeglike naamwoord waterpas beteken akkuraat horisontaal ("hierdie vloer is nie waterpas nie") of akkuraat vertikaal ("hierdie paal staan nie waterpas nie"). Daar bestaan ook waterpasse wat 'n hoek van 45 grade kan meet.

Die konstruksie van die meetinstrument is baie eenvoudig. Dit het 'n starre, plat oppervlak en 'n geboë deursigtige buisie, op 'n borrel na gevul met 'n gekleurde vloeistof (bv. etanol). In die middel van hierdie buisie is twee strepies aangebring met 'n spasie gelyk aan die afmetings van die borrel. Water is minder geskik as gevolg van sy uitsetting by vriespunt, die naam waterpas is dus misleidend. Wat eintlik hier ter sprake is, is die suiwere bepaling van die rigting van die swaartekrag. Vloeistofoppervlakke in rus verkeer dus loodreg met die rigting van swaartekrag.


</doc>
<doc id="89469" url="https://af.wikipedia.org/wiki?curid=89469" title="Northwest Angle">
Northwest Angle

Die Northwest Angle is 'n gebied in die uiterste noorde van die Amerikaanse deelstaat Minnesota, wat 'n eksklawe aan die Lake of the Woods is. Dit word aan die Kanadese provinsie Manitoba op die 49ste breedtegraad begrens. Ten suide van die Northwest Angle is die onbewoonde Amerikaanse eksklawes van Buffalo Bay Point en Elm Point geleë.

Die Northwest Angle dateer uit die Vrede van Parys wat die grenslyn tussen Amerika en Brits Noord-Amerika ná die einde van die Amerikaanse Onafhanklikheidsoorlog bepaal het.

Die gebied het in 2000 'n bevolking van 152 gehad, wat volgens die 2010 sensus tot 119 gedaal het.


</doc>
<doc id="89521" url="https://af.wikipedia.org/wiki?curid=89521" title="HMS Ark Royal (R07)">
HMS Ark Royal (R07)

HMS "Ark Royal" (R07) was 'n ligte vliegdekskip en voormalige vlagskip van die Britse Vloot. Hy was die derde en laaste skip van die "Invincible"-klas. Hy is deur Swan Hunters gebou op die Tynerivier en in 1981 daar te water gelaat.
"Ark Royal" is vernoem deur Koningin Elizabeth (Die Koninginmoeder). Hy volg sy susterskepe HMS Invincible (R05) en HMS Illustrious op in diens in 1985. Ook bekend as "The Mighty Ark", was hy die vyfde Britse vlootskip wat die naam gedra het van die 1587-vlagskip wat die Spaanse Armada verslaan het in 1588. Oorspronklik sou hy Indomitable gedoop gewees het om by die res van die klas aan te pas, maar dit is verander as gevolg van die openbare reaksie oor die verlies van die Ark Royal-naam ná die afskaffing van die vorige "Ark Royal" in 1980, ná 30 jaar se diens.

"Ark Royal" was bietjie groter as sy susterskepe, met 'n steiler ski-oprit, en het die STOVL (kort opstyg en vertikale landing) Harrier Jump Jet vliegtuie, asook verskeie helikopters, gedra.

Met 'n bemanning van meer as 1 000 matrose en lugmanne, was hy in operasionele diens in die Bosniese oorlog in 1990 en die inval van Irak in 2003. Oorspronklik sou hy tot 2016 dien, maar "Ark Royal" is uit diens gestel op Vrydag 11 Maart 2011, as deel van die vloot se herstruktureringsgedeelte van die 2010 Strategiese Verdediging en Sekuriteitsoorsig. Na "Ark Royal" (R07) se aflegging het "HMS Albion" hom vervang as die Britse Vloot se vlagskip.

Die voormalige kaptein van HMS "Ark Royal" en HMS "Illustrious", kommodoor Jerry Kyd, het die bevelvoerder van die nuwe Britse Vlootvliegdekskip, die HMS "Queen Elizabeth" op 27 Februarie 2014 geword.


</doc>
<doc id="89683" url="https://af.wikipedia.org/wiki?curid=89683" title="Spiesneus-rog">
Spiesneus-rog

Die spiesneusrog ("Rostroraja alba") kom in die oostelike Atlantiese Oseaan voor, aan die Suid-Afrikaanse kus tot by Mosambiek. Die rog verskil van die valsdoringrugrog; daar is nie donker kolletjies op die rog nie en daar is wit kolletjies en duidelike dorings op die stert. In Engels staan die rog bekend as die "Spearnose skate".





</doc>
<doc id="89687" url="https://af.wikipedia.org/wiki?curid=89687" title="Seldery">
Seldery

Seldery ("Apium graveolens") is eetbare plant waarvan die saad medisinale eienskappe het.


</doc>
<doc id="89689" url="https://af.wikipedia.org/wiki?curid=89689" title="Uitstraalvermoë">
Uitstraalvermoë

Die uitstraalvermoë of emissiwiteit van die oppervlak van 'n materiaal is die doeltreffendheid waarmee dit energie afgee in die vorm van stralingsenergie. Termiese straling is lig, maar vir voorwerpe naby aan kamertemperatuur is hierdie lig infrarooi en is dit nie sigbaar nie.

Die simbool wat gebruik word vir uitstraalvermoë is epsilon (formula_1 of ε).



</doc>
<doc id="89690" url="https://af.wikipedia.org/wiki?curid=89690" title="Ontploffingsbeskerming">
Ontploffingsbeskerming

Ontploffingsbeskerming berus op die beginsel dat daar drie komponente teenwoordig moet wees vir die ontstaan van 'n brand of ontploffing, naamlik 'n brandstof, suurstof en 'n ontstekingsbron. Sodra een van die drie verwyder word, is ontploffingsbeskerming toegepas. Die groep standaarde soos in SANS10108 uitgewys sluit nie plofstowwe in nie, hulle is hoofsaaklik onder SANS1717 gelys.

Ter beskerming is die eerste stap om 'n ondersoek te doen om te bepaal waar plofbare atmosfere kan vorm in 'n fabriek of aanleg, na so 'n ondersoek word verwys as 'n gebiedsklassifikasie. Dit dui aan waar sulke mengsels kan vorm, hoe gereeld en watter vlambare stowwe daar teenwoordig mag wees. Sulke areas word dan in sones opgedeel (Sone 0, Sone 1, Sone 2 vir gasse en Sone 20, Sone 21 en Sone 22 vir stof).

Daar is 'n reeks veiligheidstandaarde ontwikkel waaraan elektriese toerusting moet voldoen ten einde nie ontstekingsbronne te wees nie. Hierdie gespesialiseerde toerusting word dus ontwerp om in plofbare mengsels gebruik te word sonder dat dit ontsteek. In Suid-Afrika (en elders) is daar goedgekeurde laboratoriums wat die suksesvolle ontwerp van hierdie toerusting kan goedkeur of bevestig. 'n Sertifikaat word uitgereik wat as bewys dien dat 'n derdeparty die toestel ondersoek het en gevind het dat dit aan een of meer van die ontploffingsbeskermingstegnieke se standaarde voldoen. Suid-Afrika se standaarde in ontploffingsbeskerming word erken en gebruik deur meeste Afrikalande (behalwe dalk vêrre Noord-Afrika) en ons standaarde word weer op die IEC/EN-standaarde gebaseer. Vroeër het ons dit hoofsaaklik op VK-standaarde ontwikkel en net aangepas om by ons te pas maar vandag doen ons relatief min aanpassings en aanvaar dit standaarde grootliks net so. Die VSA en Kanada is hoofsaaklik nie in lyn met ons nie (onder die UL en CSA reeks standaarde) en sulke toerusting moet oorgetoets word in RSA sou dit ingevoer word (baie belangrik). Dit is hoofsaaklik omdat hulle nog op imperiese mates werk en daar is ook groot verskille in die merking van hul onploffingsbeskermde toerusting en tegnieke.

Ontploffingsbeskermingstegnieke sluit in (om net die mees algemene te noem):


Daar word vereis dat sulke toerusting gemerk word met die afkorting of kode "Ex", in Europa sal dit "EEx" gemerk word met die tegniek volgende na die Ex.

Daar is hoofsaaklik twee ontstekingsmetodes wat ook gemerk word ten einde die korrekte toerusting te kies vir die gas/stof waar dit gebruik gaan word:

Die materiaalgroepe is soos volg:
Die maksimum oppervlaktemperatuur word beperk vir Groep I tot 150 °C en vir Groep II word dit in ses klasse opgedeel:
Vir Groep III word die maksimumtemperatuur van die toestel in °C aangedui.

Voorbeelde van <2009 Suid-Afrikaanse merking: 

Ex d I/IIB T4 beteken die toestel is ontploffingsbeskerm (Ex) wat vlamdig is (d), ondergronds (I) of bogronds (IIB) gebruik kan word in vlambare/plofbare atmosfere wat nie kan ontsteek met 'n 60μJ vonk of by 135 °C nie.

Tegnieke met dubbelbeskerming is gemerk met 'n "a" langs die tegniek soos volg: "Ex ia ..." en kan aangeskakel bly in 'n konstante plofbare mengsel, soos bo in 'n brandstoftenk.

Op toerusting wat na 2009 getoets is, word die "vlak van beskerming" of EPL ("Equipment Protection Level") ook gemerk en dit dui ook aan hoe gereeld die toestel blootgestel kan word aan 'n plofbare (of vlambare, soos verkies in Britse standaarde) mengsel. Dit word dan aangedui met 'n klein letter "a", "b" of "c" langs die beskermingstegniek, of aan die einde van die merking soos volg:


</doc>
<doc id="89691" url="https://af.wikipedia.org/wiki?curid=89691" title="Heaviside-dolfyn">
Heaviside-dolfyn

Die Heaviside-dolfyn ("Cephalorhynchus heavisidii") is 'n dolfyn wat endemies is aan die Weskus en kom voor vanaf Tafelbaai tot by suidelike Angola. Die bestaan van die spesie word beïnvloed deur die oorbenutting van die stokvis bevolking. Daar is min bekend omtrent die dolfyn. In Engels staan dit bekend as die "Heaviside's dolphin".




</doc>
<doc id="89693" url="https://af.wikipedia.org/wiki?curid=89693" title="Kisduiweltjie">
Kisduiweltjie

'n Kisduiweltjie is 'n kinderspeelding wat uiterlik bestaan ​​uit 'n houer met 'n slinger. Wanneer die slinger gedraai word, speel 'n melodie, dikwels "Pop Goes the Weasel". Aan die einde van die deuntjie daar is 'n "verrassing": die deksel spring oop en 'n figuur, gewoonlik 'n nar, spring uit die boks. Sommige kisduiweltjies spring na willekeur oop wanneer die slinger gedraai word, wat die skrik selfs meer effektief maak.


</doc>
<doc id="89695" url="https://af.wikipedia.org/wiki?curid=89695" title="Rosetta-ruimtetuig">
Rosetta-ruimtetuig

Die Rosetta-ruimtetuig was ’n ruimtetuig van die Europese Ruimteagentskap met ’n landingstuig, Philae, aan boord. Dit is op 2 Maart 2004 gelanseer met die doel om ná ’n 10 jaar lange reis die komeet 67P/Churyumov-Gerasimenko te bereik, daarom te wentel en die landingstuig te ontkoppel om daarop te land. Op 6 Augustus 2014 het die Rosetta, nadat dit 6,4 miljard kilometer afgelê het, uiteindelik sy bestemming bereik. In die proses het dit verskeie kere by die Aarde en Mars verbygeskuur om deur die slingervel-metode te versnel, sodat dit ’n snelheid soortgelyk aan die komeet s'n kon bereik.

Die tuig is genoem na die Rosettasteen, ’n stele van Antieke Egipte met ’n verordening in drie skryfstelsels. Die landingstuig is genoem na die Philae-obelisk, wat ’n tweetalige inskripsie bevat in Grieks en Egiptiese hiërogliewe.

Die Rosetta se landingstuig, Philae, het op 9 November 2014 op die komeet neergestryk. Dit was ’n historiese gebeurtenis aangesien dit die eerste tuig is wat op ’n komeet geland het. Die Philae het twee spronge uitgevoer en die oppervlak dus drie keer in die proses getref. Die eerste sprong was ’n yslike sowat een kilometer hoog, want die komeet se aantrekkingskrag is so gering dat dit nie veel kos om daaraan te ontsnap nie.

Gou was daar egter probleme toe besef is dat die Philae hom ná sy spronge op ’n plek onder ’n krans (of iewers) bevind waar daar bedroef min sonlig kom om sy batterye te herlaai. Daar is gewag om te kyk of die probleem op ’n manier omseil of te bowe gekom sou kon word. Die vooruitsigte het nie baie belowend gelyk nie, hoewel die klein snuffelaar net ná sy landing nog ’n stroom waardevolle inligting na die Aarde kon stuur. As sodanig is die landingsmaneuver as geslaag beskryf.

Philae is wel ook ontwerp om ’n gat in die komeet te boor sodat die samestelling daarvan ontleed sou kon word. Sulke inligting sou vir wetenskaplikes baie waardevol gewees het om die ontstaan van die Aarde en die heelal beter te verstaan. Sonder sonkrag in die Philae egter futloos.

Die reis met die Rosetta-omwentelingstuig het nietemin die hoofsending gebly. Dit het – in sy wentelbaan om Churyumov-Gerasimenko – die komeet van November 2014 tot Desember 2015 op sy reis om die Son vergesel. Dit het opnames gemaak van die veranderings wat die komeet ondergaan namate dit nader aan die Son beweeg en die Son se hitte daarop inwerk. Komete is konglomerate van ruimtepuin en ys wat soos "vuil sneeuballe" om die Son wentel in elliptiese bane wat hulle om die beurt baie ver en baie naby aan die Son bring. Dit is wanneer hulle naby aan die Son kom dat die ys begin verdamp en die damp baiemaal lang sterte vorm wat besonder skouspelagtig kan wees.

Omdat die komeet al hoe verder van die Son af beweeg in sy wentelbaan, sou die krag wat Rosetta se sonpanele opwek algaande te min geword het om die tuig doeltreffend te laat werk. Op 30 September 2016 is die Rosetta se sending beëindig deur dit in die Ma'at-streek van die komeet te laat land.



</doc>
<doc id="89696" url="https://af.wikipedia.org/wiki?curid=89696" title="Rosetta">
Rosetta

Rosetta kan na een van die volgende verwys:



</doc>
<doc id="89697" url="https://af.wikipedia.org/wiki?curid=89697" title="Drank">
Drank

Drank, of 'n drankie, is 'n vloeistof wat deur mense genuttig word. Dit word deur die mond ingeneem (gedrink). Ondanks die feit dat alle drankies water bevat, word water self nie as drank geklassifiseer nie. Naas die fundamentele behoefte om vloeistowwe vir oorlewing in te neem, speel drank ook 'n groot rol in die kultuur van die menslike samelewing.
Drankies soos tee en koffie (espresso, cappuccino, ens.) word as warmdrankies beskou. Hierdie drankies word gewoonlik met warm water, warm melk of iets soortgelyks voorberei. Daarteenoor word vrugtesap en koeldrank gewoonlik koud bedien.

Gaskoeldranke soos Coca-Cola en Creme Soda bevat koolsuurgas. Die koolsuurgas kan as borreltjies in die drank waargeneem word en verskaf 'n sprankelende tekstuur.
Daar word ook tussen alkoholiese en nie-alkoholiese drankies onderskei. Alkoholiese drank bevat etanol, beter bekend as alkohol (hoewel die definisie van "alkohol" ook verskeie ander verbindings omvat). Bier word al ongeveer 8 000 jaar lank deur mense genuttig. Wyn dateer terug na ongeveer 6 000 voor Christus en het waarskynlik sy oorsprong in die landgebiede wat binne die grense van Georgië en Iran val gehad.

Nie-alkoholiese drankies verwys dikwels na drank, soos bier en wyn, wat normaalweg alkohol sou bevat, maar minder as 0,5 persent alkohol volgens volume het. Die kategorie sluit drankies in waarvan die alkohol verwyder is, soos nie-alkoholiese biere en wyne.


</doc>
<doc id="89899" url="https://af.wikipedia.org/wiki?curid=89899" title="31ste eeu v.C.">
31ste eeu v.C.

Die 31ste eeu v.C. het geduur van 3100 tot 3001 v.C.




</doc>
<doc id="89901" url="https://af.wikipedia.org/wiki?curid=89901" title="Marble Hill, Manhattan">
Marble Hill, Manhattan

Marble Hill is die meeste noordelike woonbuurt van Manhattan, New York Stad. Alhoewel dit 'n gedeelte van die stadsdeel van Manhattan is, is dit ná die verlegging van die Harlem-rivier in 1895 nie meer aan die eiland van Manhattan geheg nie. Dit was 'n eiland tot 1914 toe die ou rivierbedding ingevul en Marble Hill met The Bronx verbind is.

Marble Hill het 'n oppervlakte van 0,38 km² en 'n bevolking van 9 841 mense.


</doc>
<doc id="89902" url="https://af.wikipedia.org/wiki?curid=89902" title="5de Dinastie van Egipte">
5de Dinastie van Egipte

Die 5de Dinastie van Antieke Egipte (ook Dinastie V geskryf) word dikwels saam met die 3de, 4de en 6de Dinastie groepeer as die Ou Ryk. Die 5de Dinastie het geduur van omstreeks 2494 tot 2345 v.C.

Volgens Manetho het dié farao's vanaf Elephantine regeer, maar argeoloë het duidelike bewyse gevind dat hul paleise steeds in Memphis was.

Die bekendste heersers van die 5de Dinastie was:
! scope=col width="15%" | Farao
! scope=col width="20%" | Troonnaam
! scope=col width="20%" | Bewind
! scope=col width="15%" | Hoofstad
! scope=col width="35%" | Graftombe


</doc>
<doc id="89905" url="https://af.wikipedia.org/wiki?curid=89905" title="Moodygrafiek">
Moodygrafiek

Die Moodygrafiek of Moodydiagram is 'n grafiek in nie-dimensionele vorm wat die verband gee tussen die Darcy-Weisbach wrywingsfaktor, Reynoldsgetal en relatiewe ruheid vir volledig ontwikkelde vloei in 'n ronde pyp. Dit kan gebruik word om die drukval of vloeitempo in so 'n pyp te bereken.

'n Alternatiewe metode om die wrywingsfaktor te bereken is die Colebrookvergelyking.



</doc>
<doc id="89906" url="https://af.wikipedia.org/wiki?curid=89906" title="Colebrookvergelyking">
Colebrookvergelyking

Die Colebrookvergelyking word gebruik om die wrywingsfaktor (f' of f) te bereken vir vloei in 'n pyp.

Die Moodygrafiek kan ook gebruik word om die wrywingsfaktor te bepaal as berekeninge met die hand gedoen word. Sagteware pakkette of Excel sigblaaie gebruik egter eerder die Colebrookvergelyking (of benaderings daarvan) om die wrywingsfaktor outomaties te bereken. 

Neem kennis van die verskillende wrywingsfaktore:

Maak altyd seker die regte faktor gebruik word. In hierdie blad word met die Darcy/Moody wrywingsfaktor gewerk.

Die Colebrookvergelyking is die akkuraatse om die wrywingsfaktor te bereken:

Waar:


Die nadeel van hierdie vergelyking is dat dit deur 'n iteratiewe metode opgelos moet word of die "Goal seek" funksie in Excel moet gebruik word.

'n Algemene duimreël is om f' = 0.02 as eerste raaiskoot te neem.

Omdat dit nie maklik is om f' uit die Colebrookvergelyking te bepaal nie (die formule kan nie herrangskik word sodat f' alleen staan nie), is daar andere wat benaderingsformules opgestel het die vir Colebrookvergelyking: 

Hierdie is 'n goeie benadering om die Darcy of Moody wrywingsfaktor te bepaal en is makliker om te gebruik omdat dit f' slegs aan die een kant van die vergelyk het en is dit dus nie nodig om gelyktydig op te los nie:

Die volgende aanname word gemaak:

Dus is:

En daarom:

Churchill se vergelyking kan ook gebruik word om die Darcy of Moody wrywingsfaktor te bepaal en het, soos die Swamee–Jain vergelyking, ook die voordeel dat f' makliker opgelos kan word as in die geval van die Colebrookvergelyking.

Indien die Reynoldsgetal minder as 2000 is kan die volgende benadering gebruik word:

Darcy of Moody wrywingsfaktor: formula_13

Fanning wrywingsfaktor: formula_14

Die volgende tabel gee 'n lys van benaderings vir die Darcy/Moody wrywingsfaktor: 

Neem kennis dat die Churchillvergelyking (1977) die enigste is wat 'n korrekte waarde vir die wrywingsfaktor gee in die laminêre vloeigebied (Reynoldsgetal < 2300). Al die ander vergelykings is opgestel vir turbulente vloei alleen.



</doc>
<doc id="89909" url="https://af.wikipedia.org/wiki?curid=89909" title="Grammatikale konstruksie">
Grammatikale konstruksie

Die grammatikale konstruksie van 'n sin verwys na die woorde se orde en rangskikking binne die sin, en die reëls waarvolgens dit gebeur.

Taal kan as 'n simboliese tekensisteem beskou word. Woorde het ’n bepaalde vorm en word gekoppel aan ’n betekenis. As mens na woorde verwys, word sekere konvensies gebruik. Byvoorbeeld, die ‘ge...” konstruksie kan gebruik word om verlede tyd aan te dui.

Taal bestaan uit drie dele: tekens, betekenis en ’n kode wat hulle met mekaar verbind. Tekens kan gekonstrueer wees uit klanke, letters, simbole of gebare, afhangende van hoe die taal voorgestel word. Die eenvoudige tekens kan dan gekombineer word in komplekse tekens, soos sinsdele. ’n Sin word in verskeie komponente opverdeel, soos die onderwerp (of naamwoordstuk), die gesegde (die werkwoord), en die voorwerp (objek).

Sinne kan verskillend aan mekaar gesit word (gekonstrueer word) om hulle heeltemal ander betekenisse te gee, al gebruik mens dieselfde woorde. 'Voorbeeld hiervan is die stelsin "Dit gaan reën". Dit kan vergelyk word met die vraagsin "Gaan dit reën?" Sekere sintaksreëls bepaal hoe die woordorde in die sin afgedwing gaan word en hoe die inperkings tot die betekenis gaan bydra. Deur net die konstruksie van die sin te verander, kan ’n heeltemal nuwe betekenis aan die sin gegee word. Hierdie reëls waarvolgens tekens gekonstrueer word om sekere sinsdele te vorm, word grammatika, oftewel sintaksis genoem.



</doc>
<doc id="89910" url="https://af.wikipedia.org/wiki?curid=89910" title="Draak-pylstert">
Draak-pylstert

Die Draak-pylstert ("Himantura jenkinsii") kom voor in die Indiese-Pasifiese area en aan die ooskus van Afrika suidwaarts tot by Durban. In Engels staan die pylstert bekend as die "Dragon stingray".




</doc>
<doc id="89914" url="https://af.wikipedia.org/wiki?curid=89914" title="Denel G5-kanon">
Denel G5-kanon

Die G5-kanon is 'n Suid-Afrikaanse gesleepte kanon van 155 mm kaliber wat in Suid-Afrika ontwerp en ontwikkel is deur Denel Land Systems. Die G5 se ontwerp is gebaseer op die Kanadese GC-45 155 mm kanon wat hoogs gewysig is om by Suider-Afrikaanse omstandighede aan te pas.

Tydens die Angolese Bosoorlog, het die Suid-Afrikaanse Weermag hulself benadeeld bevind wanneer hulle 'n vyand aangeval het wat toegerus was met langreikafstand Sowjet-vuurpylartillerie, bv. die Stalin-orrel. Laasgenoemde het Suid-Afrika se ouer 5.5-duim kanonne met 'n aansienlike marge in reikafstand en akkuraatheid oortref. Dit het gelei tot die uitreiking van 'n behoefteverslag vir 'n nuwe artilleriestelsel sowel as ammunisiestelsels, 'n kanontrekker, vuurbeheertoerusting en -rekenaarstelsels.

Suid-Afrika was sedert 1963 weens sy apartheidbeleid onder 'n wapenverbod deur die Verenigde Nasies geplaas. Dit het tot die skepping van die plaaslike Krygkor militêre produksiebedryf gelei, wat die wapenverbod omseil het deur self wapenstelsels vir Suid-Afrika se behoeftes te ontwikkel en te produseer. Krygkor het gereageer op die weermag se behoefte en ontwikkeling in 1976 begin deur 'n aantal bestaande ontwerpe te evalueer en voorbeelde te verkry in oortreding van die wapenverbod. As 'n tussentydse wapenstelsel en as oorbrugging gedurende die plaaslike produksieproses, is 'n aantal Soltam 155 mm M-71 kanonne van Israel verkry en in diens gestel as die G4-houwitser.

Met die gebruik van normale verlengde reikafstandammunisie (ERBF) is die reikafstand 30 km, wat verleng kan word tot sowat 39,6 km met behulp van basissnitdoppe, of 50 km deur die gebruik van vuurpylgesteunde ​​V-LAP rondtes. In 2002 het Denel die G5-2000 weergawe begin vervaardig, met 'n veel groter reikafstand en akkuraatheid as die vorige 45-kaliber weergawe.

Die G5 kanon is op 'n "OMC" 6x6-onderstel geplaas om die tenvolle selfaangedrewe G6-kanon te produseer, en het groot verkope behaal in die Verenigde Arabiese Emirate en Oman. In reaksie op 'n versoek van Indië is dit is ook op die rug van 'n Tatra 8x8-wielvragmotor getoets, 'n kombinasie wat bekend staan ​​as die T5-2000.


</doc>
<doc id="89915" url="https://af.wikipedia.org/wiki?curid=89915" title="Flapneus-rog">
Flapneus-rog

Die Flapneus-rog ("Rhinoptera javanica") kom voor aan die ooskus van Afrika suidwaarts tot by KwaZulu-Natal. In Engels staan die rog bekend as die "Flapnose ray".





</doc>
<doc id="89921" url="https://af.wikipedia.org/wiki?curid=89921" title="4de Dinastie van Egipte">
4de Dinastie van Egipte

Die 4de Dinastie van Antieke Egipte (ook Dinastie IV geskryf) was ’n "goue era" van die Ou Ryk. Dit het geduur van omstreeks 2613 tot 2494 v.C. Dit was ’n tyd van vrede en vooruitgang, en handel met ander lande is gedokumenteer.

Die 3de, 5de en 6de Dinastie word gewoonlik saam met die 4de Dinastie die Ou Ryk genoem, ook bekend as die tyd van die piramides. Die hoofstad in dié tyd was Memphis.

Die bekendste heersers van die 4de Dinastie was:
! scope=col width="15%" | Farao
! scope=col width="20%" | Troonnaam
! scope=col width="20%" | Bewind
! scope=col width="15%" | Hoofstad
! scope=col width="35%" | Graftombe


</doc>
<doc id="89925" url="https://af.wikipedia.org/wiki?curid=89925" title="Himantura">
Himantura

Himantura is 'n groot genus in die familie van pylsterte ("Dasyatidae").

Daar is tans 28 erkende spesies in die genus:




</doc>
<doc id="89930" url="https://af.wikipedia.org/wiki?curid=89930" title="Ebola">
Ebola

Ebola of Ebola hemorragiese koors is 'n ernstige menslike siekte wat deur die ebolavirus veroorsaak word. Die siekte veroorsaak 'n hoë sterftesyfer en daar is geen spesifieke behandeling of medisyne teen die virus beskikbaar nie. Die siekte is skaars en kom tipies in die vorm van plaaslike uitbrekings in lande in Sentraal-Afrika voor. Die naam ebola kom van die gelyknamige rivier in die Kongo waar 'n uitbraak in 1976 plaasgevind en ebola vir die eerste keer erken en bewys is.

Die siekte word deur kontak met die bloed of liggaamlike vloeistowwe van 'n besmette dier (tipies ape of vrugtevlermuise) opgedoen. Dit word nie natuurlik deur die lug oorgedra nie. Daar word geglo dat vrugtevlermuise die virus versprei sonder om self daardeur beïnvloed te word. Sodra menslike besmetting voorkom, kan die siekte verder tussen mense versprei. Manlike oorlewendes kan die siekte vir byna twee maande daarna deur semen oordra.

Ten einde 'n diagnose te maak, moet ander siektes met soortgelyke simptome soos malaria, cholera en ander virale hemorragiese koors eers geëlimineer word. Bloedmonsters kan dan vir virale teenliggaampies, virale RNS, of vir die virus self getoets word om die diagnose te bevestig.

Simptome begin tussen twee dae en drie weke, maar gewoonlik tussen 4 en 10 dae nadat die virus opgedoen is. Dit sluit koors, seerkeel, spierpyne en hoofpyn in. Die koors is gewoonlik hoër as 38.3°C. Simptome soos naarheid, braking, en diarree volg meestal, terwyl die werking van die lewer en niere begin afneem. Op die punt begin sommige mense probleme met bloeding te ondervind.

Herstel kan tussen 7 and 14 dae begin na die eerste simptome. Sterftes, as gebeur, is gewoonlik 6 tot 16 dae na die eerste simptome en is gewoonlik veroorsaak deur lae bloeddruk van verlies van vloeistof. Oor die algemeen kan bloedverlies tot die dood lei. Mense gaan gewoonlik in 'n koma in.

Diegene wat oorleef, het gereeld spier- en gewrigspyn, verminderde gehoor, moegheid, swakheid, verminderde aptyt en moeilikheid om gewig op te tel. Probleme met visie mag ontwikkel.

Oorlewendes ontwikkel teenliggaampies teen Ebola wat minstens 10 jaar duur, maar dit is onduidelik of hulle immuun teen addisionele infeksies is.



</doc>
<doc id="89932" url="https://af.wikipedia.org/wiki?curid=89932" title="Kersierooi">
Kersierooi

Kersierooi is 'n kleur, 'n pers skakering van rooi.

Volgens verskeie kleurskemas word kersierooi as volg voorgestel:


</doc>
<doc id="89933" url="https://af.wikipedia.org/wiki?curid=89933" title="Pruim (kleur)">
Pruim (kleur)

Die kleur Pruim is 'n effens donkerder skakering van ligpers, en neig tot medium pers.

Volgens verskeie kleurskemas word pruim as volg voorgestel:


</doc>
<doc id="89939" url="https://af.wikipedia.org/wiki?curid=89939" title="North American F-86 Sabre">
North American F-86 Sabre

Die North American F-86 Sabre (soms genoem die Sabrejet) was 'n transsoniese vegvliegtuig. 

Die Sabre is deur North American Aviation vervaardig, en is bekend as die eerste swiepvlerkvegter uit die stal van die Verenigde State. Sy vlerkuitleg was soortgelyk aan die Sowjet MiG-15 s'n, en was die enigste straalvegter wat die MiGs kon aanvat in hoëspoed-lugskermutselings ("dogfights") oor die lugruim van Korea. Hy is beskou as een van die beste en belangrikste vegvliegtuie in die Korea-oorlog, maar ook hoogaangeskrewe in vergelyking met vegters van ander tydperke. 

Hoewel dit in die laat 1940's ontwikkel is en reeds verouderd was teen die einde van die 1950's, is die Sabre as uiters veelsydig en aanpasbaar bewys. Dit het voortgegaan om as 'n frontlinie-vegter te dien in talle lande se lugmagte, tot die laaste aktiewe operasionele eksemplare in 1994 deur die Boliviaanse Lugmag uit diens gestel is.

Die North American F-100 Super Sabre is ontwikkel uit die F-86.



</doc>
<doc id="89941" url="https://af.wikipedia.org/wiki?curid=89941" title="3de Dinastie van Egipte">
3de Dinastie van Egipte

Die 3de Dinastie van Antieke Egipte (ook Dinastie III geskryf) was die eerste dinastie van die Ou Ryk. Dit het geduur van omstreeks 2667 tot 2610 v.C. Dit het gevolg op die onstuimige jare van die 2de Dinastie.

Die 4de, 5de en 6de Dinastie word gewoonlik saam met die 3de Dinastie die Ou Ryk genoem, ook bekend as die tyd van die piramides. Die hoofstad in dié tyd was Memphis.

Die bekendste heersers van die 3de Dinastie was:
! scope=col width="15%" | Farao
! scope=col width="20%" | Troonnaam
! scope=col width="20%" | Bewind
! scope=col width="15%" | Hoofstad
! scope=col width="35%" | Graftombe


</doc>
<doc id="89944" url="https://af.wikipedia.org/wiki?curid=89944" title="6de Dinastie van Egipte">
6de Dinastie van Egipte

Die 6de Dinastie van Antieke Egipte (ook Dinastie VI geskryf) was die laaste dinastie van die Ou Ryk. Dit het geduur van omstreeks 2345 tot 2181 v.C.

Die 3de, 4de en 5de Dinastie word gewoonlik saam met die 6de Dinastie die Ou Ryk genoem, ook bekend as die tyd van die piramides. Die hoofstad in dié tyd was Memphis.

Die bekendste heersers van die 6de Dinastie was:
! scope=col width="20%" | Farao
! scope=col width="20%" | Troonnaam
! scope=col width="15%" | Bewind
! scope=col width="15%" | Hoofstad
! scope=col width="30%" | Graftombe


</doc>
<doc id="89962" url="https://af.wikipedia.org/wiki?curid=89962" title="7de Dinastie van Egipte">
7de Dinastie van Egipte

Die 7de Dinastie van Antieke Egipte (ook Dinastie VII geskryf) was die eerste dinastie van ’n verwarrende periode bekend as die Eerste Oorgangstydperk. Dit word dikwels met die 8ste Dinastie gekombineer vanweë die vinnige opvolging van farao's en die feit dat hul regeringstydperke nie bekend is nie. Die twee dinastieë het geduur van omstreeks 2181 tot 2160 v.C..

Min is bekend oor die farao's van die 7de Dinastie. Die bekendstes was:

! scope=col width="15%" | Farao
! scope=col width="20%" | Troonnaam
! scope=col width="40%" | Notas


</doc>
<doc id="89963" url="https://af.wikipedia.org/wiki?curid=89963" title="Russiese Vloot">
Russiese Vloot

Die Russiese Vloot (Russies: "Военно-морской Флот Российской Федерации (ВМФ России"), "Wojenno-morskoi flot Rossiiskoi Federatsii", letterlik: "Militêr-maritieme Vloot van die Russiese Federasie") is die vloottak van die Gewapende Magte van die Russiese Federasie. Die internasionale aanduiding vir die Russiese vlootskepe is "RFS" - "Russian Federation Ship".

Die Russiese Vloot in sy huidige vorm is in Januarie 1992 gestig en volg die Sowjetvloot op ná die ontbinding van die voormalige Sowjetunie teen die einde van die Koue Oorlog in Desember 1991. Die vloot as deel van die Russiese Keiserryk is aanvanklik in 1696 deur Pieter die Grote gestig. 

Die Russiese Vloot besit die meeste toerusting van die voormalige Sowjetvloot en is verdeel in die Noordelike (Arktiese) Vloot, Stille Oseaan-vloot, Swartseevloot, Oosseevloot, Kaspiese Flottielje, Vlootlugvaart, Vlootinfanterie en die Kusartillerie.


</doc>
<doc id="89965" url="https://af.wikipedia.org/wiki?curid=89965" title="8ste Dinastie van Egipte">
8ste Dinastie van Egipte

Die 8ste Dinastie van Antieke Egipte (ook Dinastie VIII geskryf) was die tweede dinastie van ’n verwarrende periode bekend as die Eerste Oorgangstydperk. Dit word dikwels met die 7de Dinastie gekombineer vanweë die vinnige opvolging van farao's en die feit dat baie se regeringstydperke nie bekend is nie.

Die twee dinastieë het geduur van omstreeks 2181 tot 2160 v.C..

Min is bekend oor die farao's van die 8ste Dinastie. Die bekendstes was:

! scope=col width="10%" | Farao
! scope=col width="20%" | Troonnaam
! scope=col width="45%" | Bewind


</doc>
<doc id="89968" url="https://af.wikipedia.org/wiki?curid=89968" title="Ruth Williams Khama">
Ruth Williams Khama

Ruth Williams Khama of Lady Khama (9 Desember 1923 – 22 Mei 2002) was die vrou van Botswana se eerste president Sir Seretse Khama, die opperhoof van die Bamangwatostam. Sy het gedien as die eerste presidentsvrou van Botswana van 1966 tot 1980.
Lady Khama was 'n voormalige ambulansbestuurder van Blackheath, Londen. Sy het die destydse prins Seretse Khama ontmoet toe hy in die regte gestudeer het in Engeland en terwyl sy as 'n klerk by Lloyd's van Londen gewerk het. Hul veelrassige huwelik in 1948 het ongemak uitgelok in beide Suid-Afrika en aanvanklik in Botswana, en hulle het as uitgewekenes in Engeland gewoon tot in 1956. Hulle het toe verhuis na Botswana. Lady Khama was 'n invloedryke, polities aktiewe presidentsvrou tydens haar man se ampstermyn as president, 1966–1980.

Haar twee seuns, Ian en Tshekedi, is prominente politici in Botswana. Ian Khama was die president van Botswana gewees van 2008–2018.

Ruth Williams Khama is aan keelkanker oorlede op die ouderdom van 78, en is in Botswana begrawe.


</doc>
<doc id="89969" url="https://af.wikipedia.org/wiki?curid=89969" title="9de Dinastie van Egipte">
9de Dinastie van Egipte

Die 9de Dinastie van Antieke Egipte (ook Dinastie IX geskryf) het geheers tydens ’n verwarrende periode bekend as die Eerste Oorgangstydperk. Dié tydperk het van die 7de tot die einde van die 10de Dinastie (of die 11de Dinastie in Thebe) geduur.

Die 9de en die 10de Dinastie het van omstreeks 2160 tot 2025 v.C. geduur. Die dinastie is taamlik obskuur. Die oorname van die bewind van die 8ste Dinastie deur die leiers van Herakleopolis Magna was gewelddadig, en Manetho beskryf die stigter van die dinastie as "verskrikliker as sy voorgangers", wat bose dinge vir dié in die hele Egipte bewerkstellig het".

Die 9de Dinastie is gestig in Herakleopolis Magna en die 10de Dinastie is daar voortgesit. Egipte was nie in dié tyd verenig nie en daar is ’n oorvleueling tussen dié en ander plaaslike dinastieë. Die Turynse Koningslys noem 18 name van konings, maar hul name is beskadig, onidentifiseerbaar of verlore.

Die volgende lys bevat die moontlike heersers van die 9de Dinastie, gebaseer op die Turynse Koningslys. Van hulle kon net Meryibre Chety en Nebkaoere Chety sonder twyfel bevestig word deur argeologiese vondste.

! scope=col width="20%" | Farao
! scope=col width="40%" | Notas


</doc>
<doc id="89971" url="https://af.wikipedia.org/wiki?curid=89971" title="10de Dinastie van Egipte">
10de Dinastie van Egipte

Die 10de Dinastie van Antieke Egipte (ook Dinastie X geskryf) het geheers tydens ’n verwarrende periode bekend as die Eerste Oorgangstydperk. Dié tydperk het van die 7de tot die einde van die 10de Dinastie (of die 11de Dinastie in Thebe) geduur.

Die 9de en die 10de Dinastie het van omstreeks 2160 tot 2025 v.C. geduur.

Die 9de Dinastie is gestig in Herakleopolis Magna en die 10de Dinastie is daar voortgesit. Egipte was nie in dié tyd verenig nie en daar is ’n oorvleueling tussen dié en ander plaaslike dinastieë. Die Turynse Koningslys noem 18 name van konings, maar hul name is beskadig, onidentifiseerbaar of verlore.

Die volgende lys bevat die moontlike heersers van die 10de Dinastie, gebaseer op die Turynse Koningslys. Van hulle kon net Wahkare Chety and Merykare sonder twyfel bevestig word deur argeologiese vondste.

! scope=col width="20%" | Farao
! scope=col width="40%" | Notas


</doc>
<doc id="89973" url="https://af.wikipedia.org/wiki?curid=89973" title="11de Dinastie van Egipte">
11de Dinastie van Egipte

Die 11de Dinastie van Antieke Egipte (ook Dinastie XI geskryf) het geduur van die laaste deel van die Eerste Oorgangstydperk tot in die Nuwe Ryk.

Die heersers is weer bekend ná die verwarring van die Eerste Oorgangstydperk. Die eerste vyf heersers se bewind word gewoonlik beskou as deel van die oorgangstydperk, terwyl Mentoehotep II en sy opvolgers deel was van die Nuwe Ryk. Hulle het almal vanaf Thebe regeer.

! scope=col width="20%" | Farao
! scope=col width="20%" | Horusnaam
! scope=col width="20%" | Bewind
! scope=col width="15%" | Hoofstad
! scope=col width="25%" | Graftombe

Manetho se stelling dat die 11de Dinastie 16 konings gehad het wat vir 43 jaar regeer het, word weerspreek deur inskripsies uit dié tyd en die Turynse Koningslys, waarvolgens die dinastie sewe konings gehad het en altesaam 143 jaar regeer het. Sy stelling dat die dinastie in Thebe gesentreer was, is korrek bewys. Dit was tydens dié dinastie dat die hele Antieke Egipte herenig is onder die Middelryk.


</doc>
<doc id="89975" url="https://af.wikipedia.org/wiki?curid=89975" title="Narita Internasionale Lughawe">
Narita Internasionale Lughawe

Die Narita Internasionale Lughawe (Japannees:成田国際空港 of Narita Kokusai Kūkō) (IATA-kode: NRT, ICAO: RJAA), ook bekend as Tokio se Narita-lughawe, is die primêre internasionale lughawe in diens van die Groter Tokio-area van Japan. Dit is 57,5 km oos van Tokiostasie en 7 km oos-suidoos van Naritastasie geleë in die stad van Narita in Chiba en die aangrensende dorp Shibayama.

Narita hanteer die meerderheid van die internasionale passasiersverkeer na en van Japan, en is ook 'n groot aansluitingspunt vir lugverkeer tussen Asië en Suid-Amerika. Die lughawe het 35 478 146 passasiers gehanteer in 2007. Dit is die tweede besigste lughawe vir passasiers in Japan, die besigste lugvragmiddelpunt in Japan, en die negende-besigste lugvragspilpunt in die wêreld. Dit dien as die vernaamste middelpunt van Japan se vlagdraer Japan Airlines, en ook All Nippon Airways, Nippon Cargo Airlines en die laekoste draers Jetstar Japan en Vanilla Air. Dit dien ook as 'n Asiatiese middelpunt vir Delta Air Lines en United Airlines. Volgens wet in Japan word dit as 'n eersteklaslughawe geklassifiseer.



</doc>
<doc id="89976" url="https://af.wikipedia.org/wiki?curid=89976" title="12de Dinastie van Egipte">
12de Dinastie van Egipte

Die 12de Dinastie van Antieke Egipte (ook Dinastie XII geskryf) is omstreeks 1976 v.C. gestig deur Amenemhat I, die adviseur van die laaste koning van die 11de Dinastie. Hy het die hoofstad van Thebe na Memphis geskuif waar hy ’n nuwe stad met die naam "Amenemhat-itj-tawy" ("Amenemhat, die veroweraar van die Twee Lande"), of kortweg Itjtawy, laat bou het.

Die 12de Dinastie word saam met die 11de, 13de en 14de Dinastie beskou as die Middelryk van Egipte.

Bekende farao's van die 12de Dinastie was:
! scope=col width="26%" | Farao
! scope=col width="19%" | Horusnaam
! scope=col width="18%" | Bewind
! scope=col width="15%" | Hoofstad
! scope=col width="26%" | Graftombe

Egiptoloë beskou die 12de Dinastie as die hoogtepunt van die Middelryk. Die volgorde van sy heersers is bekend uit verskeie bronne: twee lyste in tempels by Abydos en een by Saqqara, sowel as Manetho se werk.

In dié tyd is ’n paar letterkundige werke geskryf wat tydens die hele Egiptiese geskiedenis bekend sou bly, soos die verhaal van Sinuhe en van Wenamun. Die beeldhoukuns in dié tyd was ook besonder realisties en die piramides van die dinastie se farao's is gebou by Dahsjoer, Lisjt, Hawara en el-Lahoen.


</doc>
<doc id="89978" url="https://af.wikipedia.org/wiki?curid=89978" title="Nyíregyháza">
Nyíregyháza

Nyíregyháza (Hongaarse uitspraak: [ɲiːrɛɟhaːzɒ]) is 'n stad in die noordooste van Hongarye en die hoofstad van die "county" Szabolcs-Szatmár-Bereg. Met 'n bevolking van 118 000 is dit die sewende grootste stad in Hongarye en een van die voorste stede van Noord-Hongarye en die noordelike deel van die Groot Hongaarse Plato (Alföld).

Die stad ontwikkel steeds sedert die 18de eeu, en is die ekonomiese en kulturele sentrum van die streek. Die dieretuin, wat meer as 300 spesies op uitstalling het, insluitend ware seldsaamhede, is oral in Europa bekend. Die warmwatermeer Sóstófürdő is al vir 'n paar eeue 'n toeriste-aantreklikheid. Die water het 'n temperatuur van omtrent 26 °C, en die meer word deur 'n park van 2000 m² omring.


</doc>
<doc id="89979" url="https://af.wikipedia.org/wiki?curid=89979" title="13de Dinastie van Egipte">
13de Dinastie van Egipte

Die 13de Dinastie van Antieke Egipte (ook Dinastie XIII geskryf) het 154 jaar geduur, van omstreeks 1803 tot 1649 v.C.. Dit word meestal saam met die 11de, 12de en 14de Dinastie beskou as die tyd van die Middelryk. Soms word van die 13de tot die 17de Dinastie beskou as die Tweede Oorgangstydperk.

Die 13de Dinastie word beskou as ’n direkte voortsetting van die 12de Dinastie; sy eerste farao was vermoedelik die seun van Amenemhat IV. Kim Ryholt stel voor die oorgang tussen die twee dinastieë weerspieël die opkoms van die onafhanklike 14de Dinastie in die Oos-Delta, en dit het moontlik gedurende Sobekneferoe se bewind gebeur. As direkte erfgename van die konings van die 12de Dinastie het die farao's van die 13de Dinastie van Memphis af oor Middel- en Bo-Egipte regeer. Die mag van die dinastie het progressief afgeneem gedurende die een en ’n half eeu van sy bestaan, en dit is eindelik beëindig net die verowering van Memphis deur die Hyksos-heersers van die 15de Dinastie, omstreeks 1650 v.C.

In latere dokumente word die era gewoonlik beskryf as ’n tydperk van wanorde. Dit kon egter vreedsamer gewees het as wat vroeër gedink is omdat die sentrale regering regdeur die dinastie in Itjtawy gebly het en die land relatief stabiel was. Ongelukkig is die ware chronologie van die heersers moeilik om te bepaal, want min monumente dateer uit dié periode. Baie van die konings se name is net bekend uit fragmente van inskripsies. Die bekendstes was:
! scope=col width="33%" | Farao
! scope=col width="33%" | Graf
! scope=col width="33%" | Notas

Bewyse van die heersers ná hierdie konings is net in Bo-Egipte gevind. Dit kan dui op die skuif van die hoofstad van Itjtawy na Thebe. Daphna Ben Tor glo dit is veroorsaak deur ’n inval uit die Oos-Delta en die Memhis-streek deur Kanaänitiese heersers. Sommige skrywers beskou dit as die einde van die Middelryk en die begin van die Tweede Oorgangstydperk.
! scope=col width="33%" | Farao
! scope=col width="33%" | Graf
! scope=col width="33%" | Notas


</doc>
<doc id="89998" url="https://af.wikipedia.org/wiki?curid=89998" title="Itjtawy">
Itjtawy

Itjtawy (uitspraak: i-sj-ta-whie), is die steeds onontdekte koninklike stad wat deur die stigter van die 12de Dinastie van Antieke Egipte, farao Amenemhat I (1991-1962 v.C.), gestig is in die 20ste jaar van sy bewind. Die volle Egiptiese naam is "Amenemhat-itj-tawy" — "Amenemhat, Veroweraar van die Twee Lande".

Die stad was in die Faijoem-streek geleë en sy begraafplase was by Lisjt, el-Lahoen en Dahsjoer. Die ligging is dalk gekies vanweë die nabyheid aan die bron van die Asiatiese invalle in Egipte om so verdere aanvalle te verhoed.


</doc>
<doc id="90001" url="https://af.wikipedia.org/wiki?curid=90001" title="Egiptiese mitologie">
Egiptiese mitologie

Egiptiese mitologie is die versameling mites van Antieke Egipte wat die optrede van die Egiptiese gode beskryf as ’n manier om die wêreld te verstaan. Mites verskyn dikwels in antieke geskrifte en kuns, veral in godsdienstige materiaal soos gesange, rituele tekste, begrafnistekste en tempelversierings. Dié bronne bevat selde ’n volledige weergawe van ’n mite en beskryf dikwels net ’n kort deel daarvan.

Die Egiptenare het, geïnspireer deur die siklusse in die natuur, die huidige tyd beskou as ’n reeks herhalende patrone, terwyl die vroegste periodes in tyd lineêr was. Mites speel af in die vroegste tye en bepaal die patroon vir die siklusse van die hede. Huidige gebeure herhaal die gebeure in die mites en hernu so "maät", die basiese orde van die heelal. Van die belangrikste episodes van die mitiese verlede is die skeppingsmites waarin die gode die heelal uit ’n oerchaos vorm; die verhale van die bewind van die songod, Ra, op aarde; en die Osiris-mite oor die gevegte van die gode Osiris, Isis en Horus teen die ontwrigtende god Set. Gebeure in die teenswoordige tyd wat as mites beskou kan word, is Ra se daaglikse reis deur die wêreld en die ander kant van die wêreld, die Doeat of onderwêreld. Herhalende temas in die mites sluit in die konflik tussen die handhawers van "maät" en die magte van wanorde, die belangrikheid van die farao om "maät" te handhaaf en die voortdurende dood en opwekking van die gode.

Die besonderhede van hierdie mites verskil grootliks van verhaal tot verhaal en lyk dikwels of dit mekaar weerspreek. Egiptiese mites is hoofsaaklik metafories, en vertel van die gees en gedrag van die gode in terme wat die mens kan verstaan. Elke weergawe van ’n mite verteenwoordig ’n ander simboliese perspektief, en so word Egiptenare se begrip van die gode en die wêreld verryk.

Mitologie het die Egiptiese kultuur in ’n groot mate beïnvloed. Dit het baie godsdienstige rituele geïnspireer of beïnvloed en die ideologiese basis geskep vir koningskap. Tonele en simbole uit mites het in graftombes, tempels en op juweliersware verskyn. In die letterkunde is mites of elemente daarvan gebruik in ’n groot verskeidenheid verhale.

Die oorsprong van die Egiptiese mitologie is moeilik om na te speur. Egiptoloë moet opgevoede raaiskote waag oor die vroegste fases, gebaseer op geskrewe tekste wat heelwat later geskep is. Een duidelike invloed is die Egiptenare se omgewing. Die son kom elke dag op, bring lig na die land, bepaal menslike bedrywighede en gaan weer onder; elke jaar oorstroom die Nylrivier se oewers en so word die grond se vrugbaarheid, waarvan die Egiptiese beskawing afhanklik is, herstel. Die Egiptenare het dus die son en water beskou as simbole van die lewe en het aan tyd gedink as ’n reeks natuurlike siklusse.

Hierdie ordelike patroon was voortdurend onderhewig aan die moontlikheid van ontwrigting: lae vloede het dikwels tot hongersnood gelei en hoë vloede tot die oorstroming van gewasse en geboue. Die gasvrye Nylvallei was omring deur droë woestyne en volke wat die Egiptenare as onbeskaafde vyande van orde beskou het. Om dié redes het die Egiptenare hul land beskou as ’n geïsoleerde plek van stabiliteit, of "maät", omring en bedreig deur chaos. Hierdie temas – orde, chaos en vernuwing – kom herhaaldelik voor in godsdienstige idees.

Nog ’n bron van die mites kan rituele wees. Baie rituele verwys na mites en is soms regstreeks op hulle geskoei. Dit is egter moeilik om te bepaal of ’n kultuur se mites voor die rituele ontstaan het, of omgekeerd. Vrae oor hierdie verband tussen mites en rituele het gelei tot talle besprekings onder Egiptoloë en geleerdes van vergelykende godsdiens in die algemeen. In Antieke Egipte gaan die vroegste bewyse van godsdienstige praktyke geskrewe mites vooraf. Rituele vroeg in die Egiptiese geskiedenis sluit min motiewe uit mites in. Daarom reken sommige geleerdes rituele het voor mites ontstaan. Maar omdat bewyse so skaars is, sal die vraag seker nooit vir seker beantwoord word nie.

’n Groot deel van die Egiptiese mitologie bestaan uit oorspronklike mites, wat die begin van verskeie elemente in die wêreld verduidelik, insluitende menslike instellings en natuurverskynsels. Koningskap het aan die begin van die skepping onder die gode ontstaan en is later oorgedra aan die menslike farao's; oorlogvoering het ontstaan toe mense teen mekaar begin veg het nadat die songod hom na die lug onttrek het. Mites beskryf ook die veronderstelde oorsprong van minder basiese tradisies. In ’n minder belangrike episode word Horus kwaad vir sy ma, Isis, en sny haar kop af. Isis vervang dit met die kop van ’n koei. Dit verduidelik hoekom Isis soms uitgebeeld is met horings as deel van haar hoofbedekking.

Sommige mites kon geïnspireer gewees het deur historiese gebeure. Die vereniging van Egipte onder die farao's aan die einde van die predinastiese tydperk (omstreeks 3100 v.C.) het die koning die fokus van die Egiptiese godsdiens gemaak, en die ideologie van koningskap het dus ’n belangrike deel van die mitologie geword. Net ná die vereniging het gode wat eers plaaslike beskermingsgode was, landwyd belangrik geword en nuwe verbintenisse is geskep om die plaaslike gode te verenig in ’n nasionale tradisie. Egiptiese bronne verbind die mitiese stryd tussen die gode Horus en Set met die konflik tussen Bo- en Benede-Egipte in die laat predinastiese of vroeë Vroegdinastiese Tydperk.

Ná hierdie vroeë tydperke het die meeste veranderings in die mites ontstaan uit die aanpassing en ontwikkeling van vroeëre mites eerder as nuwe konsepte, hoewel daar uitsonderings was. Baie geleerdes glo die mite van die songod wat hom na die lug onttrek en die mense los om teen mekaar te veg, is geïnspireer deur die verbrokkeling van gesag en nasionale eenheid aan die einde van die Ou Ryk (omstreeks 2686-2181 v.C.). In die Nuwe Ryk (omstreeks 1550-1070 v.C.) het minder belangrike mites ontwikkel om gode soos Jam en Anat wat aan die godsdiens van Kanaän ontleen is. In teenstelling daarmee het die kulture van Antieke Griekeland en Rome tydens die Ptolemeïese Tydperk (332 v.C.-641 n.C.) min invloed gehad op die Egiptiese mitologie.

Min volledige stories verskyn in Egiptiese mitologiese bronne. Die bronne bevat dikwels niks meer as illusies van die gebeure waaroor hulle handel nie, en tekste wat wel vertellings bevat, vertel net ’n deel van ’n groter storie. Vir elke mite het die Egiptenare dus net algemene riglyne van die storie gehad, en hulle het daaruit geput vir die vertelling van spesifieke gebeure. Die gode is ook nie goed gedefinieerde karakters nie, en die motivering vir hul soms strydige optrede word selde gegee. Egiptiese mites is dus nie volledig ontwikkelde verhale nie. Hul belangrikheid lê in hul onderliggende betekenis, nie hul eienskappe as stories nie. As sulks bly hulle buigsaam en nie-dogmaties.

Die mites is so buigsaam dat hulle mekaar dikwels weerspreek. Baie beskrywings verskyn in die Egiptiese mitologie oor die skepping van die heelal en die bewegings van die son, en van hulle verskil grootliks van mekaar. Die verhoudings tussen gode is nie spesifiek nie, sodat die godin Hathor byvoorbeeld die ma, vrou of dogter van die songod Ra kan wees. Verskillende gode kan selfs gekombineer of verbind word as ’n enkele wese. Die skeppergod Atoem en Ra is byvoorbeeld dikwels gekombineer om Ra-Atoem te vorm.

’n Algemene rede wat dikwels voorgestel word vir die feit dat die mites nie eenvormig is nie, is dat mites van tyd tot tyd en van plek tot plek verskil het. Die plaaslike kultus van verskeie gode het teologieë ontwikkel wat om hul eie gode sentreer het. Namate die invloed van verskillende kultusse geskuif het, het sekere mitologiese stelsels nasionale dominansie verkry. In die Ou Ryk (omstreeks 2686–2181 v.C.) was die belangrikste van dié stelsels die kultusse van Ra en Atoem, wat in Heliopolis gesentreer was. Hulle het ’n mitiese familie, die Ennead, gevorm wat die wêreld sou geskep het. Dit het die belangrikste gode van dié tyd ingesluit, maar Atoem en Ra was die belangrikstes. Nuwe godsdienstige idees het ook vervleg geraak met ou idees. So is in Memphis geglo Ptah, wie se kultus in dié stad gesentreer was, was die skepper van die wêreld. Ptah se skeppingsmite inkorporeer ouer mites deur aan te voer dit is die Ennead wat Ptah se skeppingsbevele uitgevoer het. Volgens dié mites is Ptah dus ouer en magtiger as die Ennead. Baie geleerdes beskou dit as ’n politieke poging om die meerderwaardigheid van Memphis se gode bo dié van Heliopolis te bewys. Deur begrippe so te vermeng, het die Egiptenare ’n uiters ingewikkelde stel gode en mites geskep.

Die beskikbare bronne oor Egiptiese mitologie wissel van stemmige gesange tot vermaaklike stories. Sonder ’n enkele kanonieke weergawe van enige mite het die Egiptenare die breë tradisies van mitologie aangepas om in te pas by die uiteenlopende doeleindes van hul geskrifte. Die meeste Egiptenare was ongeletterd en het dalk daarom ’n uitgebreide mondelinge tradisie gehad, en so is mites deur verbale storievertellings oorgedra. Susanne Bickel stel voor dié tradisie is die rede dat baie bronne oor mites sulke min inligting verskaf: al die Egiptenare het reeds die mites geken. Baie min van hierdie orale tradisie het behoue gebly en moderne kennis oor Egiptiese mites kom uit geskrewe tekste en beelde. Net ’n klein deel van hierdie bronne het bewaar gebly en baie van die mitologiese inligting wat neergeskryf is, het dus verlore gegaan.

Baie gode verskyn in kunswerke uit die Vroegdinastiese Tydperk van Antieke Egipte (omstreeks 3100–2686 v.C.), maar baie min van die gode se optrede kan hieruit afgelei word omdat die kunswerke baie min skryfwerk bevat. In die Ou Ryk het Egiptenare meer geskryf en uit die periode kom die eerste groot bron: die Piramidetekste. Dit is ’n versameling van verskeie honderd towerspreuke wat vanaf die 24ste eeu v.C. aan die binnekant van piramides uitgekerf is. Dit was die eerste Antieke Egiptiese begrafnistekste wat moes verseker die farao wat daar begrawe is, se lewe in die hiernamaals is veilig. Baie van die towerspreuke verwys na die mites wat met die hiernamaals verband hou, insluitende die skeppings- en Osiris-mite. Baie van die verhale is waarskynlik ouer as hul eerste geskrewe weergawes, en dit gee ’n kykie op die vroeë stadiums van die Egiptiese godsdiens.
Tydens die Eerste Oorgangstydperk (omstreeks 2181–2055 v.C.) het die Piramidetekste ontwikkel in die Kistekste, wat soortgelyke materiaal bevat en ook vir nie-koninklikes beskikbaar was. Daaropvolgende begrafnistekste, soos die "Boek van die Dooies" in die Nuwe Ryk en die "Boeke van Asemhaling" in die Laat Tydperk, (664–323 v.C.) en later, het uit hierdie vroeë versamelings ontwikkel. In die Nuwe Ryk het ook ’n ander ontwikkeling van begrafnistekste plaasgevind: gedetailleerde en omvattende beskrywings van die nagreis van die songod. Dié soort tekste sluit in die "Amdoeat", die "Boek van Poorte" en die "Boek van Grotte".

Tempels, waarvan die oorblywende ruïnes hoofsaaklik uit die Nuwe Ryk en later dateer, is nog ’n belangrike bron van mites. Baie tempels het ’n "per-anch", of tempelbiblioteek, gehad waarin papirusse vir rites en ander gebruike geberg is. Van dié papirusse bevat gesange, waarin die lofsange van gode dikwels verwys na mites. Ander papirusse beskryf rites, waarvan baie gedeeltelik op mites geskoei was. Stukke van dié papirusversamelings het behoue gebly. Dit is moontlik dat die versameling meer stelselmatige rekords van mites insluit, maar geen bewys is nog daarvan gevind nie. Mitologiese tekste en illustrasies, nes dié op die papirusse, het ook in die versierings van die tempelgeboue verskyn. Die ryklik versierde en goed bewaarde tempels van die Ptolemeïese en Romeinse tydperke (305 v.C.–380 n.C.) is veral ’n ryk bron van mites.

Die Egiptenare het ook rituele uitgevoer vir persoonlike doeleindes soos beskerming teen siektes of die genesing daarvan. Hierdie rituele word dikwels "magies" eerder as "godsdienstig" genoem, maar hulle het vermoedelik op dieselfde beginsels gewerk as die tempelseremonies: om mitiese gebeure op te roep as die basis vir die ritueel.

Inligting uit godsdienstige bronne word ook geraak deur ’n stelsel van tradisionele beperkings op wat beskryf of uitgebeeld mag word. Die moord op die god Osiris word byvoorbeeld nêrens eksplisiet beskryf nie. Die Egiptenare het geglo woorde en beelde kan die werklikheid beïnvloed, en daarom het hulle die risiko vermy deur nie sulke negatiewe gebeure ’n werklikheid te maak nie. Die Egiptiese kuns was ook nie baie geskik om hele verhale uit te beeld nie; die meeste kunswerke wat oor mites gehandel het, het dus individuele tonele met min inligting uitgebeeld.

Daar was vanaf die Middelryk ook verwysings na mites in nie-godsdienstige letterkunde. Baie van die verwysings is net vaag, maar sommige stories is geheel en al geskoei op mitiese vertellings. Dié meer direkte weergawes was veral algemeen in die Laat en Grieks-Romeinse tydperke toe Egiptiese mites hul mees ontwikkelde stadium bereik het, volgens geleerdes soos Heike Sternberg.

’n Laaste brom van mites is die geskrifte van Antieke Griekse en Romeinse skrywers soos Herodotus en Diodorus, wat die Egiptiese godsdiens tydens die laaste eeue daarvan beskryf het. Een van die belangrikstes was Plutarchus, wie se werk "De Iside et Osiride" onder meer een van die langste antieke weergawes van die mite van Osiris bevat. Hierdie skrywers se kennis van die Egiptiese godsdiens was egter beperk omdat hulle van baie godsdienspraktyke uitgesluit was, en hul stellings oor Egiptiese gelowe is beïnvloed deur hul vooroordele jeens die Egiptiese kultuur.

Die Egiptiese woord "maät" verwys na die basiese orde van die heelal volgens die Egiptiese geloof. Dit het ontstaan met die skepping van die wêreld en onderskei die wêreld van die chaos wat dit voorafgegaan het en omring. "Maät" sluit in beide die welvoeglike gedrag van mense en die normale werking van die natuurkragte; albei maak die lewe en geluk moontlik. Omdat die aksies van die gode die natuurkragte beheer en mites dié aksies uitdruk, verteenwoordig Egiptiese mitologie die behoorlike werking van die wêreld en die onderhoud van die lewe self.

Vir die Egiptenare is die belangrikste menslike handhawer van "maät" die farao. In mites is die farao die seun van ’n verskeidenheid gode. As sulks is hy hul aangewese verteenwoordiger en verplig om die orde in die menslike gemeenskap te handhaaf, nes hulle in die natuur doen, en om die rituele voort te sit wat hulle en hul bedrywighede onderhou.

In die Egiptiese geloof bestaan die wanorde wat die geordende wêreld voorafgegaan het, uit ’n oneindige stuk vormlose water wat verpersoonlik word deur die god Noen. Die aarde, Geb, is ’n plat stuk grond met die hemelruim, die godin Noet, daarbo. Die twee word geskei deur die verpersoonliking van lug, Sjoe. Die songod, Ra, reis deur die hemelruim, oor die liggaam van Noet, en gee lewe aan die wêreld met sy lig. Snags reis Ra oor die westelike horison na die Doeat, ’n geheimsinnige gebied wat aan die vormloosheid van Noen grens. Soggens verskyn hy aan die oostelike horison wanneer hy die Doeat verlaat.

Die aard van die lug en die ligging van Doeat is onseker. Volgens Egiptiese tekste reis die nagtelike son soms onder die aarde en soms in die liggaam van Noet. Die Egiptoloog James P. Allen glo hierdie verduidelikings van die son se bewegings is verskillende idees wat naas mekaar bestaan. Volgens hom verteenwoordig Noet die sigbare oppervlak van die waters van Noen, terwyl die sterre op hierdie oppervlak dryf. Die son seil dus oor die water in ’n sirkel, en elke nag vaar hy oor die horison na die halfsirkel van lug onder die omgekeerde land van die Doeat. Leonard H. Lesko glo weer die Egiptenare het die lug as ’n soliede dak gesien en volgens hom het die son snags deur die Doeat oor die oppervlak van die lug gereis, van wes na oos. Joanne Conman pas Lesko se model aan en beweer hierdie soliede lug is ’n bewegende koepel wat oor die aarde span. Die son en sterre beweeg saam met dié koepel, en hul reis onder die horison is bloot hul beweging oor gebiede van die aarde wat die Egiptenare nie kon sien nie. Hierdie gebiede sou dan die Doeat wees.

Die vrugbare grond van die Nylvallei (Bo-Egipte) en Nyldelta (Benede-Egipte) lê in die Egiptiese kosmologie in die middel van die wêreld. Daarbuite lê die onvrugbare woestyne, wat verbind word met die chaos wat buite die wêreld lê. Iewers verder weg lê die horison, die "achet". Daar toon twee berge, een in die weste en een in die ooste, die plekke aan waar die son die Doeat betree en verlaat.

Ander nasies word verbind met die vyandelike woestyne in Egiptiese ideologie. Net so is buitelanders deel van die "nege boë", mense wat die farao se bewind en die stabiliteit van "maät" bedreig, hoewel vriendskaplike lande in ’n positiewer lig beskou is. Om dié rede speel min van die Egiptiese mites in die buiteland af. Terwyl sommige verhale na die lug en Doeat verwys, is Egipte gewoonlik die plek waar die gode se aksies plaasvind.

Die Egiptiese idee van tyd is deur hul omgewing beïnvloed. Elke dag kom die son op en gaan dit onder, en bring so lig na die land en reël menslike bedrywighede; elke jaar oorstroom die Nyl en verhoog dit die vrugbaarheid van die grond tot voordeel van die beskawing. Hierdie periodieke gebeurtenisse het die Egiptenare geïnspireer om alle tyd te sien as ’n reeks herhalende patrone wat deur "maät" beheer word en die gode en die heelal hernu. Hoewel hulle erken verskillende historiese tydperke verskil wat besonderhede betref, oorheers mitiese patrone die Egiptiese persepsie van geskiedenis.

Baie Egiptiese verhale oor die gode speel af in die oertyd toe die gode die aarde bewandel en regeer het. Daarna is die mag oorgegee aan die menslike farao's. Dit lyk of dié oertyd die son se reis en die herhalende patrone van die huidige wêreld voorafgegaan het. Omdat dié vroeë periodes beter pas by lineêre vertellings as die siklusse van die huidige tyd, beskou John Baines dit as die enigste periodes waarin ware mites kan plaasvind. Tog was die sikliese aspek van tyd ook in ’n mate in die mitiese verlede teenwoordig. Die mites is verwerklik elke keer dat die gebeure waarna hulle verwys, plaasgevind het. Hierdie gebeure is gevier met rituele wat dikwels die mites opgeroep het. Rituele het tyd laat terugkeer na die mitiese verlede en die lewe in die heelal hernu.

Van die belangrikste kategorieë van mites word hieronder beskryf. Omdat die Egiptiese mitologie net op fragmente aangetref word, is daar geen aanduiding in die bronne van ’n chronologiese volgorde van gebeure nie. Tog volg die kategorieë losweg ’n chronologiese volgorde.

Van die heel belangrikste mites is dié wat die skepping van die wêreld beskryf. Die Egiptenare het verskeie weergawes van die skepping gehad wat grootliks verskil in die gebeure wat beskryf word. Die gode wat vir die skepping verantwoordelik was, verskil veral in die verskillende weergawes. Dit was hoofsaaklik vanweë die neiging van Egiptiese stede en kultusse om hul eie beskermgode belangriker te maak deur die skepping aan hulle toe te skryf. Die verskillende weergawes word egter nie as weersprekings van mekaar beskou nie; die Egiptenare het geglo die skepping het baie aspekte gehad en baie goddelike kragte ingesluit.
Een gemeenskaplike aspek van die mites is die skepping van die wêreld uit die waters van chaos. Dié gebeure verteenwoordig die ontstaan van "maät" en die oorsprong van die lewe. Een tradisie sentreer om die agt gode van die Ogdoad, wat die karaktertrekke van die oerwaters self verteenwoordig. Hulle aksies het die son tot gevolg gehad, wat in mites deur verskeie gode verteenwoordig word, veral Ra. Die geboorte van die son het ’n plek van lig en droogte in die donker water geskep. Die son het verskyn bo die oerheuwel, die eerste heuwel van droë land (nog ’n herhalende tema), wat moontlik geïnspireer is deur die gesig van heuwels grond wat te voorskyn kom namate die Nyl se water ná ’n vloed terugtrek. Met die verskyning van die songod, die daarsteller van "maät", het die wêreld sy eerste heerser gehad. Weergawes van die eerste millennium v.C. fokus op die aksies van die skeppergod om die kragte van chaos te onderduk wat die nuwe, geordende wêreld bedreig.

Atoem, ’n god wat nou verbind word met die son en die oerheuwel, is die fokus van mites wat uit minstens die Ou Ryk dateer. Atoem, wat al die elemente van die wêreld bevat, bestaan in die waters as ’n potensiële wese. Met die skepping kom hy te voorskyn om ander gode te skep, en dit lei tot ’n stel van nege gode, die Ennead, wat Geb, Noet en ander sleutelelemente van die wêreld insluit. Die Ennead kan ook verteenwoordigend wees van al die gode; dus verteenwoordig die skepping die vertakking van Atoem se potensiële wese in die verskeidenheid elemente wat in die wêreld teenwoordig is.

Mettertyd het die Egiptenare meer abstrakte perspektiewe ontwikkel oor die skeppingsproses. Teen die tyd van die Kistekste is die skepping van die wêreld beskryf as die verwerkliking van ’n konsep wat eerste in die gedagtes van die skeppergod ontstaan het. Die krag van "heka", of toorkrag, wat dinge in die goddelike ryk en die fisieke wêreld verbind, is die krag wat die fisieke verwerkliking van die skeppergod se oorspronklike konsep moontlik gemaak het. "Heka" self kan as ’n god verpersoonlik word, maar die intellektuele proses van die skepping word nie net met dié god verbind nie. ’n Inskripsie uit die Derde Oorgangstydperk (omstreeks 1070–664 v.C.), wat baie ouer kan wees, beskryf die proses in besonderhede en gee die eer aan die god Ptah, wie se noue verbintenis met ambagslui hom ’n geskikte kandidaat maak om fisieke vorm te gee aan die oorspronklike skeppingsidee. Gesange uit die Nuwe Ryk beskryf die god Amoen, ’n geheimsinnige mag, as die belangrikste bron van hierdie skeppingsvisie.

Die oorsprong van die mens is nie ’n sterk tema in die Egiptiese mites nie. In sommige tekste ontstaan die mens uit die trane wat Ra-Atoem of sy vroulike eweknie, die Oog van Ra, stort in ’n oomblik van swakheid en hartseer, en dit is die rede vir die mens se gebrekkige aard en droewige lewens. Volgens ander is die mens deur die god Chnoem uit klei geskep. In die algemeen gaan die skeppingsmite egter oor die daarstelling van kosmiese orde eerder as die mens se plek daarin.

In die periode van die mitiese verlede ná die skepping, bewandel Ra die aarde as koning van die gode en mense. Hierdie periode is die naaste aan ’n goue era in die Egiptiese tradisie, die tydperk van stabiliteit waarna die Egiptenare voortdurend gestreef het. Die verhale oor Ra se bewind fokus egter op die konflik tussen hom en kragte wat sy bewind bedreig, en dit weerspieël die koning se rol as die persoon wat "maät" moet afdwing.

In ’n episode wat uit verskillende tekste bekend is, daag sommige gode Ra se gesag uit en hy vernietig hulle met die hulp en raad van ander gode soos Thoth en Horus die Ouere. In ’n stadium kry hy selfs teenstand van ’n uitbreiding van homself: die Oog van Ra, wat onafhanklik kan optree in die vorm van ’n godin. Die Oog van Ra raak kwaad vir hom en hardloop van hom af weg, waarna sy wild en gevaarlik in die gebiede buite Egipte ronddwaal. Ra, verswak deur haar afwesigheid, stuur een van die ander gode – in verskillende weergawes Sjoe, Thoth of Anhoer – om haar te gaan haal, deur dwang of oorreding. Omdat die Oog van Ra verbind word met die ster Sothis, waarvan die sonne-opkoms die begin van die jaarlikse Nylvloed aandui, val die terugkeer van die Oog-godin na Egipte saam met die lewegewende oorstroming. Sy word daarna die vrou van Ra of die god wat haar teruggebring het. Haar kalmering bring orde terug en hernu die lewe.

Namate Ra ouer en swakker word, draai die mensdom ook teen hom. In ’n episode wat dikwels "Die Vernietiging van die Mensdom" genoem word, soos vertel in die "Boek van die Hemelse Koei", ontdek Ra die mensdom beplan ’n rebellie teen hom en hy stuur die Oog-godin om hulle te straf. Sy maak baie mense dood, maar Ra besluit oënskynlik hy wil nie hê sy moet die hele mensdom uitwis nie. Hy laat bier rooi kleur om soos bloed te lyk en giet dit op die aarde uit. Die Oog-godin drink die bier, word dronk en staak haar verwoesting. Ra trek hom daarna terug na die lug omdat hy moeg is om oor die aarde te heers, en begin sy daaglikse reis deur die lug en die Doeat. Die oorlewende mense is woedend en val diegene aan wat teen Ra saamgesweer het. Dit is die oorsprong van oorlog, die dood en die mens se konstante stryd om "maät" te beskerm teen die vernietigende optrede van ander mense.

In die "Boek van die Hemelse Koei" is die vernietiging van die mens oënskynlik die einde van die regstreekse heerskappy van die gode en die lineêre tyd van die mites. Die begin van Ra se reis is die begin van die sikliese tyd van die hede. In ander bronne gaan die mitiese tyd egter voort hierna. Daar is ander gode wat die songod se plek inneem as die koning van die aarde, en elk regeer duisende jare lank. Hoewel die weergawes verskil oor watter gode geheers het en in watter volgorde, is die opvolging van Ra-Atoem deur sy afstammelinge Sjoe en Geb algemeen – waarna die konings deur die man in elke generasie van die Ennead opgevolg word. Beide Sjoe en Geb het te doen met opstande wat ooreenstem met dié tydens Ra se bewind, maar die opstand waaraan Egiptiese bronne die meeste aandag gegee het, was die een tydens die bewind van Geb se erfgenaam, Osiris.

Die episodes oor Osiris se dood en opvolging is die grootste versameling van al die Egiptiese mites, en dit het die mees uitgebreide invloed op die Egiptiese kultuur gehad. In die eerste deel van die mite word Osiris, wat verbind word met beide vrugbaarheid en koningskap, vermoor en sy posisie ingeneem deur sy broer, Set. In sommige weergawes word Osiris selfs opgesny en die dele van sy lyk oor Egipte gestrooi. Osiris se suster en vrou, Isis, maak haar man se liggaam weer heel. Sy word gehelp deur begrafnisgode soos Nephthys en Anoebis, en die proses van Osiris se heelmaking weerspieël die Antieke Egiptiese tradisie van balseming en begrafnisse. Isis gee vir ’n kort rukkie weer lewe aan Osiris om ’n erfgenaam by hom te kry: die god Horus.

Die volgende deel van die mites handel oor Horus se geboorte en kinderlewe. Isis skenk die lewe aan hom en maak hom groot op afgeleë plekke, weg van die wreedheid van Set. Die episodes in hierdie fases beskryf Isis se pogings om haar seun teen Set en ander vyandige wesens te beskerm, of om hom gesond te maak ná siektes en beserings. Sy is hier die toonbeeld van moederlike toewyding en ’n magtige beoefenaar van magiese heling.

In die derde fase van die mite ding Horus met Set mee om die koningskap. Hul stryd beslaan ’n groot aantal aparte episodes en wissel van gewelddadige konflik tot ’n geregtelike oordeel deur ’n vergadering van gode. In een belangrike episode ruk Set een van of albei Horus se oë uit en word dit later herstel deur die helingskrag van óf Thoth óf Hathor. Daarom is die Oog van Horus ’n belangrike simbool van lewe en welsyn in Egiptiese ikonografie. Omdat Horus ’n luggod is, van wie die een oog met die son verbind word en die ander een met die maan, verduidelik dié voorval hoekom die maan nie so helder soos die son is nie.

Daar is twee verskillende eindes aan die konflik: een waarin Egipte verdeel word onder twee aanspraakmakers, en een waarin Horus die alleenheerser word. In laasgenoemde weergawe simboliseer die troonbestyging van Horus, Osiris se regmatige erfgenaam, die herstel van "maät" ná die onregmatige heerskappy van Set. Nadat die orde herstel is, kan Horus die begrafnisrites vir sy pa uitvoer en so gee hy nuwe lewe aan Osiris in die Doeat, waarvan Osiris die heerser word. Die verhouding tussen Osiris as koning van die dooies en Horus as koning van die lewendes, dui op die verhouding tussen elke koning en sy afgestorwe voorgangers. Osiris verteenwoordig intussen die heropwekking van lewe. Op aarde word hy verbind met die jaarlikse groei van gewasse, en in die Doeat is hy betrokke by die hergeboorte van die son en van menslike afgestorwenes se siele.

Verskeie uiteenlopende tekste behandel dieselfde tema: die geboorte van ’n goddelike kind wat die erfgenaam van die koningskap is. Die vroegste weergawe lyk nie soos ’n mite nie, maar ’n vermaaklike verhaal, en word gevind in die Middelryk se Westcar-papirus. Dit handel oor die geboorte van die eerste drie konings van Egipte se 5de Dinastie. In dié verhaal is die drie konings die kinders van Ra en ’n menslike vrou. Dieselfde tema word aangetref in ’n beslis godsdienstige konteks in die Nuwe Ryk, waar die heersers Hatsjepsoet, Amenhotep III en Ramses II in tempels hul eie bevrugting en geboorte uitbeeld waarin die god Amoen die pa is en die historiese koningin die ma. Die stelling dat die koning sy oorsprong onder die gode het en met opset geskep is deur die belangrikste god van dié periode, gee ’n mitiese agtergrond aan die koning se kroning, wat langs die geboortestorie uitgebeeld word. Die goddelike verbintenis gee wettigheid aan die koning se heerskappy en bevestig sy rol as die tussenganger tussen die gode en die mense.

Gelyksoortige tonele verskyn in tempels ná die Nuwe Ryk, maar daarin word net die gode uitgebeeld. Die meeste tempels is in dié tyd toegewy aan ’n familie van gode, gewoonlik ’n pa, ma en seun. In dié weergawes is die geboorte dié van die seun in elke triade. Elkeen van dié goddelike kinders is die erfgenaam van die troon en sal stabiliteit in die land herstel. Hierdie fokusverskuiwing van die menslike koning na die gode wat met hom verbind word, weerspieël die afname van die farao's se status in die latere fases van die Egiptiese geskiedenis.

Ra se beweging deur die lug en die Doeat word nie ten volle weergegee in Egiptiese bronne nie, hoewel begrafnistekste soos die "Amdoeat", "Boek van Poorte" en "Boek van Grotte" vertel van die nagtelike deel van die reis. Dié reis is ’n sleutel tot Ra se aard en die volhouding van alle lewe.

Met sy reis deur die lug bring Ra lig na die aarde wat alle lewe onderhou. Hy bereik in die middag die hoogtepunt van sy krag en daarna word hy ouer en swakker nanate hy na die horison beweeg. Saans neem Ra die vorm aan van Atoem, die skeppergod, die oudste van alle dinge in die wêreld. Volgens vroeë Egiptiese tekste spoeg hy aan die einde van die dag al die ander gode uit wat hy met sonsopkoms verslind het. Hulle stel die sterre voor, en dit verduidelik hoekom die sterre net snags sigbaar is.

Met sonsondergang beweeg Ra deur die "achet", die horison, in die weste. Soms word die horison beskryf as ’n poort of deur wat na die Doeat lei. In ander weergawes sluk die luggodin, Noet, die songod in sodat sy reis deur die Doeat vergelyk kan word met ’n reis deur haar liggaam. In begrafnistekste word die Doeat en die gode daarin in gedetailleerde, oordadige en uiteenlopende beelde weergegee. Dié beelde is simbolies van die wonderlike en enigmatiese aard van die Doeat, waar beide gode en die dooies hernu word deur kontak met die oorspronklike kragte van die skepping. Hoewel Egiptiese tekste dit nie uitspel nie, sterf Ra eintlik as hy die Doeat betree.
Sekere temas kom herhaaldelik op die reis voor. Ra oorkom verskeie struikelblokke op sy pad, en dit stel die moeite voor wat nodig is om "maät" te handhaaf. Die grootste uitdaging is die teenstand van Apep, ’n slanggod wat die vernietigende aspek van wanorde voorstel en wat dreig om die songod te vernietig en die skepping in ’n chaos te dompel. In baie van die tekste slaag Ra met die hulp van ander gode wat saam met hom reis; hulle verteenwoordig verskeie kragte wat nodig is om Ra se gesag te handhaaf. Tydens sy reis bring Ra ook lig na die Doeat en gee lewe aan die geseënde dooies daar. Sy vyande – mense wat "maät" ondermyn het – word gemartel en in donker putte of mere van vuur gegooi.

Die sleutelgebeure op die reis is die ontmoeting van Ra en Osiris. In die Nuwe Ryk het dit ontwikkel in ’n ingewikkelde simbool van die Egiptiese idee van die lewe en tyd. Osiris, wat na die Doeat verban is, is soos ’n gemummifiseerde liggaam in sy grafkelder. Ra, wat sonder ophou beweeg, is soos die "ba", of siel, van ’n afgestorwe mens wat deur die dag reis maar snags na sy liggaam moet terugkeer. Wanneer Ra en Osiris ontmoet, word hulle een wese. Dit weerspieël die Egiptiese siening van tyd as ’n voortdurend herhalende patroon, waar een lid (Osiris) altyd staties is en die ander (Ra) in ’n konstante siklus leef. Sodra Ra met Osiris se hernuwende krag verenig het, sit hy sy reis met nuwe kragdadigheid voort. Hierdie vernuwing maak Ra se herverskyning soggens, wat as die hergeboorte van die son beskou word, moontlik. Op daardie oomblik verorber Ra weer die sterre en neem so hul krag in. In hierdie toestand vol nuwe lewe word Ra uitgebeeld as ’n kind of die kewergod Chepri – albei verteenwoordig hergeboorte in die Egiptiese ikonografie.

Egiptiese tekste behandel gewoonlik die verbrokkeling van die wêreld as ’n moontlikheid wat tot elke prys vermy moet word, en daarom beskryf hulle dit selde in besonderhede. Baie tekste sinspeel egter op die idee dat die wêreld, ná eindelose siklusse van vernuwing, eindelik bestem is om te eindig. Die einde word beskryf in ’n deel van die Kistekste en meer eksplisiet in die "Boek van die Dooies", waarin Atoem sê hy sal eendag die geordende wêreld ontbind en terugkeer na sy oertoestand in die waters van chaos. Alle dinge buiten die skeppergod sal ophou bestaan, behalwe Osiris, wat saam met hom sal oorleef. Besonderhede hieroor word nie gegee nie en dit is nie bekend wat sal gebeur met die dooies wat met Osiris verbind word nie. Met die skeppergod en die god van hernuwing saam in die waters waaruit die geordende wêreld ontstaan het, is daar egter die potensiaal vir ’n nuwe skepping wat op dieselfde manier as die oue sal plaasvind.

Omdat die Egiptenare selde teologiese idees eksplisiet beskryf het, vorm die implisiete idees van mitologie ’n groot deel van die basis vir godsdiens. Die doel van die Egiptiese godsdiens was die handhawing van "maät" en die idees wat die mites weergegee het, is beskou as noodsaaklik vir "maät". Die rituele van die Egiptiese godsdiens was bedoel om die mitiese gebeure en die idees wat hulle verteenwoordig, weer eens ’n werklikheid te maak en om "maät" so te hernu. Daar is geglo die rituele bereik hierdie effek deur die krag van "heka", dieselfde verbintenis tussen die fisieke en die goddelike ryk wat die oorspronklike skepping moontlik gemaak het.

Om dié rede het rituele dikwels aksies ingesluit wat mitiese gebeure simboliseer. Tempelrites het ingesluit die vernietiging van modelle wat skadelike gode soos Set of Apophis verteenwoordig, private towerspreuke wat tot Isis gerig is om die siekes gesond te maak soos sy met Horus gedoen het, en begrafnisrituele soos die Mondopeningseremonie. Rituele offerandes aan die dooies het die mite van Osiris se opwekking opgeroep. Rituele het egter selde die dramatiese uitbeelding van die mites behels.

’n Groot deel van die rituele was gefokus op meer basiese bedrywighede soos om offerandes aan die gode te maak, met mites wat as ’n ideologiese agtergrond gedien het eerder as die fokus van die rite.

Koningskap was ’n sleutelelement in godsdiens, deur middel van die koning se rol as skakel tussen die mense en die gode. Mites verduidelik die agtergrond vir hierdie verbintenis tussen die konings en die gode. Die mites van die Ennead vestig die koning as erfgenaam van die heersers tot by die skeppergod; die mite van die goddelike geboorte maak dit duidelik dat die koning die seun en erfgenaam van ’n god is; en die mites oor Osiris en Horus benadruk dat die regmatige troonopvolging noodsaaklik is vir die handhawing van "maät". Mitologie het dus ook die aard van die Egiptiese regering verduidelik.

Illustrasies van gode en mitiese gebeure het saam met godsdienstige geskrifte verskyn in tempels, grafkelders en begrafnistekste. Mitologiese tonele in Egiptiese kuns kom selde in ’n verhalende volgorde voor; individuele tonele verskyn in godsdienstige kunswerke, dikwels uitbeeldings van die herlewing van Osiris.

Verwysings na mites is algemeen in kuns en argitektuur. In tempelontwerp het die sentrale paadjie die songod se pad deur die lug voorgestel, en die heiligdom aan die einde van dié paadjie het die plek van skepping voorgestel waaruit hy ontstaan het. Tempelversiering het gewemel van son-embleme wat hierdie verhouding onderstreep.

Net so is die gange van die grafkelders verbind met die god se reis deur die Doeat, en die grafkamer met die grafkelder van Osiris. Die Egiptiese piramides, die bekendste vorm van Egiptiese argitektuur, kon deur mitiese simbolisme geïnspireer gewees het, want dit verteenwoordig die heuwel van die skepping en die oorspronklike sonsopkoms, geskik vir ’n monument wat bedoel is om die eienaar daarvan se hergeboorte in die hiernamaals te verseker.

Meer algemene kunswerke, soos die gelukbringers wat die Egiptenare gedra het, het ook mitiese temas weergegee. Die Oog van Horus was byvoorbeeld ’n algemene vorm vir beskermende gelukbringers omdat dit Horus se welsyn uitbeeld ná die herstel van sy verlore oog. Kewervormige gelukbringers het die herskepping van die lewe verteenwoordig; dit verwys na die god Chepri, wat met sonsopkoms dié vorm aangeneem het.

Temas en motiewe uit die mitologie het dikwels in Egiptiese letterkunde verskyn, ook in nie-godsdienstige geskrifte. ’n Vroeë instruksieteks, die "Leeringe vir Koning Merykara" uit die Middelryk, bevat ’n kort verwysings na die een of ander mite, moontlik die Verwoesting van die Mensdom; die vroegste bekende Egiptiese kortverhaal, "Die Verhaal van die Gestrande Matroos", sluit idees in oor die gode en die eindelike verbrokkeling van die wêreld. Sommige latere verhale het van die mites geleen: die "Verhaal van die Twee Broers" verweef dele van die Osiris-mite in ’n fantasieverhaal oor gewone mense, en "Die Verblinding van die Waarheid deur Valslikheid" omskep die konflik tussen Horus en Set in ’n allegorie.

’n Teksfragment oor die aksies van Horus en Set dateer uit die Middelryk, en dit lyk dus of stories oor dié gode in hierdie tyd ontstaan het. Verskeie soortgelyke tekste uit die Nuwe Ryk is bekend en nog baie is in die Laat en die Grieks-Romeinse Tydperk geskryf. Hoewel hierdie tekste duideliker op mites geskoei was as die voriges wat hier genoem is, is hulle steeds aangepas vir nie-godsdienstige doeleindes. Die "Mite van die Oog van die Son" uit die Romeinse Tydperk sluit fabels in om ’n verhaal uit die mitologie te skep. Die doel van geskrewe fiksie kon ook die vertellings van magiese tekste beïnvloed, soos in die Nuwe Ryk-verhaal "Isis, die Ryk Vrou en die Vissermansvrou]]", wat ’n morele boodskap oorgedra het wat nie verband hou met sy magiese doel nie. Die verskeidenheid maniere waarop mitologie in hierdie verhale gebruik word, dui op die groot aantal doeleindes wat mites kon dien in die Egiptiese kultuur.




</doc>
<doc id="90004" url="https://af.wikipedia.org/wiki?curid=90004" title="Solvabiliteit II">
Solvabiliteit II

Solvabiliteit II is 'n riglyn van die Europese Unie wat versekeringsregulasies kodifiseer en harmoniseer. Die riglyn bestaan uit drie sogenoemde pilare wat beoog om 'n toesigraamwerk vir versekeraars te skep om te sorg dat versekeraars genoeg kapitaal hou en sodoende die risiko van insolvensie verminder. In hierdie opsig kan Solvabiliteit II as die versekeringsekwivalent van die bankbedryf se Basel II gesien word. Solvabiliteit II integreer 'n groot aantal bestaande versekeringsriglyne en tree op 1 Januarie 2016 in werking. Dit vervang die Solvabiliteit I-riglyn van 1973.

'n Wysigingsvoorstel van die Solvabiliteit II-riglyn dateer uit 19 Januarie 2011 en hou onder andere verband met die vestiging op 1 Januarie 2011 van die Europese Versekering- en Bedryfspensioenegesag (European Insurance and Occupational Pensions Authority, EIOPA) en die inwerkingtreding van die Verdrag van Lissabon.

Die oorspronklike datums waarop Solvabiliteit II van krag sou word, was 31 Oktober 2012 en 1 November 2012, maar in afwagting van die afronding van die lopende wetgewingsonderhandelinge oor die Omnibus II-riglyn is hierdie datums na 30 Junie 2013 en 1 Januarie 2014 verskuif. Om aanhoudende regsonsekerheid te vermy en die juridiese kontinuïteit van die huidige solvabiliteitsvoorskrifte (Solvabiliteit I) te verseker totdat die volledige Solvabiliteit II-pakket uitgevaardig is, stel die Europese Kommissie op 2 Oktober 2013 voor dat die vasgestelde omsettingstermyn tot 31 Januarie 2015 verleng word en dat die finale riglyn op 1 Januarie 2016 van krag word.



</doc>
<doc id="90006" url="https://af.wikipedia.org/wiki?curid=90006" title="Eie risiko- en solvabiliteitassessering">
Eie risiko- en solvabiliteitassessering

Eie risiko- en solvabiliteitassessering (ERSA) is 'n versameling prosesse vir besluitneming en strategiese analise vir versekeraars en vorm die kern van die solvabiliteitsraamwerke wat gedurende die 2010's wêreldwyd in versekeringsmarkte ingefasseer word. Die doelwit van ERSA is om die algehele solvabiliteitsbenodighede van 'n versekeraar op 'n deurgaanse en vooruitskouende wyse te assesseer deur daardie versekeraar se spesifieke risikoprofiel in ag te neem. Dit is deel van 'n sikliese en iteratiewe stelsel wat die raad van direkteure sowel as die werknemers, veral seniorbestuur, interne oudit, en interne kontrole, betrek.

Regulasie definieer die begrip ERSA breedweg om versekeraars aan te moedig om hul eie interne raamwerke vir kontrole en risikobestuur te bevraagteken. 'n Versekeraar se ERSA moet bondig, maklik gewysig en in lyn met die beginsels van wesenlikheid en eweredigheid wees. Vanuit 'n operasionele oogpunt gesien, vorm ERSA deel van die globale bedryfsrisikobestuurproses.

In Suid-Afrika vorm ERSA die kern van die Solvabiliteitassessering en -bestuursriglyn en in Europa van die Solvabiliteit II-riglyn. In die Verenigde State is 'n soortgelyke regulasie met die naam "Risk Management and Own Risk and Solvency Assessment" ingestel; ander regsgebiede vaardig soortgelyke regulasies uit om te voldoen aan Versekeringskernbeginsel 16 van die Internasionale Versekeraartoesighouergenootskap (International Association of Insurance Supervisors, IAIS).

Die tweede pilaar van Solvabiliteit II (Solvabiliteitassessering en -bestuur, SAB, in Suid-Afrika) vul die kwantitatiewe kapitaalvereistes met kwalitatiewe vereistes en 'n globale en toepaslike risikobestuurstelsel aan. Hierdie hervorming voorsien versekeraars van bedryfsbestuur-, internkontrole- en internouditmaatreëls om te sorg dat gesonde en omsigtige bestuurspraktyke by versekeraars in plek is. Risiko- en solvabiliteitimpakte behoort in hierdie raamwerk na boontoe in die bestuurshiërargie te vloei. Die interne assesseringsproses van risiko en solvabiliteit is die ERSA en vorm die hoeksteen van hierdie pilaar.



</doc>
<doc id="90010" url="https://af.wikipedia.org/wiki?curid=90010" title="Solvabiliteitassessering en -bestuur">
Solvabiliteitassessering en -bestuur

Solvabiliteitassessering en -bestuur (SAB) is 'n Suid-Afrikaanse riglyn wat beoog om 'n toesigraamwerk te skep vir die omsigtige regulering van versekeraars, d.i. om 'n oorsigomgewing in te lei wat die risiko van insolvensie by versekeraars verminder. SAB vestig spesifiek 'n bygewerkte raamwerk van kapitaalvereistes, risikobestuurstandaarde, en openbaarmakingsvereistes.

SAB is gebaseer op die Europese Solvabiliteit II-riglyn en die Versekeringskernbeginsels (VKBs) soos uiteengeset deur die Internasionale Versekeraartoesighouergenootskap (IVTG; Engels: "International Association of Insurance Supervisors", IAIS). SAB voldoen aan die kriteria vir Solvabiliteit II se derdelandse gelykheid, maar dit maak ook voorsiening vir die unieke benodighede van die Suid-Afrikaanse versekeringsbedryf.

Die Raad op Finansiële Dienste begin in 2009 met die SAB-projek om 'n risikogebaseerde oorsigraamwerk vir die omsigtige regulering van langtermyn- en korttermynversekeraars te vestig om sodoende die belange van polishouers te beskerm.

SAB verdeel in drie pilare, nl.:




Op 1 Januarie 2012 het nuwe voorgeskrewe tussentydse maatreëls vir die berekening van die bates, laste, en kapitaaltoereikendheidsvereiste (KTV) in werking getree. Hierdie maatreëls is in die RFD se Raadnota 169 van 2011 uiteengeset en was die eerste stap in die oorgang van die huidige KTV-regime na die risikogebaseerde metode vir die berekening van regulatoriese kapitaalvereistes wat SAB meebring.

Die Raad op Finansiële Dienste (RFD) het drie kwantitatiewe impakstudies (KIS'e) van stapel gestuur om noodsaaklike inligting vir die kalibrering van die standaardformule in te samel. Alle versekeraars en herversekeraars wat in Suid-Afrika geregistreer is, word vereis om hul solvabiliteitkapitaalvereiste (SKV) volgens die standaardformule te bereken, tensy hulle daarvoor aansoek gedoen het om hul kapitaal deur middel van hul eie interne model te bereken.

KIS 3 was die finale kwantitatiewe impakstudie voor die aanvang van die parallelle uitvoerings in 2014 en moes teen April 2014 ingehandig gewees het vir soloversekeraars en teen middel Mei 2014 vir versekeraargroepe. Met KIS 3 het die RFD gevra vir bewyse dat die verslaggewende maatskappy se raad van direkteure by die inhandiging betrokke was of dat hulle hul bewustheid daarvan bevestig.

Vir KIS 3 was daar geen voorgeskrewe verslagdatum nie, alhoewel die verslagdatum nie vroeër as 31 Desember 2012 mag gewees het nie.

Die beginsel van eweredigheid word op SAB-implementering toegepas: versekeraars mag, indien nodig, vereenvoudigings in hul kapitaalberekeninge toepas sodat die regulatoriese las van SAB nie oormatig swaar op veral klein firmas weeg nie.

'n Ligte parallelle uitvoering word in die tweede helfte van 2014 vereis waarby versekeraars en herversekeraars beide hul gewoonlike kwartaallikse RFD-verslae en verslae onder die nuwe SAB-regime moet inhandig.

In 2015 word 'n omvattende parallelle uitvoering vereis waarby versekeraars en herversekeraars kwartaallikse sowel as jaarlikse verslae onder beide die RFD- en die SAB-basisse moet voltooi. Ook in 2015 word 'n proefloop gehou waarvolgens versekeraars sommige inligting met betrekking tot hul eie risiko- en solvabiliteitassesserings (ERSAs) aan die RFD moet verskaf.

Tot en met 2015 moet versekeraars kapitaal volgens die RFD-basis se kapitaaltoereikendheidsvereiste (KTV) hou; eers in 2016 begin 'n oorgangsproses om versekeraars se kapitaalbestuur in lyn met die nuwe regulatoriese kapitaalvereiste onder SAB, die sogenaamde solvabiliteitkapitaalvereiste (SKV), te bring.




</doc>
<doc id="90019" url="https://af.wikipedia.org/wiki?curid=90019" title="Magellanruimtetuig">
Magellanruimtetuig

Die Magellanruimtetuig, ook die Venus-radarkarteerder genoem, was 'n ruimtetuig van NASA wat ontwerp was om die planeet Venus te verken. Die tuig is op 4 Mei 1989 gelanseer en bereik Venus op 10 Augustus 1990. Dit was vir vier jaar in 'n wentelbaan om Venus waartydens die planeet se swaartekrag gemeet en gedetailleerde kaarte van die oppervlak met behulp van radar gemaak is. As gevolg van die planeet se dik atmosfeer, kon wetenskaplikes vir die eerste keer sien hoe die planeet se oppervlak lyk. Op 13 Oktober 1994 is die tuig doelbewus op die planeet laat neerstort.

Die Magellanruimtetuig was die eerste ruimtetuig wat van 'n ruimtependeltuig, die Atlantis, gelanseer is. Dit was ook die eerste ruimtetuig wat toegelaat is om doelbewus op 'n planeet neer te stort. Die Magellan was van onderdele vervaardig wat van ander ruimteprogramme oorgebly het, insluitende die Voyager-program.

Dit is na die Portugese ontdekker, Ferdinand Magellaan (1480 - 1521) vernoem. 


</doc>
<doc id="90022" url="https://af.wikipedia.org/wiki?curid=90022" title="Stam (taalkunde)">
Stam (taalkunde)

In die taalkunde is 'n stam (ook bekend as 'n grondwoord, stamwoord, wortel of vrye morfeem) 'n woordvorm wat as basis dien vir alle woorde wat deur middel van fleksie, samestellings en afleidings gevorm word.

'n Vrye stam word ook na verwys as 'n fonologiese/semantiese onafhanklike eenheid. 'n Vrye stam stem ooreen met 'n ongelede woord (simpleks) wat die betekenisdraende eenheid van 'n gelede woord (kompleks) is. Voorbeelde hiervan is onder andere; "hart", "swem", "loop". Woorde wat vanuit 'n diachroniese benadering beskou word soos onder andere; hardloop, lessenaar, sinchronies as vrye stamme beskou word. Bogenoemde voorbeelde word almal as vrye stamme geklassifiseer met die doel om dit te onderskei van afhanklike stamme. 'n Uitbreiding hiervan is ook veranderende vrye stamme wat onveranderd in komplekse gebruik word.

Binne bepaalde morfologiese prosesse kan dit soms voorkom dat 'n vrye stam binne 'n bepaalde morfologiese konteks 'n ander fonologiese of skriftelike vorm mag hê. Hierdie veranderde vorm staan bekend as 'n allomorf. Ter voorbeeld die woord "kalf", wat in die meervoudvorm bekendstaan as "kalwers". Hierdeur kan dus afgelei word dat "kalw-" 'n allomorf is van kalf.

Weens historiese fonologiese prosesse het sommige woorde met Germaanse herkoms hulle laaste t of d verloor. Indien hierdie vrye stamme soos bv. "bees" met sommige morfeme verbind word, word dit "beeste".



</doc>
<doc id="90024" url="https://af.wikipedia.org/wiki?curid=90024" title="Stephan Lewies">
Stephan Lewies

Stephan Lewies (gebore in Pretoria, 27 Januarie 1992) is ’n rugbyspeler wat vir die Sharks as slot speel in die Curriebeker en die Superrugbyreeks.

Hy het altesaam 33 wedstryde vir die Sharks o.19 span in 2011 en vir die Sharks o.21s in 2012 en 2013 gespeel.

Hy was ingesluit in die Sharks XV Vodacombeker-span in 2012 en maak 'n laat plaasvervangerverskyning in hul wedstryd teen die Boland-Kavaliers in Malmesbury. Nog 'n plaasvervangerverskyning volg, hierdie keer in 'n tuiswedstryd teen die Vrystaat om die Vodacombeker.

Hy maak sy Curriebekerbuiging gedurende die 2013-seisoen, toe hy in die wedstryd teen die Goue Leeus in die beginvyftiental opgedraf het. Hy bly in die span vir die res van die seisoen, begin in twee wedstryde en kom driekeer op as 'n plaasvervanger, insluitend in die Curriebeker-eindstryd, waar hy bygedra het tot die Natalse Haaie se oorwinning oor die Westelike Provinsie met 33-19.

Lewies was ook ingesluit in die Sharksspan vir die 2014 Superrugby-seisoen en het sy debuut gemaak in 'n 31-16 oorwinning teen die Bulls in Durban.

Toe Bakkies Botha nie beskikbaar is nie en Flip van der Merwe beseer is, het die Springbokafrigter Heyneke Meyer Lewies gekies vir die tuistoets teen Skotland. Lewies het sy toetsbuiging op 28 Junie 2014 gemaak deur afloskaptein Victor Matfield te vervang, tydens die 55-6 oorwinning oor Skotland in die Baai.



</doc>
<doc id="90025" url="https://af.wikipedia.org/wiki?curid=90025" title="Schalk Brits">
Schalk Brits

Schalk Brits (gebore in Empangeni, KwaZulu-Natal, 16 Mei 1981) is ’n Suid-Afrikaanse rugbyspeler wat voorheen vir die as haker in die Superrugbyreeks en in die Curriebeker gespeel het. Sedert 2009 is hy verbonde aan Saracens in Engeland. Hy was ook deel van Suid-Afrika se span tydens die Rugbywêreldbeker 2015. Hy sal ook tydens die Rugbywêreldbeker 2019 vir Suid-Afrika uitdraf.

Brits het sy debuut vir die Springbokke op 21 Junie 2008 teen Italië in Kaapstad gemaak.



</doc>
<doc id="90026" url="https://af.wikipedia.org/wiki?curid=90026" title="Lofty Nel">
Lofty Nel

Johannes Arnoldus (Lofty) Nel (*11 Augustus 1935 in Pretoria – †18 Julie 2016 in Kaapstad) was op sy dag ’n Suid-Afrikaanse rugbyspeler wat vir die Junior Bokke en as agtsteman en flank vir die Springbokke gespeel het. Nel was ewe tuis op agtsteman of flank en kon ook in die slotposisie sak. Hy het van 1957 tot 1971 vir Transvaal, Wes-Transvaal en die ou Suidoos-Transvaal gespeel.

Die Mielieboere het in 1964 onder Nel se kapteinskap die SARB-raadstrofee gewen. Onder kapteinskap van Peter Allen is Nel ingesluit by ’n Junior Springbokspan wat in 1959 na Argentinië getoer het en al dertien wedstryde gewen het, ’n totaal van 456 punte aangeteken het en ’n skamele 47 punte afgestaan het.

Nel maak sy Springbokdebuut op 25 Junie 1960 teen die All Blacks in Johannesburg. Hy het sy laaste toets op 12 September 1970, ook in Johannesburg, en teen dieselfde span gespeel. Hy het in elf toetse gespeel waatvan drie teen Australië en agt teen Nieu-Seeland was en waarvan die Springbokke vyf toetse gewen en ses verloor het. Nel het voorts in dertien toerwedstryde gespeel, en in provinsiale kleure teen Ierland (1961), die Britse en Ierse Leeus (1962 en 1968), Australië (1963 en 1969), Rhodesië (1966), Frankryk (1967) en Nieu-Seeland (1970).

Nel het 26 jaar lank as verteenwoordiger vir SA Brouerye op Witbank gewerk. Hy het in 2000 afgetree.


</doc>
<doc id="90027" url="https://af.wikipedia.org/wiki?curid=90027" title="Maät">
Maät

Maät of Ma'at was in die Egiptiese mitologie die konsep van die waarheid, balans, orde, wet, moraliteit en geregtigheid. Sy is ook voorgestel as ’n godin wat die sterre, seisoene en die dade van beide gode en sterflikes reël en die kosmiese orde handhaaf wat daargestel is met die skepping van die heelal uit chaos.

Die vroegste rekords wat behoue gebly het en wat aandui dat Maät die norm van die natuur en die samelewing is, in dié wêreld en die hiernamaals, kom uit die Ou Ryk. Die oudste bekende voorbeelde is ontdek in die piramidetekste van Oenas (omstreeks 2375 en 2345 v.C.).

Later was haar manlike metgesel Thoth, wat dieselfde eienskappe as sy gehad het. Ná die onttrekking van Ra na die lug, word hulle saam uitgebeeld in sy sonboot.

Naas haar rol as die bewaker van die orde was haar belangrikste rol die weeg van siele in die onderwêreld, die Doeat. Haar veer was die maatstaf wat aangedui het of ’n siel die paradys van die hiernamaals suksesvol sou bereik.

Farao's is dikwels uitgebeeld met die embleme van Maät om klem te lê op sy rol as handhawer van die wette van die skepper.


</doc>
<doc id="90031" url="https://af.wikipedia.org/wiki?curid=90031" title="Doeat">
Doeat

Doeat was in die Egiptiese mitologie die onderwêreld, die ryk van die god Osiris en die blyplek van ander gode en bonatuurlike wesens. Dit was die streek waardeur die songod, Ra, snags van wes na oos reis. Dit was ook die plek waarheen mense se siele ná hul dood gegaan het om geoordeel te word.

Wat ons vandag van die Doeat weet, kom hoofsaaklik uit begrafnistekste soos die "Boek van Poorte", "Boek van Grotte", "Kistekste", "Amdoeat" en die "Boek van die Dooies". Elkeen hiervan vervul ’n ander funksie en gee ’n ander perspektief op die Doeat, en hulle stem nie noodwendig ooreen nie. Die tekste verskil in ouderdom en oorsprong, en dit kan wees dat daar nooit ’n eenvormige vertolking van die Doeat was nie.

Die geografie in die Doeat was grotendeels dieselfde as dié van die wêreld wat die Egiptenare geken het. Daar was riviere, eilande, velde, mere, heuwels en grotte, maar ook fantastiese mere van vuur, mure van yster en bome van turkoois. In die "Boek van die Twee Weë", een van die "Kistekste", was daar selfs ’n kaartagtige beeld van die Doeat.

Die "Boek van die Dooies" en "Kistekste" was bedoel as gids vir onlangs afgestorwenes deur die gevaarlike landskap na ’n lewe as ’n ach, of geseënde gees tussen die gode. Die mens moes deur ’n reeks poorte gaan wat bewaak is deur gevaarlike geeste, uitgebeeld met menslike liggame en groteske koppe van diere, insekte, messe of fakkels. Dié wesens het ewe groteske name gehad, soos "Bloedrinker van die Slagplaas" en "Die Een wat die Ontlasting van sy Onderlyf eet". Daar was ook heuwels en grotte wat bewoon is deur gode of bonatuurlike diere wat die geeste van die dooies bedreig het. Die doel van die boeke was nie om die geografie uit te lê nie, maar om ’n reeks rites te beskryf wat die dooies sou moes deurmaak om die hiernamaals te bereik.

As die afgestorwene verby dié monsters gekom het, sou hy of sy die plek van die "weeg van die hart" bereik. Hier is die afgestorwene se hart deur Anoebis geweeg. Daarvoor het hy die volstruisveer van Maät, die godin van die waarheid en geregtigheid, gebruik. Enige hart swaarder of ligter as haar veer sou deur Ammit, die Verorberaar van Siele, geëet word. Die siele wat die toets geslaag het, sou na die paradys van Aaroe kon reis.

Ondanks die onaangename inwoners van die Doeat was dit geen hel waarheen mense gestuur is nie; die aard van die Doeat was veel ingewikkelder. Die groteske geeste van die onderwêreld was nie boos nie, maar onder beheer van die gode. Gode het ook daar gewoon, soos Osiris, Anoebis, Thoth, Horus, Hathor en Maät. Die songod, Ra, het ook snags deur die Doeat gereis en het hier verander van die bejaarde Atoem in Chepri, die energieke son van die sonsopkoms. Nes afgestorwenes baie beproewinge moes deurstaan, moes Ra aanvalle deur die bose slang Apep afweer.





</doc>
<doc id="90032" url="https://af.wikipedia.org/wiki?curid=90032" title="African Bank">
African Bank

African Bank is 'n kommersiële bank in Suid-Afrika. Die bank is deur die Reserwebank van Suid-Afrika as 'n "plaaslik-beheerde bank" gelisensieer. Dit is 'n filiaal die houermaatskappy, "African Bank Investments Limited " (Abil). Die bank se hoofkantoor is in Midrand, Suid-Afrika geleë. In 2014 het hulle ongeveer 3 miljoen kliënte gehad.

Die bank het in ‘n ses maande periode tot en met Maart 2014 ‘n verlies van R3,1 miljard getoon. Op 10 Augustus 2014 het die president van die reserwebank, Gill Marcus aangekondig dat hulle "African Bank" onder kuratorskap plaas. Die maatreël is in plek gestel om die bank se deposante, aandeelhouers, krediteure en kliënte te beskerm.



</doc>
<doc id="90035" url="https://af.wikipedia.org/wiki?curid=90035" title="Bedryfsrisikobestuur">
Bedryfsrisikobestuur

Bedryfsrisikobestuur (BRB) is die metodes en prosesse in organisasies wat risiko's bestuur en sorg dat geleenthede aangegryp word wat daartoe lei dat doelwitte bereik word.


</doc>
<doc id="90036" url="https://af.wikipedia.org/wiki?curid=90036" title="Boeke van Asemhaling">
Boeke van Asemhaling

Die Boeke van Asemhaling is die grootste versameling godsdienstige begrafnistekste wat in Thebe, Egipte, verskyn het in die Laat Tydperk van Antieke Egipte (26ste Dinastie) en geskryf is tot in die Romeinse tydperk.

Daar is vandag twee boeke: die "Boek van Asem", wat na bewering deur Isis geskryf is vir haar broer, Osiris, en die meer onlangse "Tweede Boek van Asem", wat na bewering deur Thoth geskryf is. Albei boeke is in Demoties geskryf op papirus uit die einde van die Ptolemeïese Tydperk.

Uittreksels uit die boek is gelees tydens seremonies om afgestorwenes in die hiernamaals te lei en beskerm. Die emosionele uitspreek van die woorde het die towerspreuk doeltreffender gemaak en terselfdertyd die mense se geloof versterk in die leering van die opwekking van die dooies. Volgens die Egiptiese mitologie het die towerspreuke afgestorwenes geleer hoe om in die Doeat (onderwêreld) asem te haal. Van die rituele tekste is ontleen aan ander, ouer geskrifte soos die "Boek van die Dooies" en rituele soos die Mondopeningseremonie.


</doc>
<doc id="90037" url="https://af.wikipedia.org/wiki?curid=90037" title="M1 Garand-geweer">
M1 Garand-geweer

Die M1 Garand is 'n .30 kaliber halfoutomatiese geweer wat die VSA se diensgeweer was tydens die Tweede Wêreldoorlog en die Koreaanse Oorlog (dit het ook 'n beperkte diens gelewer tydens die Viëtnamoorlog). Die meeste M1-gewere was uitgereik aan die Amerikaanse Gewapende Magte, hoewel baie honderdduisende ook as buitelandse hulp aan Amerika se bondgenote gelewer is. Die Garand word nog steeds gebruik deur drilpeletons en militêre erewagte. Dit word ook wyd gebruik deur siviele persone vir jag, skyfskiet, en as 'n militêre versamelstuk.

Die M1 het die slotaksie M1903 Springfield as die standaard-Amerikaanse diensgeweer in die middel van die 1930's vervang, en is self deur die selektiewe-vuur M14-geweer in die vroeë 1960's vervang.

Die M1-geweer is genoem na sy ontwerper, John Garand. Dit was die eerste standaard-uitgawe semi-outomatiese militêre geweer. Volgens alle verslae het die M1-geweer met lof gedien. Generaal George S. Patton noem dit "die grootste gevegswapen ooit uitgedink".


</doc>
<doc id="90038" url="https://af.wikipedia.org/wiki?curid=90038" title="Boek van Grotte">
Boek van Grotte

Die Boek van Grotte is ’n belangrike Antieke Egiptiese boek oor die onderwêreld wat uit die Nuwe Ryk dateer. Soos ander soortgelyke boeke word dit ook aangetref in die grafkelders van farao's sodat hulle voordeel daaruit kan trek. Dit beskryf die reis van die songod, Ra, deur die ses grotte van die Doeat (onderwêreld) en fokus op die interaksie tussen die songod en die bewoners van die Doeat, insluitende belonings vir die regverdiges en straf vir die vyande van die wêreldorde. Dit is een van die beste bronne oor die Egiptiese idee van die hel.

Die Boek van Grotte het in die 13de eeu v.C. ontstaan. Die oudste bekende weergawe is op die linkermuur van die Osireion in Abydos. Later verskyn dit in die grafkelder van Ramses IV in die Vallei van die Konings.

Die Boek van Grotte beskryf eerstens die reis van Ra van wes na oos deur die Doeat, die goddelike wesens wat hy ontmoet en sy interaksie met hulle. Belangrike landmerke op sy reis is:

Ra reis onder meer oor die grotte van die hel, waarin die vyande van die wêreldorde (die vyande van Ra en Osiris) vernietig word. Die boek gee ook ’n aanduiding van die topografiese struktuur van die Doeat.

Die boek het geen antieke titel nie en is nie verdeel in die ure van die nag soos ander boeke oor die onderwêreld nie. Dit bevat sewe groot tablo's met altesaam sowat 80 verskillende tonele. Dit is verdeel in twee dele met drie tablo's elk, plus ’n laaste tablo.

Die Boek van Grotte is baie meer letterkundig as die ander onderwêreldboeke van die Nuwe Ryk, soos die Amdoeat en Boek van Poorte. Dit het nie soveel prente nie, maar bevat baie meer teks.





</doc>
<doc id="90039" url="https://af.wikipedia.org/wiki?curid=90039" title=".30-06 Springfield">
.30-06 Springfield

Die .30-06 Springfieldpatroon (uitgespreek "dertig-nul-ses"), metries 7,62 × 63mm en die sogenaamde "30 gov't 06" deur Winchester, is in 1906 in gebruik geneem in die Verenigde State deur die Amerikaanse Weermag, en is later gestandaardiseer. Dit het wêreldwyd in gebruik gebly tot in die vroeë 1970's. 

Die ".30" verwys na die kaliber van die koeël, en die "06" verwys na die jaar wat die patroon in gebruik geneem is, 1906. Die 30-06 was vir byna 50 jaar die Amerikaanse Leër se primêre geweer- en masjiengeweerpatroon totdat dit vervang is deur die 7,62 × 51mm NAVO (kommersiële .308 Winchester) en 5,56 × 45mm NAVO, wat albei in die huidige VSA en NAVO diens bly. 

Dit is steeds 'n baie gewilde sportskietpatroon, met ammunisie wat deur al die groot vervaardigers gemaak word.



</doc>
<doc id="90042" url="https://af.wikipedia.org/wiki?curid=90042" title="32ste eeu v.C.">
32ste eeu v.C.

Die 32ste eeu v.C. het geduur van 3200 tot 3101 v.C. 



</doc>
<doc id="90046" url="https://af.wikipedia.org/wiki?curid=90046" title="Sintagma">
Sintagma

Waar die paradigma te make het met die reekse taaleenhede wat op grond van ooreenkomste as klasse of kategorieë beskou kan word, het die sintagma te make met die ordening van tekens of taaleenhede op 'n lineêre as, d.w.s. in opeenvolging.

Op die sintagmatiese vlak funksioneer elke woord as deel van ŉ sintaktiese eenheid wat ŉ sin of deel van ŉ sin vorm. In kort is sintagma ŉ kombinasie van woorde wat ŉ sintaktiese rol in ŉ sin speel. Hierdie ordening van woorde is vasgelê volgens 7 grammatikale reëls, en ŉ sin kan dus net as ŉ sin funksioneer as die woorde volgens die reëls ingespan word. ŉ Term word gevorm deur ŉ sintaktiese kern wat die basiese funksies wys en dit kan bygevoeg word by ander woorde.


</doc>
<doc id="90047" url="https://af.wikipedia.org/wiki?curid=90047" title="Droomwa">
Droomwa

Droomwa is 'n outobiografiese jeugroman en probleemboek geskryf deur Barrie Hough. Dit is in 1990 met die Silwer Sanlam-prys bekroon en is ook landwyd in skole voorgeskryf. Die boek deel die Alba Bouwer-prys vir kinderlektuur met "Braam en die engel" deur Marietjie de Jongh en verower die C.P. Hoogenhout-toekenning vir die beste Afrikaanse kinderboek in 1992. "Droomwa" is ook gekies vir die "Proudly South African: 100 Representative Children's Books"-uitstalling.

Die boek handel oor 'n standerdvyfseun, Paul van Zyl, die jongste van drie kinders, wat die afsterwe van sy pa moet verwerk, verantwoordelikheid aanvaar en sy eie droom moet aangryp.


Die verhaal word uit die agternaperspektief vertel. Dit handel oor die Van Zyls-gesin wat hul pa aan die dood afgestaan het. Paul van Zyl, die jongste van die drie seuns, kan nie die dood van sy pa maklik aanvaar nie.
Weens die skielike gebrek aan inkomste en omrede die versekering weier om uit te betaal word die Van Zyls gedwing om uit Aucklandpark na die California-woonstel 36, Hillbrow, Johannesburg, te verhuis. Die Buick word ten alle koste behou. In die wel en wee van Hillbrow en die alledaagse leer Paul vir Joseph ken, wat toenemend soos 'n vaderfiguur vir hom word.

Paul vereenselwig en projekteer al sy verlange en die drome om soos sy pa te wees op die 1948 Buick Special, sy pa se droommotor. Sodoende bou hy 'n gelade kompleks rondom hierdie motor op. Paul het geen droom van sy eie nie; hy jaag bloot sy pa s'n na. Enigiemand buite die gesin wat "pa se motor" wil koop, hou 'n bedreiging vir Paul se droom en die herinneringe aan sy pa in. Hy raak ook ontsteld wanneer Pieter opmerk dat die Buick sy pa se droom was, dat dit tweedehands is, die Buick al amper twintig jaar oud is en reeds klein roeskolletjies het.

Ondertussen verval sy ma terug in alkoholisme. Teen die einde van die verhaal het sy wel by Alkoholiste Anoniem aangesluit. Geld bly egter skaars en 'n Pierneef-skildery is reeds aan 'n afslaer verkoop. Om genoeg geld bymekaar te skraap om Cilliers se Springboktoer oorsee te befonds, word die Buick in November aan Joseph teen R600,00 verkoop. Uit ontsteltenis krap Paul die Buick.

Uiteindelik ry Joseph en Paul na die Emmarentia-dam, 'n plek waar Paul en sy pa gehaltetyd deurgebring het. Hier kry Paul die kans om in die motor oor sy pa se dood, sy ma se alkoholisme, Pieter se gesteelde foto en hul afwesigheid tydens Cilliers se Suid-Afrikaanse rekordbreking te treur. En omdat hy Joseph seergemaak het. Joseph sê dan: "Die krap op die Buick, ek kan hom laat regmaak, Paul. Maar die krap op jou hart, hy gaan nog lank bloei".

In 'n literêre bydrae skryf Hough dat daar wel aanpassings in die boek gemaak is met betrekking tot sy eie lewe:


In 'n huldeblyk kom aan die lig sy pa was ’n huurmotorbestuurder en sy ma ’n teatersuster en later ’n woonstelopsigter.

Hough skryf dat 'n skrywer dikwels ander skrywers se werke gebruik wat hy self gelees het. Hough se liefde wat boeke en literêre werke betref, het begin nog lank voor hy kon lees: daar was 'n stel groen ensiklopedies met foto's wat 'n indruk op hom gemaak het. Beelde van die seelewe het 'n tipe bekoring vir hom ingehou; hy het 'n voorliefde gehad vir die geheimsinnigheid en gevaar van die lewe onderwater. In een van die ensiklopedies het 'n volbladfoto gepryk van 'n haai wat "sent chills down my spine. Up to this day I still have a penchant for stories and films about marine life. I also have a laughable phobia – fear of swimming alone in a swimming pool, especially at night. Almost automatically I check that nothing predatorial is following me".

Van die elemente wat in "Droomwa" voorkom, dateer wel eers heelwat later: "The thematic core of " Droomwa", however, was shaped much later – by my experience of Robert Altman's film Three Women, Ariel's song in Shakespeare's play The Tempest, and Athol Fugards Master Harold... and the boys ". In "Droomwa" verander Paul se oorlede pa in Joseph deur 'n spesifieke beeltenis. Die medium van hierdie transformasie is water, wat spruit uit 'n idee toe Hough besig was om 'n essay te skryf oor Shakespeare se werk, "The Tempest", tydens sy honneursjaar in die Anglistiek.

Ariel se lied,

het Hough bygebly. Veral die frase "sea-change". Hierdie seebeeld het hom herinner aan sy eie pa se akwarium, wat ook in die verhaal vermeld word.

Joseph word deur hierdie “sea-change” (seedroom) vir Paul 'n pa-figuur. Paul se pa se verandering in Joseph begin in Hoofstuk 2, waar hy (die pa) en Paul na die visse kyk net voordat sy pa in 'n koma sterf. Die vormverandering vind hoofsaaklik in Paul se droom plaas. Hier droom hy dat hy in die Buick op die seebedding is. By hom is 'n mummieagtige figuur wat half-Pa en half-Joseph is. Die skepsel het pêreloë, die hande is dié van sy pa, maar die oorbelle dié van Joseph. Die skepsel beskerm hom teen die groot haai wat al om die Buick swem.

Beelde van die Egiptiese argeologie en godeleer, wat later ook in "My kat word herfs" gebruik sou word, het Hough as kind ook geïnteresseer: "Some of my favourite pictures were of Egyptian archeaological treasures. The bust of Queen Nefertiti fascinated me, as did images of the cat goddess, Bast. Photographs of Egyptian mummies scared me deliciously, but not enough to stop me looking at them".

Die transformasie is daarmee 'n vermenging van Ariel se lied uit Hough se honneursjaar met beelde van die Egiptiese mummie en die foto van die haai uit die groen ensiklopedieë uit sy kinderjare. Die gebruik van water as transformasiemiddel word versterk deur Altman se "Three Women", waarin 'n mistieke transformasieproses plaasvind, soos te sien in die badtoneel:

Sywurms het Hough as kind bekoor. Fugard gebruik hulle in People Are Living There en vind ook sodoende neerslag in "Droomwa" om die tema van gedaanteverwisseling en -verandering te versterk. Volgens Hough is dit een van die redes waarom die sywurms se verskillende stadia so breedvoerig in die boek omskryf word.

Uit Hough se "The Cape Librarian"-artikel, 'Die gebruik van metafoor in Droomwa', word vermeld: "Die verwysing na koningskap "hou diepliggend verband met die legende van die Visserkoning soos uitgebeeld in Jessie Watson se boek From Ritual to Romance en met "Ariel se lied" in "The Tempest".

Soos reeds vermeld in die inleiding, het die boek drie toekennings ingepalm, onderskeidelik in 1990 en 1992. Die boek is ook vir skole voorgeskryf.

Ten spyte van die oorwegend positiewe resensies en toekennings, word daar tog aangevoer dat die gestroopte soberheid in die inhoud lei tot die verskraling van die verhaal. Die voortdurende introspektiewe monoloë, veral ten opsigte van die herhalende simboliek rondom die vistenk oortuig nie: dit is onwaarskynlik dat 'n standerdvyfseun, soos by die byna surrealistiese belewing in hoofstuk 8, lang filosofiese bespiegelinge sal lewer. Daar is ook 'n paragraaf uit hierdie hoofstuk wat as agterbladteks verskyn en jong lesers kan ontmoedig om "Droomwa" dadelik te lees.

By die ontvangs van die Alba Bouwerprys vir Kinderliteratuur in 1992 lewer Hough 'n pleitrede dat die literatuurgeskiedenisboeke, literatore en kunsjoernaliste nie neerbuigend teenoor kinder- en jeugboeke moet optree "in die teken van 'n belletristiese apartheid en snobisme" nie. Kinder- en jeugboeke mag nie as minderwaardig beskou word deur literatuurgeskiedenisskrywers en die media nie. Hy sê dan ook:

Teen die winter van 2003 was die boek reeds agttien keer herdruk, en teen Augustus 2004 twintig keer.



</doc>
<doc id="90048" url="https://af.wikipedia.org/wiki?curid=90048" title="Paradigma (taalkunde)">
Paradigma (taalkunde)

'n Paradigma is 'n taalkundige term wat in sy breë sin na 'n groep woorde verwys wat op een of ander manier iets in gemeen het, of saamgegroepeer kan word, of plaasvervangers vir mekaar kan wees.

Ferdinand de Saussure het die taalkundige terme paradigma en die verwante sintagma in sy kursus Algemene Taalwetenskap geformuleer. Hy het 'n paradigma beskryf as enige reeks taalterme of linguistiese eenhede wat op grond van onderlinge sistematiese ooreenkomste as 'n klas of 'n kategorie beskou kan word. Die ooreenkoms waarvolgens die reeks as 'n klas of kategorie beskou kan word, kan fonologies, grammatikaal, semanties, ens. van aard wees. So vorm woorde wat rym ("pak", "bak", "rak") 'n paradigma. Ook die grammatikale vorme van 'n werkwoord of verskillende woorde wat semantiese ekwivalensie vertoon ("man", "vent", "kêrel", ens.), vorm 'n paradigma.

Die konsep kan ook as volg uitgebeeld word: 

Die vertikale as van hierdie reeks sinne staan bekend as die paradigmatiese as, en die horisontale as is die sintagmatiese as. Op die paradigmatiese as het elke woord verskeie assosiasies wat dit sou kon oproep. Die woorde sou elk 'n hele aantal plaasvervangers kon hê, wat die betekenis van die sin uiteindelik verander, terwyl die sin steeds grammatikaal korrek sou lees.

Woorde wat tot dieselfde paradigma behoort, kan ook bepaalde semantiese verhoudings met mekaar aangaan. Die selfstandige naamwoorde in paradigma 1 staan in 'n verhouding van sinonimie tot mekaar; die woorde in paradigma 2 en 4 staan weer in 'n verhouding van teenoorgesteldheid (antonieme); en die in paradigma 5 in 'n verhouding van hiponimie. Sinonimie en hiponimie het te make met semantiese insluiting en teenoorgesteldheid met semantiese teëstelling.


</doc>
<doc id="90056" url="https://af.wikipedia.org/wiki?curid=90056" title="Teenpous Clemens VIII">
Teenpous Clemens VIII

Teenpous Clemens VIII gebore Gil Sanches Muñoz y Carbon was 'n teenpous met setel in Avignon van 10 Junie 1423 tot 26 Julie 1429

Gil Sanches Muñoz was die seun van Pedro II Muñoz y Liñan en Catalina Sanchez de Carbon. Hy studeer kerkreg en was tot 1396 in diens van die kurie in Avignon. As gesant van Teenpous Benedictus XIII en aartsbiskop van Valencia het hy hom beywer vir die beëindiging van die Westerse Skisma.

Op die konsilie van Constance is Benedictus afgeset en Pous Martinus V tot pous verkies. Benedictus het die afsetting nie erken nie en homself tot sy dood in 1423 as die regmatige pous beskou. Na sy dood het drie van die vier kardinale wat deur Benedictus aangestel is, vir Gil Sanchez Muños as sy opvolger verkies. Hy het die naam Clemens VIII aangeneem. Hy het die steun van koning Alfonso V van Aragon en Sisilië gekry omdat die koning 'n geskil met Rome gehad het. Pas drie jaar na die dood van Benedictus op 19 Mei 1426 laat Clemens hom as pous uitroep. Die vierde kardinaal wat deur Benedictus aangestel is, was nie tevrede met die keuse nie en het sy eie kandidaat Teenpous Benedictus XIV laat aanstel. Clemens het toe Benedictus XIV in die ban gedoen.

In 1429 het Rome en Aragon vrede gesluit en die politieke steun vir Clemens het verval. Op 26 Julie 1429 doen hy afstand van die pousskap en om verdere moeilikhede te voorkom laat hy sy kardinale die bestaande pous Martinus V as pous verkies. Clemens onderwerp hom aan pous Martinus en word aangestel as biskop van Mallorca.


</doc>
<doc id="90058" url="https://af.wikipedia.org/wiki?curid=90058" title="Salpeterkop">
Salpeterkop

Salpeterkop naby Sutherland is 'n rustende vulkaan wat 66 miljoen jaar gelede aktief was. Dit is die jongste bekende aktiewe vulkaan in Afrika suid van die Sahara.

Hierdie kop lê 15km suidoos van die dorp op die plaas Blaauwbloemetjes Keep, steek 300m bo die omringende vlakte uit en bereik 'n hoogte van 1 766m bo seevlak. Minstens 2km van die bopunt van die piek het deur erosie verdwyn.
Die kop bestaan uit die brokstukke van ander gesteentes (bekend as breccia) en uit poreuse vulkaniese gesteente (bekend as tufsteen of asklip). Verskeie minerale insluitende salpeter is in die breccia en tufsteen geïmpregneer.
Op en rondom die kop is intensief geëksploreer. Alhoewel 77 verskillende minerale teengekom is, kan slegs bariet (swaarspaat) lonend gedelf word. 
In verskeie grotte in die kop is duidelike tekens van San- en na bewering Nguni-bewoning. Die naam Salpeterkop is waarskynlik in 1778 deur kol. Robert Jacob Gordon gegee. 

Let wel: Daar is ook 'n Salpeterkop in die Bergkwaggapark by Cradock.



</doc>
<doc id="90060" url="https://af.wikipedia.org/wiki?curid=90060" title="MiG-15">
MiG-15

Die Mikojan-Goerewitsj MiG-15 (Russies: Микоян и Гуревич МиГ-15) is 'n straalvegvliegtuig ontwikkel deur die Mikojan-Goerewitsj Ontwerpburo in Moskou vir die Sowjetlugmag. Die MiG-15 was een van die eerste suksesvolle swiepvlerkstraalvegters, en het bekendheid verwerf in die lugruim oor Korea, waar dit reeds vroeg in die oorlog al die reguitvlerkvegters van sy vyande, soos die Amerikaanse P-80 Shooting Star, uitoorlê het.

In verslae van die Noord-Atlantiese Verdragsorganisasie (NAVO) was na die MiG-15 as die Fagot verwys. Die vliegtuig is sedertdien onttrek aan Russiese diens en is vervang met die MiG-17.


</doc>
<doc id="90061" url="https://af.wikipedia.org/wiki?curid=90061" title="Soechoi Su-27">
Soechoi Su-27

Die Su-27 (NAVO-naam Flanker) is 'n twee-enjin supermanuvreerbare aanvalsvliegtuig ontwerp deur Soechoi in die Sowjetunie. Dit is bedoel as 'n direkte mededinger vir die groot Verenigde State vierde-generasie vegters, met 3 530 km reikafstand, swaar wapentuig, gesofistikeerde avionika en hoë beweegbaarheid. 

Die Su-27 vlieg meestal lugoppermagsmissies, maar die moderner weergawes is in staat om byna al die gevegsoefeninge uit te voer. Aanvullend tot die kleiner MiG-29, is die Su-27 die naaste eweknie aan die Amerikaanse F-15 Eagle. Die Su-27 tree in diens van die Sowjetlugmag in 1985. Vandag word dit steeds operasioneel ontplooi deur die Russiese Lugmag, maar ook voormalige Sowjet-state en in bondgenote van dié lande.



</doc>
<doc id="90062" url="https://af.wikipedia.org/wiki?curid=90062" title="Slag van Waterberg">
Slag van Waterberg

Die Slag van Waterberg het op 11 Augustus 1904 by Waterberg in Duits-Suidwes-Afrika (die hedendaagse Namibië) plaasgevind. Dit was die beslissende geveg in die Duitse veldtog teen die Herero's.

Die Duitse magte was onder die bevel van luitenant-generaal Lothar von Trotha met net meer as 1 500 soldate. Hulle was bewapen met 1 625 gewere, 30 kanonne en 14 masjiengewere. Die Herero's, daarteenoor, was onder die bevel van Samuel Maharero. Hulle het 3 500 tot 6 000 krygers en hulle families bymekaargebring, met die verwagting dat vredesonderhandelinge sou plaasvind. Die geskatte aantal Herero's in die gebied was tussen 25 000 en 50 000. Die res was met hulle tradisionele wapens bewapen.

Tydens die geveg is die Herero's verslaan en is hulle die woestyn van Omaheke ingedryf waar die meeste van hulle weens dors omgekom het.



</doc>
<doc id="90066" url="https://af.wikipedia.org/wiki?curid=90066" title="Panspermia">
Panspermia

Panspermia is die hipotese dat mikrobes in die heelal lewe oordra na bewoonbare planete in die ruimte (soos die aarde). Hierdie hipotese word gebruik om die ontstaan van lewe op aarde te probeer verklaar omdat dit so hoogs onwaarskynlik is dat lewe per toeval ontstaan het. Fred Hoyle het byvoorbeeld die volgende gesê:

""The likelihood of the formation of life from inanimate matter is one to a number with 40,000 naughts after it … It is big enough to bury Darwin and the whole theory of evolution. There was no primeval soup, neither on this planet nor any other, and if the beginnings of life were not random, they must therefore have been the product of purposeful intelligence.""

Hier volg 'n lys van name wat panspermia voorstaan:



</doc>
<doc id="90067" url="https://af.wikipedia.org/wiki?curid=90067" title="Eurofighter Typhoon">
Eurofighter Typhoon

Die Eurofighter Typhoon is 'n tweeling-enjin, kanard-deltavlerk, multirolvegvliegtuig. Die Typhoon is ontwerp en word vervaardig deur 'n konsortium van drie maatskappye. BAE Systems, Airbus Groep en Alenia Aermacchi, deur 'n gesamentlike houermaatskappy, Eurofighter Jagdflugzeug GmbH, wat in 1986 gestig is. Die projek word bestuur deur die "NATO Eurofighter and Tornado Management Agency", wat ook optree as die primêre kliënt.

Die nooiensvlug van die Eurofighter prototipe was op 27 Maart 1994 in Beiere, geloods deur DASA se hooftoetsvlieënier Peter Weger. Op 9 Desember 2004 het die Eurofighter Typhoon IPA4 begin met drie maande se koue-omgewingsproewe by die Vidsel Lugbasis in Swede, wat ten doel gehad het om die operasionele gedrag van die vliegtuig en sy stelsels in temperature tussen -25 en 31°C te verifieer. Die eerste vlug van die instrumentasieproduksievliegtuig 7 (IPA7), die eerste tenvolle toegeruste Tranche 2-vliegtuig, was by EADS se Manching-vliegveld op 16 Januarie 2008.



</doc>
