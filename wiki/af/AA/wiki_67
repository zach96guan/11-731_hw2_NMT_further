<doc id="90068" url="https://af.wikipedia.org/wiki?curid=90068" title="Egiptiese siel">
Egiptiese siel

Die Antieke Egiptenare het geglo ’n mens se siel bestaan uit verskeie dele, soos die ren", "ba", "ka", "sjeoet", "ib en ach. Daarteenoor was daar die menslike liggaam, die "ha" (soms in die meervoud, "haw", gebruik wat dui op die totaal van die liggaamsdele). 

Die "ib" ("jb"), of hart, is beskou as ’n belangrike deel van die Egiptiese siel. Daar is geglo die "ib" is gevorm deur ’n druppel van die ma se bloed wat by bevrugting geneem is.

Die hart was vir die Antieke Egiptenare die setel van emosie, gedagtes, wil en voorneme. Dit kan gesien word in die baie Egiptiese woorde wat die woord "ib" insluit, soos "awt-ib": geluk (letterlik "breedte van hart"); "xak-ib": vervreemd (letterlik "afgesny van hart"). 

In die Egiptiese godsdiens was die hart die sleutel tot die hiernamaals. Daar is geglo die hart is deur Anoebis en die gode geweeg tydens die "Weeg van die Hart"-seremonie. As die hart swaarder of ligter was as die veer van Maät, het die monster Ammit dit geëet.

’n Mens se skadu of silhoeët, "sjeoet" ("šwt"), is altyd teenwoordig. Daarom het die Egiptenare geglo die skadu bevat iets van die mens wat dit verteenwoordig. Daar is soms na beelde van mense of gode as skadu's verwys.

Die skadu het ook ’n figuur van die dood, of ’n dienskneg van Anoebis, verteenwoordig en is uitgebeeld as ’n klein menslike figuur wat heeltemal swart geverf is. Soms het mense (gewoonlik farao's) ’n skadukissie gehad waarin ’n deel van hul "sjeoet" geberg is.

As deel van die siel, word die mens se "ren" ("rn", "naam") by geboorte aan hom gegee en die Egiptenare het geglo die siel sal lewe solank as wat die naam geuiter word; dit verduidelik die moeite wat gedoen is om name te beskerm en die praktyk om dit dikwels te skryf. Hoe meer kere die naam gebruik is, hoe groter was die kans dat dit sou oorleef. ’n Cartouche is dikwels om die naam gebruik om dit te beskerm. Daarteenoor is die naam van staatsvyande, soos Achenaten, uit monumente gekap.

Die "ba" was alles wat ’n individu uniek maak, soortgelyk aan die idee "persoonlikheid". (Nie-lewende dinge kon ook ’n "ba" gehad het – ’n unieke karakter. In die Ou Ryk is piramides dikwels die "ba" van hul eienaars genoem). Die "ba" leef voort nadat die liggaam gesterf het, en dit is soms uitgebeeld as ’n voël met ’n menslike kop wat uit die grafkelder vlieg om in die hiernamaals met die "ka" te verenig. 

In die "Kistekste" is een vorm van "ba" wat ná die dood ontstaan het liggaamlik: eet, drink en seks. Louis Vico Žabkar het gemeen die "ba" is nie deel van die mens nie, maar die mens self, anders as die siel in ander godsdienste. Die idee van ’n heeltemal immateriële lewe was buite die begrip van die Egiptenare.

’n Ander bestaansvorm van "ba" word uitgebeeld in die "Boek van die Dooies" waar dit na die mummie terugkeer en buite die grafkelder aan die lewe deelneem in ’n nie-liggaamlike vorm – dit is ’n weerspieëling van Ra wat elke nag met Osiris herenig.

Die woord "baoe" ("baw"), die meervoud, beteken iets soos "mag", "indrukwekkendheid" en "reputasie", veral wat ’n god betref. Wanneer ’n god in menslike sake tussenbeide getree het, is gesê die god se "baoe" is aan die werk.

Die "ka" was die Egiptiese idee van die lewenskrag wat ’n lewende mens onderskei het van ’n dooie een. Die dood het ingetree wanneer die "ka" die liggaam verlaat. Die Egiptenare het geglo Chnoem skep die liggaam van kinders op ’n pottebakkerswiel en plaas dit in die ma se liggaam. Na gelang van die streek, het óf Heket óf Meschenet die "ka" geskep deur dit met hul geboorte in hulle in te blaas as deel van hul siel wat hulle "lewend" maak. Dit stem ooreen met die idee van "gees" in ander gelowe.

Die Egiptenare het ook geglo die "ka" word onderhou deur kos en drank. Daarom is afgestorwenes van kos en drank voorsien, hoewel dit die "kaoe" in die kos is wat ingeneem is, nie die fisieke kos nie. Die "ka" is dikwels in Egiptiese ekonografie voorgestel as ’n tweede beeld van die koning, en dit het daartoe gelei dat die woord in vroeër werke as "dubbel" vertaal is.

Die "ach" is verbind met denke, maar nie as ’n funksie van die brein nie; eerder die intellek van ’n lewende wese. 

Die Egiptenare het geglo ’n mens sterf as die "ka" die liggaam verlaat. Seremonies wat daarna deur priesters uitgevoer is, insluitende die "se-ach" ("om ’n dooie mens ’n (lewende) "ach" te maak") en die "wp r" (Mondopeningseremonie), was nie net daarop gemik om die persoon se fisieke vermoëns in die dood te herstel nie, maar ook om die "ba" van die liggaam los te maak sodat dit in die hiernamaals met die "ka" kon verenig en so die "ach" ("doeltreffende een") opwek. Dié opwekking was net moontlik as die begrafnisrituele reg uitgevoer is en deur gereelde offerandes.

Die "ach" kon lewende mense goeie of slegte goed aandoen, na gelang van die omstandighede – soos nagmerries, skuldgevoelens, siekte ens. Dit kon ook opgeroep word deur gebede of geskrewe briewe wat in die grafkelder gelaat is om lewende familielede te help, soos om familiedispute te help oplos of om ’n beroep op ander dooies of gode te doen om sake op aarde te beïnvloed.




</doc>
<doc id="90070" url="https://af.wikipedia.org/wiki?curid=90070" title="BA">
BA

BA, B.A., of ba kan verwys na:



</doc>
<doc id="90092" url="https://af.wikipedia.org/wiki?curid=90092" title="Robin Williams">
Robin Williams

Robin McLaurin Williams was 'n Oscar-bekroonde Amerikaanse akteur en komediant. Hy was veral bekend vir sy rol in "Good Morning Vietnam" (1987), "Dead Poets Society" (1989) en "Good Will Hunting" (1997). Hy het in 1997 'n Oscar vir sy ondersteunende rol in "Good Will Hunting" ontvang.

Williams is Robin McLaurin Williams op 21 Julie 1951 in Chicago, Illinois in die Verenigde State van Amerika gebore. Sy moeder, Laura McLaurin (née Smith, 24 September 1922 - 4 September 2001) was 'n voormalige model vanaf New Orleans, Louisiana. Sy vader, Robert Fitzgerald Williams (10 September 1906 - 18 Oktober 1987) was 'n senior bestuurder by die Ford Motormaatskappy.

Hy studeer vir 'n rukkie politieke wetenskap voordat hy by die Juilliard-skool inskryf om teater te studeer. Na sy studies tree hy in nagklubs op, waar hy vir die rol van Mork in 'n episode van "Happy Days" (1974), asook die opvolg "Mork & Mindy" (1978–1982) ontdek is. Daarna het hy 'n suksesvolle loopbaan as improvisasie-komediant en rolprentakteur gevolg.

Williams is drie keer vir 'n Oscar in die kategorie "Beste Akteur" benoem. In 1997 ontvang hy 'n Oscar vir die beste ondersteunende rol in "Good Will Hunting". Hy het ook twee Emmy-, vier Golden Globe-, twee "Screen Actors Guild"- en vyf Grammy-pryse ingepalm.

Hy is op 11 Augustus 2014 by sy huis in Paradise Cay in die noorde van Kalifornië oorlede. Hy het na bewering aan ernstige depressie gely en het vermoedelik sy eie lewe geneem. Hy laat sy vrou, Susan Schneider en drie kinders agter.

Van sy noemenswaardige rolprente:




</doc>
<doc id="90093" url="https://af.wikipedia.org/wiki?curid=90093" title="Reduplikasie (taalkunde)">
Reduplikasie (taalkunde)

Reduplikasie is die verdubbeling van letters of woorde om nuwe woorde te vorm. Voorbeelde sluit in die herhaling van twee woorde na mekaar, soos "nou-nou" en "gou-gou". 

Van Huyssteen (2014:197) definieer reduplikasie as die proses waar twee identiese komponentstrukture aan mekaar verbind om ’n nuwe woord met ’n nuwe betekenis te vorm. So byvoorbeeld beteken "lag" 'geluide met jou stem maak as iets snaaks is', terwyl "lag-lag" 'maklik' beteken. 

Vier soorte reduplikasies kan onderskei word:
Reduplikasie kom in feitelik alle tale van die wêreld voor, maar is slegs in 'n beperkte aantal tale 'n produktiewe woordvormingsproses. Ponelis (2001) toon byvoorbeeld aan dat reduplikasie wel in Nederlands voorkom, maar dat dit uiters beperk is. 



</doc>
<doc id="90096" url="https://af.wikipedia.org/wiki?curid=90096" title="Konstruksie">
Konstruksie

Konstruksie is die proses waartydens twee of meer voorwerpe saamgevoeg word om 'n groter geheel te vorm. As voorbeeld kan houtbalke gebruik word om 'n kruis te bou (of te konstrueer).



</doc>
<doc id="90097" url="https://af.wikipedia.org/wiki?curid=90097" title="Klankverskynsels">
Klankverskynsels

In fonetiek staan begrippe soos ronding, ontronding en oorronding as klankverskynsels bekend.

Ronding is die klankverskynsel waar geronde klanke met geronde lippe uitgespreek word.

Ontronding is die klankverskynsel waar geronde klanke met spleetvormige lippe uitgespreek word.

Oorronding is die klankverskynsel waar geronde en ongeronde klanke oordrewe gerond uitgespreek word.

'n Vokaal en nasale klanke staan langs mekaar; gevolglik neem hulle mekaar se eienskappe aan.

Assimilasie is die gelykmaking van klanke.

Vokaalreduksie is wanneer enige vokaal wat tydens uitspraak as 'n "i" klank uitgespreek word.

Letteruitspraak is die foutiewe uitspraak van 'n woord volgens die spelwyse, wat in stryd is met die beskaaf- en natuurliksprekende moedertaalsprekers se uitspraak.


</doc>
<doc id="90098" url="https://af.wikipedia.org/wiki?curid=90098" title="Ongelede woorde">
Ongelede woorde

Ongelede woorde, (ook genoem simplekse woorde) is woorde wat geen morfologiese struktuur het nie; dit sluit voorbeelde in soos tafel, blad, pampoen, koekemakranka, botter, taak en kombuis.

Die onderskeid tussen komplekse (gelede woorde) en simplekse woorde moet nie verwar word met die onderskeid tussen meerlettergrepige woorde (dit is woorde wat uit meer as een lettergreep bestaan, soos tafel bestaan uit "ta" en "fel" of kombuis uit "kom" en "buis") en eenlettergrepige woorde (dit is woorde wat uit slegs een lettergreep bestaan, soos "blad" en "poot") nie. Oor die algemeen gesien, is meerlettergrepige en eenlettergrepige woorde nie per se van belang in morfologie nie. Dit beteken dat ongelede woorde of te wel, simplekse woorde, 'n woord is wat uit 'n enkele morfeem bestaan (d.i. wat monomorfemies is) en wat dus geen morfologiese struktuur het nie en slegs uit een basisvorm bestaan.



</doc>
<doc id="90099" url="https://af.wikipedia.org/wiki?curid=90099" title="Bunhill Fields">
Bunhill Fields

Bunhill Fields is 'n vroeëre begraafplaas in die Londense stadsdeel "Borough of Islington", noord van die "City of London", wat tans deur die Londense stadsregering ("City of London Corporation") as 'n openbare groen ruimte en tuin bestuur word. Dit beslaan tans nog 'n oppervlakte van sowat vier hektaar (9,9 akkers), maar was oorspronklik aansienlik groter.

In die periode tussen 1665 en 1854 is sowat 123 000 oorledenes hier ter ruste gelê. Meer as 2 000 grafstene en monumente het tot vandag toe bewaar gebly. Bunhill Fields was veral onder nie-konformiste 'n gewilde begraafplaas en is die laaste rusplek van bekende persoonlikhede soos John Bunyan († 1688), die skrywer van "The Pilgrim's Progress"; Daniel Defoe († 1731), die skrywer van "Robinson Crusoe"; die digter, kunstenaar en mistikus William Blake († 1827); Susanna Wesley († 1742), die moeder van John Wesley; die statistikus en filosoof Thomas Bayes († 1761); en die komponis Isaac Watts († 1748), die "Vader van Himnologie". Ook Suid-Afrika se eerste Engelssprekende digter en kampvegter vir persvryheid Thomas Pringle (1789-1834) het hier sy laaste rusplek gevind. Sy sterflike oorskot is in 1970 in Suid-Afrika herbegrawe.

'n Nabygeleë Kwaker-begraafplaas, wat tussen 1661 en 1855 in gebruik was, het eweneens die naam "Bunhill Fields" gedra. Een van die bekendste oorledene Kwakers, wat hier ter aarde bestel is, is George Fox († 1691), een van die stigters van dié godsdienstige beweging. Die oorblyfsels van dié begraafplaas dien vandag ook as 'n openbare tuin ("Quaker Gardens") wat deur die Londense Borough of Islington se distriksraad bestuur word.



</doc>
<doc id="90101" url="https://af.wikipedia.org/wiki?curid=90101" title="Atoem">
Atoem

Atoem (ook Atem of Tem) was in die Egiptiese mitologie ’n belangrike god wat met die skepping van die wêreld verbind is.

Daar word geglo Atoem se naam kom van die woord "tem", wat "volledig" of "klaarmaak" beteken. Dit word geïnterpreteer as dat hy die "volledige een" was of die een wat die wêreld klaargemaak, dus klaar geskep, het. As die skepper is hy die onderliggende wese van die wêreld; alles het óf uit sy vlees óf uit sy "ka" ontstaan.

Atoem is as beide ’n skepper van die wêreld en die vader van die koning beskou. In die Heliopolis-weergawe van die skepping is Atoem beskou as die eerste god; hy het homself geskep uit die oerwaters, Noe. Hy het volgens die vroeë mites sy kinders, Sjoe en Tefnoet, geskep deur hulle uit te spoeg. Om te verduidelik hoe hy dit gedoen het, word die metafoor van masturbasie gebruik; die hand waarmee hy gemasturbeer het, verteenwoordig sy vroulike sy.

In die Ou Ryk het die Egiptenare geglo Atoem het die afgestorwe koning se siel uit sy piramide opgelig na die hemele. Hy was ook ’n songod wat verbind is met die hoofsongod, Ra. Hy is spesifiek met die aandson verbind, terwyl die god Chepri verbind is met die oggendson en Ra met die son in die algemeen.

Atoem was selfgeskep, die eerste wese wat voor die skepping uit die donker, eindelose oerwaters te voorskyn gekom het; ’n produk van die energie en materie in hierdie chaos. Hy het toe sy kinders, die eerste gode, uit eensaamheid geskep: Sjoe, die god van die hemele, en Tefnoet, die godin van vogtigheid. Die broer en suster was nuuskierig oor die oerwaters wat hulle omring het en het dit gaan verken. Hulle het verdwyn en Atoem, wat baie hartseer was, het ’n boodskapper, die Oog van Ra, gestuur om hulle te gaan soek. Die trane wat hy gestort het, was die eerste mense.

Atoem word gewoonlik uitgebeeld as ’n man met óf die koninklike kopdoek óf die dubbele rooi Desjret- en wit Hedjet-kroon van Benede- en Bo-Egipte, wat klem lê op sy verbintenis met koningskap. Soms is hy ’n slang of ander dier.

Sy kultus was gesentreer in die stad Heliopolis.




</doc>
<doc id="90102" url="https://af.wikipedia.org/wiki?curid=90102" title="Ennead">
Ennead

Die Ennead (Antieke Grieks: ἐννεάς, "versameling van nege") was in die Egiptiese mitologie ’n groep van nege gode wat in Heliopolis aanbid is. Hulle was Atoem; sy kinders, Sjoe en Tefnoet; hulle kinders, Geb en Noet; en hulle kinders, Osiris, Isis, Set en Nephthys.

Volgens Heliopolis se weergawe van die skepping uit die oerwaters, Noe, het ’n heuwel verskyn waarop die selfgeskepte god Atoem gesit het. Hy was alleen en verveeld en het twee kinders, Sjoe (die god van die hemele) en Tefnoet (die godin van vogtigheid), geskep deur óf te spoeg óf te masturbeer.

Sjoe en Tefnoet het op hul beurt twee kinders gehad, Geb (die god van die aarde) en Noet (die godin van die lug). Geb en Noet het vanweë hul nabyheid aan mekaar voortdurend seks gehad totdat Sjoe vir Noet opgelig het na haar plek in die lug. Geb en Noet het twee seuns, Osiris en Set, en twee dogters, Isis en Nephthys, gehad wat op hul beurt paartjies gevorm het.

Dit is onseker hoe die Ennead ontwikkel het. Die teorie is dat die priesters van Heliopolis hulle geskep het om die belangrikheid van die songod, Ra, bo ander gode te stel. So het hulle sommige gode wat eeue lank elders aanbid is, saamgevoeg in die Ennead en ander geïgnoreer. Die belangrikste van hierdie gode was Osiris, god van plantegroei en die onderwêreld, wat in die Ennead opgeneem is as Atoem se agterkleinseun.

Wat wel feitlik seker lyk, is dat die Ennead die eerste keer hul verskyning gemaak het toe die kultus van Ra, wat ’n hoogtepunt tydens die 5de Dinastie bereik het, in die 6de Dinastie begin taan het. Nadat die Ennead geskep is, het die kultus van Ra – wat met Atoem verbind word – ’n heroplewing beleef totdat dit eindelik oorgeneem is deur die aanbidding van Horus en die identifikasie van die twee gode as "Ra-harachty" ("Ra, wat Horus van die Twee Horisonne is").

Die Ennead het ook mededinging van ander groepe gekry. In Memphis, het die priesters Ptah byvoorbeeld geïdentifiseer as die god wie se idee die skepping van die wêreld was, en so het hy ’n belangriker plek ingeneem as die Ennead.



</doc>
<doc id="90103" url="https://af.wikipedia.org/wiki?curid=90103" title="Noe">
Noe

Noe of Noen ("bodemlose poel") is in die Egiptiese mitologie die vergoddeliking van die oerwaters waaruit die wêreld ontstaan het.

Die Antieke Egiptenare het die bodemlose poel van Noe beskou as ’n sfeer waarin die essensie van die lewe vasgevang was. Die wêreld is geskep deurdat ’n heuwel uit dié oerwaters ontstaan het. Noe is die bron van alles wat op aarde bestaan, die goddelike en die aardse. Die eerste god wat ontstaan het, Atoem, het homself geskep en uit hom het alle ander gode en die mense ontstaan.

Noe is gewoonlik as manlik uitgebeeld, maar het ook aspekte gehad wat as manlik óf vroulik beskou kon word. Noenet (ook Naoenet gespel) is die vroulike aspek (dit is die naam Noe met ’n vroulike uitgang) en Noen is die manlike aspek (met ’n manlike uitgang). Noe se manlike aspek is dikwels uitgebeeld as ’n padda of ’n man met die kop van ’n padda. Noenet is uitgebeeld as ’n slang of ’n vrou met die kop van ’n slang.

Van die Middelryk af is Noen beskryf as die "vader van die gode", en hy is vir die res van Antieke Egipte se bestaan op tempelmure uitgebeeld.

In die "12de Uur" van die "Boek van Poorte" word Noe uitgebeeld met sy arms omhoog terwyl hy ’n boot ophou. In die boot is agt gode, bekend as die ogdoad (agt gode) – in die middel staan die kewergod Chepri, en hy word omring deur die ander sewe gode.




</doc>
<doc id="90108" url="https://af.wikipedia.org/wiki?curid=90108" title="Kalafong Hospitaal">
Kalafong Hospitaal

Kalafong is 'n staatshospitaal in die verreweste van Pretoria, Gauteng. Die hospitaal is geleë op die westelike buitewyke van Pretoria in die voorstad van Atteridgeville. Die Universiteit van Pretoria maak gebruik van die hospitaal as 'n opleidingsinstansie vir die Fakulteit Gesondheidswetenskappe.

Die naam Kalafong kom ook voor in Metrorail se lys van pendelstasies. Dit lê tussen Atteridgevillestasie en Cor Delfos-stasie in die Pretoriadeel.

Die hospitaal se konstruksie het in 1965 in aanvang geneem. Op 1 Maart 1972 is met die behandeling van pasiënte begin. Die agbare mnr. Sybrand van Niekerk, die destydse Administrateur van Transvaal, het die hospitaal op 9 Maart 1973 amptelik geopen.


</doc>
<doc id="90109" url="https://af.wikipedia.org/wiki?curid=90109" title="Cor Delfos-stasie">
Cor Delfos-stasie

Cor Delfos is 'n pendelstasie van Metrorail in die weste van Pretoria. Dit is die naaste stasie aan die Pretoriawerke staalaanleg van die voormalige Yskor, wat dit bereikbaar maak vir die aanleg se werknemers. Die stasie is in 2001 gesluit.


</doc>
<doc id="90111" url="https://af.wikipedia.org/wiki?curid=90111" title="Asaph Hall">
Asaph Hall

Asaph Hall (1829-1907) was 'n Amerikaanse sterrekundige. Hy is bekend vir die ontdekking van Mars se mane in 1877, Fobos en Deimos. Hy het ook die bane van ander planete en dubbele sterre se satelliete bepaal en die rotasie van Saturnus en die massa van Mars bereken.

Hall is op 15 Oktober 1829 in Goshen, Connecticut in die Verenigde State van Amerika gebore. Op 13-jarige ouderdom begin hy, na die dood van sy ouers, as 'n vakleerling by 'n timmerman te werk. Hy het 'n groot passie vir wiskunde gehad. In 1856 kry hy 'n werk by die sterrewag van die Harvard-universiteit in Cambridge, Massachusetts, waar hy vinnig as 'n kenner in die berekening van die wentelbane van hemelliggame bekend raak.

In 1862 word Hall 'n assistent-sterrekundige aan die "U.S. Naval Observatory" in Washington DC, waar hy binne 'n jaar na sy aankoms as professor aangestel is. In 1875 word die 66-cm "Great Equatorial Refracting Telescope" onder sy verantwoordelikheid geplaas. Dit was die grootste teleskoop van sy soort in daai tyd gewees.

In 1884 bewys hy dat die elliptiese baan van Huperion, 'n maan van Saturnus, 'n "afwyking" van +-20° per jaar toon.
Hy ontvang 'n goue medalje van die "Royal Astronomical Society" van Groot Brittanje in 1879, asook verskeie ander toekennings oor sy lewe.

Hall is op 22 November 1907 in Annapolis, Maryland oorlede. Die Hall-krater op die maan is na hom vernoem.


</doc>
<doc id="90112" url="https://af.wikipedia.org/wiki?curid=90112" title="Geb">
Geb

Geb was in die Egiptiese mitologie die god van die aarde en ’n lid van die Ennead van Heliopolis. Daar is geglo aardbewings was Geb se lag en dat hy gewasse laat groei het.

Die oudste voorstelling van Geb was as ’n bebaarde wese in Heliopolis tydens die bewind van farao Djoser (3de Dinastie). Later sou hy uitgebeeld word as ’n ram, bul of krokodil.

Hy is dikwels beskryf as die vader van slange. Hy verskyn dikwels as ’n oergod wie se seun, Osiris, en kleinseun, Horus, die land van hom geërf het ná baie konflikte met die ontwrigtende god Set, die broer en moordenaar van Osiris. Geb is ook beskou as die verpersoonliking van die vrugbare grond en die onvrugbare woestyn.

In die Ennead (’n groep van nege gode wat aan die begin deur die eerste god, Atoem, geskep is) is Geb die metgesel van Noet, die luggodin. Hy is die seun van Tefnoet (die godin van vogtigheid) en Sjoe (die god van die hemele), en by Noet die vader van Osiris, Set, Isis en Nephthys. Daarna is hy en Noet geskei; daarom is hy dikwels uitgebeeld as ’n man wat agteroor lê, soms met sy fallus wat steeds in die rigting van Noet wys.



</doc>
<doc id="90113" url="https://af.wikipedia.org/wiki?curid=90113" title="Denel G6-kanon">
Denel G6-kanon

Die G6 selfaangedrewe kanon is 'n Suid-Afrikaanse artilleriestuk, ontwikkel vanuit die G5-kanon. Dit is een van die kragtigste self-aangedrewe kanonne op 'n wielonderstel.

Bykomend tot die logistieke mobiliteit van 'n wielonderstel, is die G6 beskerm teen vyandige batteryvuur en in staat om homself te verdedig in 'n onversekerde gebied.

Die onderstel is mynbestand. Die G6 word in Suid-Afrika deur die Land Systems afdeling van Denel vervaardig. Produksie het in 1987 begin.


</doc>
<doc id="90114" url="https://af.wikipedia.org/wiki?curid=90114" title="Sjoe">
Sjoe

Sjoe ("leegheid", "hy wat opstaan") was in die Egiptiese mitologie een van die eerste gode van Heliopolis, die Ennead, en die verpersoonliking van die hemele

Sjoe en sy suster, Tefnoet (die godin van vogtigheid), is deur Atoem geskep. Hulle was die ouers van Noet (die godin van die lug) en Geb (die god van die aarde). Noet en Geb het vier kinders gehad: Osiris, Isis, Set en Nephthys. Sjoe se agterkleinkinders was Horus en Anoebis.

Sjoe is gewoonlik uitgebeeld met ’n anch, die simbool van lewe.




</doc>
<doc id="90116" url="https://af.wikipedia.org/wiki?curid=90116" title="Noet">
Noet

Noet was in die Egiptiese mitologie die godin van die lug en ’n lid van die eerste gode van Heliopolis, die Ennead. Sy is dikwels uitgebeeld as ’n naakte vrou wat geboë oor die aarde staan, met ’n ster of as ’n koei.

Noet was die dogter van Sjoe en Tefnoet. Haar broer, Geb, was ook haar metgesel. Hulle het vier kinders gehad: Osiris, Isis, Set, Nephthys. ’n Heilige simbool van Noet was ’n leer, wat deur Osiris gebruik is om haar hemelse lug binne te gaan.

Omdat sy Osiris help red het, is Noet beskou as die vriendin en beskermer van al die dooies. Daar is geglo sy het hulle in haar stergevulde lug opgetrek en vir hulle kos en wyn gegee. Die songod, Ra, het volgens sommige mites snags deur haar liggaan gereis en is soggens herbore.



</doc>
<doc id="90117" url="https://af.wikipedia.org/wiki?curid=90117" title="Set (god)">
Set (god)

Set of Seth (ook Setesj of Soetech) was in die Egiptiese mitologie ’n god van storms, die woestyn en chaos. Hy is die troonrower wat sy broer, Osiris, vermoor, die stukke van sy liggaam oor die aarde uitstrooi en sy bewind oorneem. Daarna maak Osiris se vrou en suster, Isis, sy liggaam bymekaar en maak dit weer heel. Sy wek hom vir lank genoeg op om vir haar ’n seun, Horus, te gee. Horus veg daarna teen Set; in die Osiris-mite word hul konflik weergegee.

Set se sibbes was Osiris, Isis en Nephthys. Set en Nephthys se seun was Anoebis. In sommige mites het hy verhoudings met ander godinne ook gehad: Hathor, Neith en die buitelandse godinne Anat en Astarte.

Set is meestal uitgebeeld as ’n eksotiese wese met ’n geboë snoet, lang en driehoekige ore, ’n gevurkte stert en hondagtige liggaam. Dit lyk soos geen bekende dier nie, hoewel dit beskou kan word as ’n mengsel tussen ’n aardvark, donkie en jakkals. Daar is ook trekke van ’n kameelperd. In latere uitbeeldings het hy die kop van ’n donkie.

Die mite oor Osiris se dood en opvolging is die grootste versameling van al die Egiptiese mites. In die eerste deel van die mite word Osiris, wat verbind word met beide vrugbaarheid en koningskap, vermoor en sy posisie ingeneem deur sy broer, Set. In sommige weergawes word Osiris selfs opgesny en die dele van sy lyk oor Egipte gestrooi. Osiris se suster en vrou, Isis, maak haar man se liggaam weer heel. Sy gee vir ’n kort rukkie weer lewe aan Osiris om ’n erfgenaam by hom te kry: die god Horus.

Die volgende deel van die mites handel oor Horus se geboorte en kinderlewe. In die derde fase van die mite ding Horus met Set mee om die koningskap. Daar is twee verskillende eindes aan die konflik: een waarin Egipte verdeel word onder twee aanspraakmakers, en een waarin Horus die alleenheerser word. In laasgenoemde weergawe simboliseer die troonbestyging van Horus, Osiris se regmatige erfgenaam, die herstel van "maät" ná die onregmatige heerskappy van Set.

Set is soms uitgebeeld waar hy op die songod, Ra, se boot staan en Apep, in die vorm van ’n slang, seeskilpad of ander gevaarlike waterdier, met ’n spies steek. In latere tydperke is hy in die proses uitgebeeld met die kop van ’n valk, dus in die vorm van Horus. In die Amdoeat het Set ’n sleutelrol in die verslaning van Apep.

Volgens Herman te Velde het Set die vorm van ’n duiwelse wese aangeneem ná Egipte se verowering deur verskeie vyande in die Derde Oorgangstydperk en Laat Tydperk. Set, wat tradisioneel die god van buitelanders was, is dus verbind met die buitelandse verdrukkers, soos die Assiriërse en Perse. In dié tyd is sy verslaning deur Horus wyd gevier.

Die Grieke het Set later verbind met Typhon uit die Griekse mitologie; albei was bose kragte, die god van storms en seuns van die aarde wat die hoofgode aangeval het.




</doc>
<doc id="90118" url="https://af.wikipedia.org/wiki?curid=90118" title="Nege boë">
Nege boë

Die nege boë is ’n term wat in Antieke Egipte gebruik is vir die land se tradisionele vyande. Die volke wat daardeur voorgestel is, het van tyd tot tyd verander soos wat die vyande mekaar afgewissel het, en daar is nie ’n spesifieke lys van die nege boë nie.

Een van die oudste voorstellings van die nege boë is op die standbeeld van farao Djoser – sy voete rus op die boë.

Toetankamen het ’n beroemde uitbeelding van die nege boë en die nege buitelandse vyande gehad. Die grafkelder is met ’n geknoopte tou toegemaak en die tou het ’n kleiseel gehad. Op die seel was ’n afbeelding van ’n lêende Anoebis, as ’n jakkals, boaan die lys van die nege buitelandse rebelle in ’n lang, vertikale cartouche-beeld.


</doc>
<doc id="90119" url="https://af.wikipedia.org/wiki?curid=90119" title="Black (sanger)">
Black (sanger)

Black was die verhoognaam van Colin Vearncombe (1962–2016), 'n Engelse sanger wat in die laat 1980's met treffers soos "Sweetest Smile", "Wonderful Life" en "Everything’s Coming Up Roses" 'n tyd lank sukses op die hoofstroommark behaal het. William Ruhlmann, 'n Amerikaanse musiekkritikus en skrywer, het Vearncombe as 'n "sanger en liedjieskrywer met 'n rokerige stem" beskryf wat met sy "gesofistikeerde jazz-popliedjies en sy dramatiese stemkwaliteite êrens tussen Bryan Ferry en Morrissey lê".

Black het sy musikale loopbaan met twee onafhanklike vrystellings begin - "Human Features" (1981), wat deur "Rox Records" versprei is, en "More than the Sun" wat in die volgende jaar op die rakke verskyn het en waarmee hy 'n platekontrak by "WEA Records" losgeslaan het.

In 1982 het Black die geleentheid gekry om saam met die Britse popgroep "Thompson Twins" tydens hulle "Quick Step and Side Kick"-konsertreeks te toer. Met sy kombinasie van lewendige musiekinstrumente soos slagwerk en kitaar, sintetiseerders en spoel-tot-spoel-klankbande het Black dadelik die belangstelling van gehore en kritici gewek.

Black se eerste opname vir "WEA" was "Hey Presto" waarmee hy in 1984 ook buite die Verenigde Koninkryk bekendheid verwerf het. So is dié enkelsnit ook in Australië vrygestel. In die video, wat vir hierdie liedjie geskiet is, het die satelliet-musiekkanaal "Music Box" sentraal gestaan. 'n Heropname van "More than the Sun" is as tweede en laaste "WEA"-enkelsnit vrygestel. Daarna is Black se kontrak gekanselleer.
1985 was 'n moeilike jaar vir Vearncombe. Hy het oor sy ervarings in "Wonderful Life" gereflekteer, 'n satiriese liedjie in 'n mineurtoon wat deur die onafhanklike plateetiket "Ugly Man Records" vrygestel is. Dié enkelsnit het die belangstelling van groter etikette gewek, en uiteindelik kon Vearncombe 'n kontrak met "A&M Records" onderteken. Dit sou die beginpunt van 'n suksesvolle internasionale loopbaan wees. Sy eerste enkelsnit "Everything's Coming Up Roses" het in die Britse trefferlys nie hoër as nommer 78 geklim nie, maar met die opvolger "Sweetest Smile" kon Black vir die eerste keer die Britse trefferlys se top-tien haal. Sy derde enkelsnit, 'n heropname van "Wonderful Life", het internasionaal 'n massiewe treffer geword. Die album, wat onder dieselfde titel in 1987 verskyn het, was eweneens suksesvol en het gunstige reaksie by musiekkritici ontlok.

Saam met die volgende twee albums, "Comedy" (1988) en "Black" (1991), het Black wêreldwyd meer as twee miljoen plate verkoop. Vearncombe het in dié tyd met die Sweedse sangeres Camilla Griehsel getrou, 'n vroeëre lid van die groep "One 2 Many". Black het gaandeweg ontnugter geraak oor sy sakeverhouding met 'n groot plateetiket en uiteindelik sy eie onafhanklike uitgewer "Nero Schwarz" gestig. Die etiket se naam is afgelei van die Italiaanse en Duitse terme vir "swart" ("black"). In 1993 het Black sy album "Are We Having Fun Yet?" vrygestel.

Black het daarna 'n lang pouse geneem en eers weer in 1999 'n reeks opnames onder sy werklike naam vrygestel. Vir die album "Between Two Churches", wat in November 2005 verskyn het, het Vearncombe weer sy verhoognaam gebruik. Vier jaar later het twee verdere albums verskyn. "The Given", wat op 4 Julie vrygestel is, kon aanvanklik gratis op Vearncombe se webtuiste afgelaai word. "Water On Stone", wat op 17 November op die rakke verskyn het, was Black se eerste ateljee-album in vier jaar. In September 2011 het Vearncombe die album "Any Colour You Like" vrygestel.

In 2003 het Colin Vearncombe hom met sy gesin in Schull in die Suidwes-Ierse graafskap Cork gevestig. Hy is ná 'n motorongeluk naby Cork-lughawe in Ierland op 10 Januarie 2016 met ernstige kopbeserings hospitaal toe gevat en in 'n intensiewe eenheid opgeneem. Op 26 Januarie is die sanger as gevolg van 'n breinedeem in Cork se universiteitshospitaal oorlede. Hy word oorleef deur sy vrou, Camilla Griehsel, en drie seuns.

Media


</doc>
<doc id="90123" url="https://af.wikipedia.org/wiki?curid=90123" title="Lauren Bacall">
Lauren Bacall

Lauren Bacall, die skuilnaam van "Betty Joan Perske" (16 September 1924 – 12 Augustus 2014), was 'n Amerikaanse model en aktrise. Bacall was reeds in die jare veertig 'n mode-ikoon en was tot haar dood in die filmwese betrokke gewees. Sy was met Humphrey Bogart getroud en het in 'n paar rolprente saam met hom verskyn.
Bacall is veral bekend as die "leidende dame" in verskeie misdaad-dramas. In die genre verskyn sy in rolprente soos "The Big Sleep" (1946) en "Dark Passage" (1947). Sy het as komediant in "How to Marry a Millionaire" (1953) en "Designing Woman" (1957) opgetree. In 2005 sluit sy haar loopbaan af met 'n klein rol in "Manderlay", 'n film van Lars von Trier.

In 1999 is Bacall deur die "American Film Institute" as een van die 25 grootste vroulike sterre van alle tye bekroon.

Sy is op 12 Augustus 2014 aan 'n ernstige beroerte by haar huis in New York Stad oorlede.


</doc>
<doc id="90124" url="https://af.wikipedia.org/wiki?curid=90124" title="Port Elizabeth Provinsiale hospitaal">
Port Elizabeth Provinsiale hospitaal

Die Port Elizabeth Provinsiale hospitaal is 'n groot provinsiale regeringsgefinansierde hospitaal geleë in Sentraal-Port Elizabeth in Suid-Afrika. Dit is 'n tersiêre onderrighospitaal en vorm deel van die Port Elizabeth-hospitaalkompleks. Die Nelson Mandela Metropolitaanse Universiteit maak gebruik van die hospitaal as 'n opleidingsinstansie vir verpleegsters, dokters en andere in hul Fakulteit Gesondheidswetenskappe.

Die hospitaal se afdelings sluit in 'n noodafdeling, pediatriese saal, kraamsaal, ginekologie, buitepasiënte, sjirurgiese dienste, mediese dienste, operasieteaters, apteek, teenretrovirale middelbehandeling vir MIV/vigspasiënte, post-traumaberadingsdienste, oogkliniek, arbeidsterapie, X-straaldienste, fisioterapie, NHLS laboratorium, mondgesondheid, wassery, kombuisdienste en lykshuis.


</doc>
<doc id="90127" url="https://af.wikipedia.org/wiki?curid=90127" title="Komani Psigiatriese hospitaal">
Komani Psigiatriese hospitaal

Komani Psigiatriese Hospitaal is 'n regeringsbefondsde psigiatriese hospitaal en rehabilitasiesentrum in Queenstown, Oos-Kaap in Suid-Afrika.

Die hospitaalafdelings sluit in 'n rehabilitasiesentrum, apteek, teenretrovirale middelbehandeling vir MIV/vigspasiënte, posttraumaberading en was- en kombuisdienste.


</doc>
<doc id="90128" url="https://af.wikipedia.org/wiki?curid=90128" title="Inkorting">
Inkorting

Morfologie

«Inkorting»
Woorde word nie slegs gevorm deur 'n aantal items ten opsigte van mekaar te rangskik nie. Dit gebeur veel eerder dat een of meer items geprosesseer word. Wanneer daar 'n sistematiese vermindering plaasvind ten einde 'n woord te vorm, noem ons dit reduksie. Woorde in Afrikaans kan op verskeie maniere gereduseer word om nuwe woorde te vorm. 
Inkorting vorm deel van die reduksieproses. Die proses vind plaas deurdat 'n woord uit 'n grondwoord gevorm word deur die grondwoord te reduseer, byvoorbeeld interkom < interkommunikasiestelsel. Sulke woorde het meer trefkrag en is uiteraard woordekonomies. Wanneer inkortings gebruik word om nuwe woorde te vorm, is die kriteria tweerlei van aard:
«Knipsels» of «Inkortings sonder inagneming» of "clippings"
Die grondwoord word hiervolgens gereduseer sonder inagneming van die morfologiese struktuur van die grondwoord. So byvoorbeeld is Admin uit administrasie geknip sonder inagneming van die morfologiese struktuur van administrasie, naamlik ad-min-istr-asie. Hierdie knipsels is veral in sleng, in gesinstaal, aanspreektitels en eiename soos name van plekke volop. 
Voorbeelde: Dak < Dakotavliegtuig, dok < dokter/doktor, kam < kamermaat, memo < memorandum, Potch < Potchefstroom, Retha < Margaretha.
«Knipsels» of «Inkortings met inagneming»
Hier word korter woorde op die basis van langeres gevorm met inagneming van die morfologiese struktuur en word die grondwoord of oorspronklike woord se betekenis behou. Inkorting met inagneming kan aan die linkerkant, regterkant of in die middel van die grondwoord of multiwoordeenheid plaasvind.
Voorbeelde hiervan is avokado < avokadopeer = regterkant
Hierdie vorm van inkorting kom meestal voor in formele taalgebruik. 
Voorbeelde: kernsentrale < kernkragsentrale, Rand < Witwatersrand, sentrale < telefoonsentrale, traanrook < traangasrook, witgatkoffie < witgatwortelkoffie.

</doc>
<doc id="90129" url="https://af.wikipedia.org/wiki?curid=90129" title="Stoomlokomotief">
Stoomlokomotief

'n Stoomlokomotief is 'n lokomotief wat deur stoomkrag aangedryf word. Stoom word opgewek deur water in 'n stoomketel deur middel van 'n steenkoolvuur te verhit. Die stoom se druk laat 'n suier heen en weer beweeg. 'n Stang, wat aan die suier en die lokomotief se wiele verbind is, word sodoende in die rondte gedraai, wat die trein vorentoe stoot.

Die eerste stoomlokomotief is deur Richard Trevithick gebou om ystererts by 'n ystergietery in Wallis te vervoer. Die lokomotief het egter op 'n pad, en nie op 'n spoor gery nie.

Stoomlokomotiewe is hoofsaaklik tussen omstreeks 1830 en 1970 gebruik. Daarna het diesel- en elektriese lokomotiewe meer gebruiklik geraak. Vandag word dit hoofsaaklik in ontwikkelende lande, waar die spoorlyne nog nie geëlektrifiseer is nie, gebruik.

Sekere modelle is met superverhitters toegerus om hulle meer effektief te maak.

Die grootste voordeel van 'n stoomlokomotief oor andere lokomotiewe is sy relatiewe eenvoudigheid. In vergelyking met ander lokomotiewe, het dit min bewegende dele, dus is dit goedkoper om te bou as andere lokomotiewe. Ook verg sy brandstof (water en steenkool of hout) minder verwerking as diesel of elektrisiteit. Dus is die infrastruktuur vir 'n stoomspoorwegsisteem goedkoper as dié vir 'n elektriese of diesel spoorwegsisteem.

Die stoomlokomotief het heelwat nadele:
Nota

'n Lokomotief wat 'n kolewa trek word 'n tenderlokomotief genoem. Die meeste stoomlokomotiewe in die wêreld is tenderlokomotiewe. Die basiese konsep van 'n stoomlokomotief is in Stephenson se "Rocket" (1829) opgeneem. Hierdie lokomotief is vir die Rainhill Trials (1825) ontwikkel. Dit sluit in die dra van water en steenkool op 'n aparte kolewa (die watertenk in die foto langsaan is die vat wat bo-op die kolewa sit). Die "Rocket" was ook die eerste stoomlokomotief om naby-horisontale suierbeweging te gebruik - vroeëre stoomlokomotiewe het gebruik gemaak van 'n vertikale suierbeweging. Al het die "Rocket" net twee dryfwiele, het Stephenson in 1825 die dryfwiele van 'n andere lokomotief, "The Locomotion" met mekaar gekoppel.

In 1837 is "Hercules", 'n 4-4-0 lokomotief deur die Amerikaanse firma "Eastwick and Harrison" ontwikkel. "Hercules" was die eerste stoomlokomotief met 'n poniedraaistel, 'n uitvinding wat meer stabiliteit op skerp draaie gegee het. In die jare wat volg word die poniedraaistel 'n alledaags konsep van die stoomlokomotief.

Die kragtigste tenderlokomotief op Suid-Afrikaanse Spoorweë was die 4-8-4 "Red Devil". Die "Red Devil" was in 1953 as 'n Klas 25NC lokomotief gebou en is as 'n Klas 26 lokomotief in 1980 herbou. Hierdie lokomotief en sy tender was 27.90 m lank en kon 'n trein van 1300 ton trek. Die gesamentlike operasionele gewig was 236 ton en die lokomotief kon 'n trein met 'n topsnelheid van ongeveer 75 km/h trek.

Lokomotiewe wat nie kolewaens het nie, maar hul brandstof en water aan boord van die lokomotief dra, word tenklokomotiewe genoem.
Gewoonlik dra die tenklokomotief sy steenkool in 'n bak agter die masjinis en sy water in tenks wat langsaan of bo-op die stoomketel sit, dus dra hy minder water en steenkole as 'n tenderlokomotief. 

Die voordeel van die tenklokomotief is dat hy kleiner en goedkoper is as 'n tenderlokomotief. Aangesien sy drywing minder is as dié van 'n tenderlokomotief en ook dat hy minder steenkool en water dra as 'n tenderlokomotief, is hy meer geskik vir die bedryf van kort treine op takspoorweë of rangeerwerwe eerder as op langafstandspoorweë.

Die "Natalia", die eerste stoomlokomotief wat in Suid-Afrika geloop het, was 'n 0-4-0 tenklokomotief wat tussen sentrale Durban en Punt (Durban hawe), 'n afstand van ongeveer 3,1 km, gewerk het.

Die tenk van sommige tenklokomotiewe lê rondom die lokomotief se ketel. Hierdie lokomotiewe staan as saaltenklokomotiewe bekend want die tenk sit byna soos 'n perdesaal oor die ketel. In die Boere Republieke en ook in die onderskeie kolonies is saaltenklokomotiewe meestal vir rangeerwerk gebruik.

Die Suid-Afrikaanse Spoorweë het nie juis tenklokomotiewe bestel nie, maar die meederheid van die stoomlokomotiewe wat hulle van die koloniale regerings in 1910 geërf het, was tenklokomotiewe. In sommige gevalle is tenklokomotiewe na tenderlokomotiewe omskep. Byvoorbeeld, tussen 1926 and 1929 is 21 voormalige NGR Klas A 4-8-2T tenklokomotiewe na Klas 17 4-8-0TT tenderlokomotiewe omskep.

Die Garratt-stoomlokomotief is vernoem na sy uitvinder, die Britse spoorwegingenieur William Henry Garratt. Garrett het 'n patent in 1907 verkry. 

Al was die Britse firma "Beyer Peacock" een van die grootste vervaardigers van Garratt-lokomotiewe, was die meeste van die Garrattlokomotiewe na lande in die Britse Ryk uitgevoer en nie in Groot Brittanje self gebruik nie. Die lokomotief het drie onderstelle. Die eerste en derde onderstelle het elk 'n stel dryfwiele, maar die tweede onderstel, wat tussen die ander twee gekoppel is, het geen wiele nie. Die watertenk word deur die voorste onderstel gedra terwyl die laaste onderstel die kole dra. Die kajuit, vuurkas, stoomketel en rookkas word deur die middelonderstel gedra.

Een van die voordele van die Garrattlokomotief is dat elke enjin 'n kort wielbasis het, dus kan hy op spore met skerp draaie werk. In Suid-Afrika het Garrattlokomotiewe op beide 1065 mm- en 610 mm-spoorwydtes gewerk. Al het elke enjin 'n kort wielbasis, word die massa van die lokomotief oor twee wielbasisse versprei, dus word die massa van die lokomotief ook oor 'n groter spoorlengte versprei. Nog 'n voordeel is die afwesigheid van dryfwiele onder die ketel, wat dit moontlik maak om groter ketels en vuurkaste te bou. 

Die grootse nadeel van die Garrattlokomotief is dat hy duurder is as die tenderlokomotief en dat hy buigbare pype tussen die stoomkas en die suier nodig het.

Vuurlose lokomotiewe word op nywerheidswerwe gevind. Die stoom wat hulle gebruik word in die nywerheid se stoomketels gegenereer. Die stoomketel van hierdie lokomotiewe word op dieselfde manier as 'n kar se petroltenk gevul. In Suid-Afrika is vuurlose lokomotiewe deur Yskor en Eskom gebruik om steenkoolwaens van spoowegstasies na kragstasies of staalwerke te trek.



</doc>
<doc id="90134" url="https://af.wikipedia.org/wiki?curid=90134" title="Naamplaatkapasiteit">
Naamplaatkapasiteit

Die naamplaatkapasiteit, ook genoem aangeslane kapasiteit, geïnstalleerde kapasiteit of nominale kapasiteit, verwys na die beoogde tegniese vollas uitset van 'n stuk toerusting of fasiliteit.

Gewoonlik word toerusting ontwerp vir 'n sekere kapasiteit, maar die werklike toerusting wat geïnstalleer word, se kapasiteit is bietjie groter. Byvoorbeeld, 'n pomp of 'n beheerklep sal gespesifiseer word om 'n sekere vloei te lewer (die ontwerpvloei), maar dan sal gekyk word watter pompe of beheerkleppe op die rak beskikbaar is en een net groter sal geïnstalleer word. Veronderstel 'n beheerklep met CV-waarde van 310 word benodig vir 'n sekere toepassing en daar is beheerkleppe beskikbaar met groottes 200, 250, 300, 350 en 400, sal die beheerklep met CV-waarde van 350 gekies en geïnstalleer word.


</doc>
<doc id="90135" url="https://af.wikipedia.org/wiki?curid=90135" title="Lys van hospitale in Suid-Afrika">
Lys van hospitale in Suid-Afrika

Hier volg 'n lys van hospitale in Suid-Afrika.

Boksburg

Johannesburg en omgewing

Pretoria


Springs

Vereeniging

Wes-Rand

Ander

Durban

Pietermaritzburg

Newcastle

Port Shepstone

Empangeni

Kokstad

Ander 

Polokwane

Ander

Nelspruit

Witbank (eMalahleni)

Ander

Kimberley

Ander

Klerksdorp

Ander

Oos-Londen


Port Elizabeth

Mthatha

Ander

Bloemfontein

Botshabelo

Welkom

Virginia

Kroonstad

Ander

Kaapstad

George

Hermanus

Mosselbaai

Knysna

Paarl

Somerset-Wes

Stellenbosch

Worcester

Ander



</doc>
<doc id="90136" url="https://af.wikipedia.org/wiki?curid=90136" title="Richard Trevithick">
Richard Trevithick

Richard Trevithick (13 April 1771 – 22 April 1833) was 'n Engelse ontdekker en ingenieur. Hy is veral bekend vir die bou van die eerste werkende stoomlokomotief. Die lokomotief was egter ontwerp om op 'n pad, en nie op 'n spoor te ry nie.

Trevithick is in die hart van 'n groot myngebied in Cornwall in die Verenigde Koninkryk gebore. Sy ouers was Richard Trevithick (1735–1797) en Ann Teague (d. 1810). In 1797 is hy met Jane Harvey getroud. Hy is in 1833 aan longontsteking oorlede.


</doc>
<doc id="90138" url="https://af.wikipedia.org/wiki?curid=90138" title="McDonnell Douglas F-15 Eagle">
McDonnell Douglas F-15 Eagle

McDonnell Douglas F-15 Eagle is 'n Amerikaanse dubbelenjin taktiese vegvliegtuig wat in alle weersomstandighede kan funksioneer. Dit is spesiaal deur McDonnell Douglas (nou Boeing) ontwerp om lugoorheersing te verkry en te behou, en om luggevegte uit te voer. Dit is een van die suksesvolste moderne vegters, met meer as 100 luggevegoorwinnings. Nadat die voorstelle wat in 1967 ingedien is hersien is, het die Amerikaanse Lugmag McDonnell Douglas se ontwerpvoorstel aanvaar vir 'n toegewyde lugsuperioriteitsvegter. Die Eagle se nooiensvlug was in Julie 1972, en is in aktiewe diens sedert 1976.

Bemanning: 1 loods
Lengte: 19,43 m
Vlerkwydte: 13,05 m
Hoogte: 5,63 m
Leë massa: 12 700 kg
Maksimum opstygmassa: 30 845 kg
Maksimum snelheid: Mach 1.2 (by seevlak), Mach 2.5+ (op hoogte)
Klimsnelheid: 254 m/s
Brandstofkapasiteit: 6 100 kg (aanboord)



</doc>
<doc id="90141" url="https://af.wikipedia.org/wiki?curid=90141" title="Teenpous Benedictus XIV">
Teenpous Benedictus XIV

Hierdie artikel beskryf twee minder belangrike teenpouse met dieselfde naam Benedictus XIV wat gedurende die 15de eeu aanspraak gemaak het op die pousskap. Die eerste een gebore Bernard Garnier word pous in 1424 en sterf in ongeveer 1429. Die tweede Jean Carrier word pous in ongeveer 1430 en regeer tot ongeveer 1437. Geen van die twee het veel aanhang in die Rooms-Katolieke Kerk gehad nie.

In 1417 het die konsilie van Constance die Westerse Skisma beëindig deur die bestaande twee aanspraakmakers op die pousskap af te set en Pous Martinus V as pous te kies. Benedictus XIII een van die aanspraakmakers het nie bedank nie en in 'n kasteel in Peñiscola in die koninkryk van Valencia voortgegaan as pous. Op die dag net voor sy dood het hy vier van sy getroue aanhangers aangestel as kardinale. Drie van die kardinale het na Benedictus se dood vir Teenpous Clemens VIII as pous verkies. Een van Benedictus se kardinale, Jean Carrier wat afwesig was tydens die verkiesing, het die verkiesing as ongeldig verklaar en Bernard Garnier verkies, wat die naam Benedictus XIV aangeneem het. Carrier was aartsdeken van Rodez naby Toulouse en Garnier was die koster van Rodez.

Garnier het in die geheim sy pousskap beoefen en staan bekend as die "versteekte pous". In 'n brief aan Johanna van Arkel skryf die graaf van Armagnac dat slegs Carrier geweet het waar Garnier hom bevind. Garnier regeer tot sy dood in 1429 of 1430. Hy het selfs kardinale aangestel waarvan een se naam Jean Farald was.

Na die dood van Garnier, stel Carrier homself aan as pous en noem homself ook Benedictus XIV. Carrier word egter deur Clemens VIII gevang en opgesluit in die kasteel van Foix waar hy omstreeks 1437 te sterwe kom.

Daar word beweer dat kardinale lojaal aan Carrier toenemend minder belangrike teenpouse aangestel het in 1437 en 1470.


</doc>
<doc id="90144" url="https://af.wikipedia.org/wiki?curid=90144" title="Affiksering">
Affiksering

Affiksering kan plaasvind deur middel van prefikse, suffikse of ambifikse. Affiksering vind plaas om afgeleide of flekteerde woorde te vorm.

In die verlede was affiksering in 6 kategorieë gedeel naamlik:

Dit is die kombinasie van bestaande woorde. ’n Voorbeeld is:
"rookloos" bestaan uit "rook+loos" 

Tydens die kombinering van woorde, kan die items ook verander. Die verandering kan plaasvind deur middel van verkorting, verlenging, wysigings en vervanging.

Hierdie kombinasie kan as ’n soort reduksie gesien word. Affikse word afgeknot en aan ander stamme gelas. Die morfeem "-eer" in "kombineer" en "opereer" kan afgeknot word en die nominaliserende suffiks "-asie" kan aangelas word 

Voegsels word hier gebruik om stamme, suffikse en enkele prefikse te verleng.
Voorbeeld:
"universiteit" en "raad" kan nie "universiteitraad" vorm nie omdat dit geen morfologiese valensie beskik nie. Die voegsel "-s-" moet tussen die twee stamme gevoeg word "(universiteitsraad)" om ’n verlenging te laat plaasvind.

Die volgende voorbeeld verduidelik hierdie kombinasie volledig:
As "prefiks, suffiks, affiks of larinks" met "-aal" in die orde gekombineer word, word die "/ks/" van die stam gewysig tot ’n "/x/-" vgl. "Prefigaal, affigaal, suffigaal en laringaal".

Vokale word met mekaar vervang wanneer affikse bygevoeg word. Hierdie proses is vervanging deur ’n vormverwante morfeem.
Voorbeeld:
"stad" en "-(e)ling" word gekombineer, dan word die "-a-" in stad verband met -ee- om steed te vorm. Daarom is die resultaat dan "stedeling" 

Vandag is dit duidelik dat Afleidings en Fleksies uit Affikse spruit. 'n Afleiding is 'n woordvormingsproses waar affiksering gebruik word om nuwe woord te vorm. 'n Afleiding bestaan uit 'n affiks en 'n stam wat aan mekaar verbind. 'n Afleidingsaffiks het nie almal duidelike betekenisse nie en kan die leksikale kategorie (woordsoort) van die grondwoord verander.

Fleksie is 'n proses waar verskillende woordvorme geskep word. Hierdie woordvorme wat geskep word verander nie die woordsoortelike eienskappe van die bestaande grondwoord nie. Volgens Combrink het fleksieaffikse 'n duidelike betekenis en is die geflekteerde woorde voorspelbaar ten opsigte van vorm en betekenis. Hulle verander nooit die leksikale kategorie nie en sluit die moontlikheid van aanbou uit 

Voorbeelde van fleksie:

ham+brood+jie = hambroodjie ("ham" en "brood" is beide Nomen, deur om die Diminuitief "jie" by te voeg, behou hy nogsteeds sy Nomenale waarde).

Vanuit Fleksie, spruit Supplesie. Supplesie word beskou as 'n proses waar 'n woord wat etimologies gesproke, nie verband hou met die grondwoord nie.

Voorbeeld

Die komparatief- en superlatiefvorme van "goed" is "beter" en "beste" .



</doc>
<doc id="90145" url="https://af.wikipedia.org/wiki?curid=90145" title="Teenpous Felix V">
Teenpous Felix V

Teenpous Felix V gebore hertog Amadeus VIII van Savoje is deur die konsilie van Basel aangestel as teenpous in 'n konflik met Pous Eugenius IV oor die pouslike mag. Pous Eugenius het gewen en teenpous Felix het hom uiteindelik aan Pous Nicolaas V onderwerp. Hoewel Felix as die laaste historiese teenpous gereken word, was daar in 1511 nog 'n kortstondige Teenpous Martinus IV.

Amadeus VIII van Savoje gebore op 4 September 1383 was 'n Italiaanse adellike. Hy was die seun van Amadeus VII, graaf van Savoje en Bonne van Berry. Sy bynaam was "die vreedsame". Hy was graaf van Savoje van 1391 tot 1416 en word hertog nadat keiser Sigismund Savoje as hertogdom verklaar het. Amadeus is deur die konsilie van Basel, in hulle geskil met pous Eugenius IV oor die pouslike mag, verkies as Teenpous Felix V en regeer van November 1439 tot April 1449.

Na die dood van sy vader in 1391, regeer sy moeder as regent omdat hy nog te jonk was. In 1418 sterf sy agterneef Louis van Savoje-Achaea sonder manlike erfgename en Amadeus word die alleenheerser van die Huis van Savoje. Hy het sy grondgebied vergroot en verskeie keer probeer om die Honderdjarige oorlog te beëindig. Hy het getrou met Maria van Boergondië dogter van Philips die Stoute, hertog van Boergondië en kleindogter van die Franse koning Jean II. Hulle het nege kinders gehad. Na die dood van sy vrou, het hy as hertog afgetree en 'n kluisenaar geword in Ripaille. Die konsilie van Basel stel hom aan as Teenpous Felix V. In April 1449 onderwerp Felix hom aan Pous Nicolaas V en word kardinaal-biskop van Sabina en pouslike gesant in Savoje.

Felix se reputasie as pous is geskend deur die kommentaar van Pous Pius II waarin beweer word dat hy behep was met geld en die bevoordeling van sy naasbestaandes. Daar is egter geen bewys daarvoor nie en ook nie vir die bewering dat sou hy die biskoppe van Savoje na Basel gestuur het om as pous verkies te word nie.


</doc>
<doc id="90147" url="https://af.wikipedia.org/wiki?curid=90147" title="Saampersbaarheid">
Saampersbaarheid

In termodinamika en vloeimeganika, is saampersbaarheid 'n maatstaf van die relatiewe volume verandering van 'n vloeier of vastestof as 'n reaksie op 'n drukverandering.

waar "V" die volume is en "p" die druk is.

Vloeistowwe is gewoonlik baie min saampersbaar, teenoor gasse wat baie saampersbaar is (kyk ook Ideale gaswet).



</doc>
<doc id="90148" url="https://af.wikipedia.org/wiki?curid=90148" title="Von Dessin-versameling">
Von Dessin-versameling

Die Von Dessin-biblioteeek (die Dessynse biblioteek) in die Nasionale Biblioteek van Suid-Afrika in Kaapstad is vir Suid-Afrika van kultuur-historiese belang.

Joachim Nicolaes von Dessin (Rostock, Duitsland, 1704 – Kaapstad, 1761) word in 1727 'n VOC-soldaat, in 1737 sekretaris van die Weeskamer en raak bekend as boekeversamelaar. Von Dessin het verskeie tale goed geken en is in sy tyd as een van die mees ontwikkelde mense aan die Kaap beskou. Op boedel- en insolvensieveilings het hy gereeld boeke aangekoop. Dit is aangevul met boeke wat hy gekoop het van die bemanning en passasiers van verbygaande skepe, boeke wat hy self uit Europa laat kom het en geskenke van vriende. Von Dessin het gewoon op die hoek van Waal- en Victoriastraat, op die plek waar die Kaapse Wetgewer nou gevestig is. In 1757 tree hy weens swak gesondheid af. By sy dood is die lede van sy privaat slawe-orkes vrygestel.

Sy boekery het hy nagelaat aan kerkraad van die NG kerk op voorwaarde dat dit nie verkoop word nie, gebruik sal word as 'n openbare biblioteek en dat die publiek gratis toegang daartoe sou hê. Die erflating het bestaan uit 'n 4 000 boeke uit die 17de en 18de eeu, verskeie manuskripte, enkele skilderye en ander kunsvoorwerpe. Verder het hy 'n duisend riksdaalders beskikbaar gestel waarvan die rente vir die aankoop van nog boeke en die onderhoud van die versameling aangewend moes word. Die boeke dek 'n besonder verskeidenheid onderwerpe. In 1818 het dit deel geword van die Suid-Afrikaanse Openbare Biblioteek, later bekend as die Suid-Afrikaanse Biblioteek, in die Kompanjiestuin. Dit word gehuisves in die vleuel in Koningin Victoriastraat. Von Dessin is dus die pionier van die openbare biblioteekstelsel in Suid-Afrika.

Alhoewel die versameling in geheel nie besonder waardevol is nie, is daar 'n aantal unieke boeke. Onder die manuskripte is Von Dessin se kopie van die Dagboek van Adam Tas. Sekere van die boeke het 'n mooi leer afwerking. Enkeles hiervan is aan die Kaap gebind. Hierdie versameling boeke gee insig in die kultuurlewe en leesvoorkeure van die intellektueles onder die koloniste aan die Kaap in hierdie tyd. Daarom is dit 'n kulturele erfenis van belang vir historici.



</doc>
<doc id="90149" url="https://af.wikipedia.org/wiki?curid=90149" title="Anoebis">
Anoebis

Anoebis was die Griekse naam (Ἄνουβις) van ’n god in die Egiptiese mitologie met die kop van ’n jakkals wat verbind is met balseming en die hiernamaals.

Nes ander Egiptiese gode het hy in verskillende kontekste verskillende rolle gehad. Hy is reeds in die 1ste Dinastie (omstreeks 3100-2890 v.C.) as die beskermer van grafte uitgebeeld. Hy het die afgestorwenes se siele geweeg tydens die "Weeg van die Hart"-seremonie om vas te stel of ’n siel die paradys mag binnegaan. Anoebis was ook ’n balsemer. Teen die tyd van die Middelryk (omstreeks 2055-1650 v.C.) is hy deur Osiris vervang in sy rol as god van die onderwêreld.

Hoewel hy een van die gode is wat die meeste genoem en uitgebeeld is, het Anoebis feitlik geen rol in die Egiptiese mites gespeel nie. Hy is donker uitgebeeld, wat verband gehou het met hergeboorte asook die kleur van die liggaam ná balseming. Sy vroulike eweknie is Anpoet en sy dogter is die slanggodin Kebechet.




</doc>
<doc id="90151" url="https://af.wikipedia.org/wiki?curid=90151" title="Guantanamobaai-vlootbasis">
Guantanamobaai-vlootbasis

Guantanamobaai-vlootbasis (ook Gitmo of GTMO genoem deur die Amerikaanse militêre personeel wat daar gestasioneer is ) is geleë op 'n 120 km (45 vierkante myl) stuk grond en water by Guantanamobaai, Kuba, wat deur die Verenigde State van Amerika gehuur word vir gebruik as 'n steenkoolproduksie- en seestasie volgens die Kubaans-Amerikaanse Verdrag van 1903 (vir VS$ 2000 tot 1934 en vir VS$ 4085 sedert 1938 tot nou). 

Die basis is op die oewer van Guantanamobaai op die suidoostelike einde van Kuba. Dit is die oudste oorsese Amerikaanse Vlootbasis, en die enigste Amerikaanse militêre installasie in 'n land met wie die Verenigde State geen diplomatieke betrekkinge handhaaf nie. 

Sedert 1959 het die Kubaanse regering konsekwent geprotesteer teen die Amerikaanse teenwoordigheid op Kubaanse grond en dit onwettig verklaar onder die moderne internasionale reg, aangesien die militêre basis destyds met geweld tot stand gebring is in Kuba. In die Verenigde Nasies se Raad vir Menseregte, het Kuba se minister van buitelandse sake in 2013 gevra dat die VSA die basis en die "ingepalmde grondgebied" terugbesorg wat hulle beset sedert hul inval van Kuba met die keer van die 20ste eeu.


</doc>
<doc id="90153" url="https://af.wikipedia.org/wiki?curid=90153" title="Anoeket">
Anoeket

Anoeket (ook gespel Anqet; Grieks: Anoekis) was oorspronklik in die Egiptiese mitologie die verpersoonliking en godin van die Nylrivier in gebiede waar die Nyl sy reis deur Egipte begin, asook in nabygeleë gebiede van Nubië.

Sy was deel van die triade wat die god Chnoem en godin Satet ingesluit het. Sy was die suster van Satet, maar kon ook ’n metgesel van Chnoem gewees het. Sy is uitgebeeld met ’n kopstuk van pluime. Haar heilige dier was die gasel.

Die Fees van Anoeket het begin wanneer die Nyl elke jaar sy oewers begin oorstroom het. Mense het muntstukke, goud, juwele en geskenke in die rivier gegooi uit dank vir die lewegewende water en so van die rykdom teruggegee wat haar vrugbaarheid meegebring het.

Die taboe in verskeie dele van Egipte op die eet van sekere soorte vis wat as heilig beskou is, is in dié tyd opgehef en die vis is geëet as deel van die feestelike ritueel.



</doc>
<doc id="90155" url="https://af.wikipedia.org/wiki?curid=90155" title="Chnoem">
Chnoem

Chnoem was in die Egiptiese mitologie een van die vroegste gode, oorspronklik die god van die brom van die Nylrivier. Omdat die jaarlikse vloed van die Nyl die grond weer vrugbaar gemaak het, is geglo hy is die skepper van die liggame van menslike kinders, wat hy op sy pottebakkerswiel van klei gemaak en dit in vroue geplaas het.

Chnoem is die derde aspek van Ra. Hy is die god van hergeboorte, die skepping en soms die aandson, hoewel dit gewoonlik die funksie van Atoem was. Die plekke waar hy aanbid is, is beskou as heilig. Hy is soms saam met Anoeket en Satet aanbid as die bewaker van die bron van die Nyl. Kinders is dikwels na hom genoem, met die naam Chnoem-Choefwy – "Chnoem is my Beskermer". Dit was die volle naam van farao Choefoe (Cheops), die bouer van die Groot Piramide van Giza. Chnoem was ook verwant aan die god Min.



</doc>
<doc id="90156" url="https://af.wikipedia.org/wiki?curid=90156" title="AHRLAC Holdings Ahrlac">
AHRLAC Holdings Ahrlac

Die AHRLAC is 'n ligte, veeldoelige vliegtuig ontwerp en gebou deur AHRLAC Holdings by die Wonderboomlughawe in Pretoria, Suid-Afrika.

Bemanning: 2 (Loods en waarnemer)
Lengte: 10 m
Vlerkwydte: 12 m
Hoogte: 4 m
Leë massa: 2 000 kg
Maksimum opstygmassa: 3 800 kg
Kragbron: 1 × Pratt & Whitney Canada PT6A-66 turboskroef, 710 kW (950 shp)
Onderstel: Driewiel

Maksimum snelheid: 504 km/h; 313 mph (272 knope)
Reikafstand: 2 130 km
Uithouvermoë: 7–10 ure 
Diensplafon: 9 450 meter (31 004 vt)
Opstygaanloop: 550 meter (1 800 vt) met 'n volle vrag


</doc>
<doc id="90157" url="https://af.wikipedia.org/wiki?curid=90157" title="Apep">
Apep

Apep (Grieks: Apophis) was in die Egiptiese mitologie ’n bose god wat as ’n slang of draak uitgebeeld is; hy was die god van donkerte en chaos, dus die teenoorgestelde van Maät (orde en waarheid).

Mites oor Apep se gevegte met Ra is tydens die Nuwe Ryk uitgebrei. Omdat almal kon sien die son (Ra) word nie in die lug deur ’n reuse-slang aangeval nie, is geglo het hy net onder die horison gelê. Dit het hom deel van die Doeat (onderwêreld) gemaak. In sommige mites was hy daar vasgevang omdat hy die vorige hoofgod was wat deur Ra omvergewerp is, of omdat hy boos was en daar gevange gehou is.

In sommige mites wag Apep vir Ra in die westelike berg bekend as "Bachoe", waar die son ondergaan, en soms wag hy vir Ra waar die son opkom. Die groot verskeidenheid plekke waar Apep kon lê en wag, het hom die naam "Wêreldomsirkelaar" besorg. Daar is geglo sy verskriklike brul het die onderwêreld laat dreun.

In hul gevegte is Ra deur ander gode bygestaan wat saam met hom gereis het; die sterkste van hulle was Set, wat Apep met ’n spies gesteek het.

Soms het Apep die oorhand gekry, en dan was daar aardbewings en donderstorms. Daar is selfs geglo Apep het Ra soms ingesluk, en dit het sonsverduisterings veroorsaak. Omdat Ra se verdedigers hom gou verslaan het, sou die verduistering binne minute eindig. Wanneer Apep doodgemaak is, was hy die volgende nag terug op sy pos, want hy het klaar in die wêreld van die dooies geleef.




</doc>
<doc id="90158" url="https://af.wikipedia.org/wiki?curid=90158" title="Vier seuns van Horus">
Vier seuns van Horus

Die vier seuns van Horus was in die Egiptiese mitologie ’n groep van vier gode wat die verpersoonliking was van die vier potte waarin mense se organe geplaas is wanneer hulle gemummifiseer is.

Omdat die hart die versinnebeelding van die Egiptiese siel was, is dit binne-in die liggaam gelos. Daar is verkeerdelik geglo die brein is die oorsprong van slymvlies en dit is dus weggegooi. Dit het die maag, lewer, groot ingewande en longe oorgelaat; dit is verwyder, gebalsem en elk in sy eie pot gestoor.

Die eerste verwysing na die vier seuns van Horus kom in die "Piramidetekste" voor, waarin hulle beskryf is as vriende van die koning wat hom gehelp het om met lere na die hemele te gaan. Omdat Horus hul pa was, is Isis, Horus se oorspronklike vrou, beskou as hul ma, hoewel elke pot in die begrafnisritueel deur ’n ander godin beskerm is. (Net soos wat die seuns van Horus elk ’n pot beskerm het, is hulle op hul beurt elk deur ’n godin beskerm.)

In die klassieke uitbeelding van die vier seuns van Horus in die Middelryk was Imsety en Doeamoetef aan die oostekant van die doodskis, en Hapi en Qebehsenoef aan die westekant. Hulle is daarom ook met die windrigtings verbind.





</doc>
<doc id="90163" url="https://af.wikipedia.org/wiki?curid=90163" title="Chepri">
Chepri

Chepri of Cheper was in die Egiptiese mitologie ’n god wat met die Egiptiese heilige kewer verbind is; net soos ’n kewer of miskuier bolle mis oor die aarde beweeg, beweeg die son deur die lug. Omdat miskruiers hul eiers in die misbolle lê en die kleintjies uit die bolle te voorskyn kom, is Chepri ook beskou as ’n god van hergeboorte en die oggendson.

Cheper is ’n transkripsie van die Egiptiese woord wat "ontstaan", "gebeur", "skep" ens. beteken.



</doc>
<doc id="90165" url="https://af.wikipedia.org/wiki?curid=90165" title="Meschenet">
Meschenet

Meschenet was in die Egiptiese mitologie die godin van kindergeboortes en die skepper van elke kind se ka, ’n deel van die Egiptiese siel, wat sy met die geboorte in hulle geblaas het. Sy is van die vroegste tye deur die Egiptenare aanbid.

In Antieke Egipte het vroue die lewe geskenk deur op twee stene te hurk, en Meschenet is met dié vorm van geboorte verbind. Sy is dus soms uitgebeeld as ’n steen met ’n vrou se kop en ’n koei se baarmoeder daarop. Ander kere was sy ’n vrou met ’n koei se baarmoeder as deel van haar kopstuk.



</doc>
<doc id="90166" url="https://af.wikipedia.org/wiki?curid=90166" title="Wim Wenders">
Wim Wenders

Ernst Wilhelm (Wim) Wenders (Düsseldorf, 14 Augustus 1945) is 'n Duitse rolprentregisseur en maker van dokumentêre prente. Hy word as een van die belangrikste regisseurs van die Duitse na-oorlogse outeursfilm beskou, wat vanaf die einde van die sestigerjare opslae in die internasionale teater gemaak het. Hy is sedert 1996 die president van die Europese Film Akademie in Berlyn.




</doc>
<doc id="90167" url="https://af.wikipedia.org/wiki?curid=90167" title="Verdeelpyp">
Verdeelpyp

'n Verdeelpyp of 'n versamelpyp of versamellyn (Engels: "header") is 'n groter pyplyn waaruit 'n aantal kleiner pype vertak.

Voorbeelde van 'n verdeelpyp is:



</doc>
<doc id="90168" url="https://af.wikipedia.org/wiki?curid=90168" title="Zimbabwean African People's Union">
Zimbabwean African People's Union

Zimbabwe African People's Union (ZAPU) is 'n politieke party in Zimbabwe. Aanvanklik was dit 'n militante organisasie en politieke party wat vanaf sy stigting in 1961 tot in 1980 vir die nasionale bevryding van Zimbabwe geveg het. Hulle het in 1987 met ZANU–PF saamgesmelt. In 2008 is die party herstig.

Die party is op 17 Desember 1961 gevorm, 10 dae nadat die Rhodesiese regering die Nasionale Demokratiese Party (NDP) verban het. Die stigterslede was Joshua Nkomo as president, Parirenyatwa as onderpresident, Ndabaningi Sithole as voorsitter, Jason Moyo, Robert Mugabe as sekretaris van inligting en publisiteit en Leopold Takawira as eksterne sekretaris. ZAPU is in 1962 deur die wit Rhodesiese minderheidregering verban, en was later in 'n guerrilla-oorlog teen hulle gewikkel. Die gewapende vleuel van ZAPU, bekend as die "Zimbabwe People's Revolutionary Army" (ZIPRA), was onder bevel van generaal Lookout Masuku.

ZAPU het die Sowjetunie se ideologie om stedelike werkers te mobiliseer onderskryf, terwyl ZANU meer soos die Volksrepubliek China landelike kleinboere gemobiliseer het.


</doc>
<doc id="90170" url="https://af.wikipedia.org/wiki?curid=90170" title="Oorsprong (wiskunde)">
Oorsprong (wiskunde)

In 'n kartesiese koördinaatstelsel, is die oorsprong die punt waar die asse van die stelsel sny. Die oorsprong verdeel elk van hierdie asse in twee helftes, 'n positiewe en 'n negatiewe as. Punte kan dan geplaas word met verwysing om die oorsprong deur hul numeriese koördinate – dit is die posisies van hul projeksies langs elke as, hetsy in die positiewe of negatiewe rigting. Die koördinate van die oorsprong is altyd almal nul, byvoorbeeld (0,0) in twee dimensies en (0,0,0) in drie.


</doc>
<doc id="90341" url="https://af.wikipedia.org/wiki?curid=90341" title="São Paulo Guarulhos Internasionale Lughawe">
São Paulo Guarulhos Internasionale Lughawe

São Paulo/Guarulhos-Governador André Franco Montoro Internasionale Lughawe (IATA-kode: GRU, ICAO: SBGR), algemeen plaaslik bekend as Cumbica-lughawe na die distrik waar dit geleë is, en die Brasiliaanse lugmagbasis wat steeds op die lughawe bestaan, is die belangrikste lughawe wat São Paulo, Brasilië bedien. Dit is geleë in die munisipaliteit van Guarulhos in Groter São Paulo. Sedert 28 November 2001 is die lughawe vernoem na André Franco Montoro (1916–1999), voormalige goewerneur van die São Paulostaat, en sedert 2012 heet dit "GRU-lughawe".

In 2012 was die lughawe Brasilië se voorste een in terme van passasiers vervoer, vliegtuigbewegings en vrag hanteer en dit is steeds die besigste lughawe in Latyns-Amerika volgens passasiersverkeer (39 miljoen in 2014). Guarulhos het roosterbeperkings en opereer teen 'n maksimum van 45 operasies/uur. Dit is een van vyf lughawens in Brasilië met sodanige beperkings; die ander is São Paulo Congonhas, Brasília, Belo Horizonte-Pampulha en Rio de Janeiro-Santos Dumont.

Sedert 2012 word die lughawe deur 'n konsortium bestaande uit Invepar S/A, Airports Company South Africa en Infraero bedryf. Sommige van die fasiliteite word met die São Paulo Lugmagbasis van die Brasiliaanse Lugmag gedeel.

Die Steenbokskeerkring gaan direk deur die suidelike punt van die lughawe.


</doc>
<doc id="90342" url="https://af.wikipedia.org/wiki?curid=90342" title="Darwin Internasionale Lughawe">
Darwin Internasionale Lughawe

Darwin Internasionale Lughawe (IATA-kode: DRW, ICAO: YPDN) is die besigste lughawe in diens van die Noordelike Gebied en die tiende besigste lughawe in Australië. Dit is die enigste lughawe wat Darwin bedien.

Die lughawe is geleë in Darwin, Noordelike Gebied, se noordelike voorstede, 13 km (8.1 myl) van die stadsentrum van Darwin, in die voorstad van Marrara. Dit deel aanloopbane met die Koninklike Australiese Lugmag se Darwin lugmagbass.

Darwin Lughawe het 'n internasionale terminaal, 'n binnelandse terminaal en vragterminale. Beide die passasiersterminale het 'n aantal winkels en kafeterias.

In 2012/13 het die lughawe 26 259 vlugte en 1 925 093 passasiers hanteer.


</doc>
<doc id="90343" url="https://af.wikipedia.org/wiki?curid=90343" title="Moderne Teenpouse">
Moderne Teenpouse

In die moderne tyd is daar verskeie persone wat aanspraak maak op die pousskap en hoewel hulle nie tegnies aan die definisie van teenpous voldoen nie, word hulle tog as sulks in die media betitel. Gewoonlik behoort hulle tot sedevacatante-groeperinge wat aanneem dat die Stoel van Rome vakant is en dan iemand kies om die plek te vul. Hulle word ook konklaviste genoem omdat hulle baie keer deur 'n konklaaf van gelowiges verkies is. Petrus II is 'n geliefde pousnaam onder hulle weens die profesieë van St. Malachias wat verklaar dat Petrus II die laaste pous van die Rooms-Katolieke Kerk sou wees.

Die groepering uit Frankryk, gestig deur Michel Collin se aanvanklike naam was "Die orde van die Moeder van God", maar staan tans bekend as die "Apostels van Oneindige Liefde".

Die Palmariane sien Pous Paulus VI en sy voorgangers as ware pouse. Hulle vereer Paulus VI as 'n martelaar. Hulle beweer op grond van mistiese verskynings dat die pous van Rome geëkskommunikeer is en dat die setel van die pousskap verskuif het na El Palmar de Troya in Spanje.



</doc>
<doc id="90346" url="https://af.wikipedia.org/wiki?curid=90346" title="Pastorie">
Pastorie

'n Pastorie (meervoud: pastorieë) is die ampswoning van 'n predikant. Dit behoort aan die kerk en word aan 'n predikant beskikbaar gestel om in te woon.

In Suid-Afrika word die erf waarop die pastorie staan van eiendomsbelasting vrygestel. Die pastorie moet egter deur 'n amptelike leraar van die gemeente bewoon word. As die pastorie verkoop of aan iemand anders as die leraar verhuur word, word dit normaal belas.



</doc>
<doc id="90347" url="https://af.wikipedia.org/wiki?curid=90347" title="Ideologie">
Ideologie

'n Ideologie (meervoud: ideologieë) is 'n versameling idees wat die grondslag van 'n politieke of ekonomiese teorie of stelsel vorm, veral idees wat tot starheid, onversetlikheid van denke op optrede lei. Daar is baie verskillende tipes ideologieë. Voorbeelde hiervan is kommunisme, sosialisme en kapitalisme. Iemand wat 'n bepaalde ideologie voorstaan of beoefen, word 'n ideoloog genoem.

Ideologieë kan in twee hooftipes ingedeel word: politieke en epistemologiese ideologieë. Politieke ideologieë is etiese idees oor hoe 'n land regeer moet word. Epistemologiese ideologieë is idees oor die filosofie, die heelal, en hoe mense besluite moet neem.

Politieke ideologieë het twee dimensies:
Ideologieë word soms deur hulle posisie in die politieke spektrum geïdentifiseer. Voorbeelde hiervan is linkse, sentrum en regse politiek. Hierdie definisies is egter meestal omstrede. Ideologieë moet onderskei word van politieke strategieë (soos populisme) en enkele kwessies waarom 'n party gebou is (soos die wettiging van dagga).

Daar is baie kommentators wat beweer dat ons vandag in 'n post-ideologieiese era leef, waarin verlossende en alles-omvattende ideologieë misluk het. Die sienswyse word dikwels met Francis Fukuyama se skrywes oor die "einde van geskiedenis" geassosieer.

Slavoj Zizek het uitgewys hoe die idee van post-ideologie die diepste, blindste vorm van ideologie moontlik maak. 'n Soort vals bewussyn of vals sinisme, betrokke by die doel om 'n mens se standpunt aan te bied as om objektief te wees, om neutrale sinisme voor te stel, sonder om werklik so te wees. In plaas daarvan om ideologie te vermy, lei die vermyding van ideologie tot 'n verbintenis tot 'n bestaande een. Zizek noem hierdie "'n postmodernistiese strik". Peter Sloterdijk het reeds in 1988 dieselfde idee voorgehou.

Daar is verskeie studies wat toon dat affiniteit vir 'n spesifieke politieke ideologie oorerflik is.

Die begrip is die eerste keer deur die Franse verligtings filosoof Antoine Destutt de Tracy gebruik, wat daarmee die wetenskap van idees bedoel. Vandaar word "ideoloog" 'n sinoniem vir filosoof, die selfbenaming van die intellektuele van die Verligting.

Die negatiewe konnotasie van die begrip ideologie kan toegeskryf word aan Napoleon Bonaparte, wat na sy veldtog na Rusland die skuld van sy nederlaag aan die ideoloeë toeskryf. Karl Marx en Friedrich Engels gebruik die ideologiebegrip ook in negatiewe sin, veral ten opsigte van die Duitse ideologie, as teendeel van die materialisme en wetenskap. Ideologie sluit dan in godsdienstige en ander versteurings waardeur die mens nie bewus is van sy sosiaal-ekonomiese situasie nie. Marx en Engels het geen uitgebreide teorie van die verbreeding van ideologie nagelaat nie; hulle navolgers het egter diverse teorieë ontwikkel.

By Vladimir Lenin word ideologie weer 'n neutrale begrip. By elke klas hoort volgens hom 'n regte ideologie wat die belange van die klas weerspieël. Omdat die werkersklas sy sosialistiese ideologie nie volledig ontwikkel het nie, moet die voorhoede party dit onder die arbeiders verbreed.

Ander outeurs wat binne die tradisie van die Marxisme oor ideologie nagedink het is Antonio Gramsci (hy fokus op 'hegemonie') en Louis Althusser. Ook die kritieke teorie is verbind aan die ideologiebegrip van die Westerse Marxisme, wat daarop dui dat die heersende klas 'n dominante kultuur onderhou wat ook deur die onderliggende klasse omarm word. In hierdie betekenis is verwant aan begrippe soos kultuur en diskoers, belangrike begrippe in die postmoderne filosofie.

'n Soortgelyke, maar nie-normatiewe analise van ideologie is te vind by die positivis Theodor Geiger. Geiger se begrip van ideologie is so breed, dat hy daar byna elke normatiewe uitspraak daaronder beskou.

Nicholas Abercrombie and Bryan Turner het op 'n probleem in die teorie van 'n heersende ideologie gewys. Volgens hulle kan ten eerste die Christendom, deurgaans beskou as dominante ideologie in die feodale era, moeilik die ideologie van die boereklasse gewees het, omdat die kerk die grootste moeite moes doen om selfs deelname aan die nagmaal aan te moedig. Dieselfde probleem doen hom voor by die individualisme, wat in die vroeë kapitalisme veral by die opkomende (maar nog nie dominante) burgery leef, nie by die proletariaat nie.


</doc>
<doc id="90348" url="https://af.wikipedia.org/wiki?curid=90348" title="Grey-versameling">
Grey-versameling

Die Grey-versameling in die Nasionale Biblioteek van Suid-Afrika in Kaapstad bestaan uit een van die belangrikste versamelings Middeleeuse manuskripte en wiegedrukke buite Europa en Amerika.

Die 115 manuskripte bestaan uit Bybels en evangelies, liturgiese en stigtelike lektuur sowel as nie- godsdienstige verhale. Die meeste van hierdie manuskripte is versier. 'n Evangelie uit die 10de eeu in Latyn en afkomstig uit Tours is die oudste geskrif in die land. Ook is daar 'n Bybel met versierde hoofletters uit die 13de eeu. Onder die liturgiese geskrifte is daar die Amorbach Evangelistarium deur Götz van Berlichingen uit 1525. Ander bekende vroeë literatuur is 'n kopie van Dante se "Divina commedia" uit die 15de eeu, 'n uitgawe van Julius Caesar se "Commentarii de bello Gallico" en 'n Nederlandse vertaling van "The Travels of Sir John Mandeville" wat handel oor 'n reis in die Nabye Ooste in die 14de eeu.

Daar is 136 wiegedrukke (inkunabele en post-inkunabele) in die versameling. Hiervan is De vita Christiana deur St. Augustinus die oudste boek. Dit is in 1470 in Mainz gedruk deur Peter Schoeffer, 'n leerling van Johannes Gutenberg. Verder is daar eerste uitgawes van Geoffrey Chaucer (1340–1400), Edmund Spenser (1552–1599) en William Shakespeare (1564–1616). Ook drukwerk deur vroeë drukkers soos William Caxton en Wynkyn de Worde is in die biblioteek.

Sir George Grey het die versameling saamgestel uit materiaal wat hy tussen 1853 en 1860 by Londense boekhandelaars aangekoop het. Daarna het hy dit aan die volk van Suid-Afrika geskenk.

Die taalkundige en Afrika-kenner Wilhelm Heinrich Immanuel Bleek was vanaf 1862 tot sy dood in 1875 die bibliotekaris van die versameling. Vanaf 1811 tot 1883 was die taalkundige Johannes Theophillus Hahn in beheer daarvan. Hy het An index of the Grey Collection in the South African Public Library saamgestel.



</doc>
<doc id="90349" url="https://af.wikipedia.org/wiki?curid=90349" title="São Paulo Congonhas Internasionale Lughawe">
São Paulo Congonhas Internasionale Lughawe

São Paulo Congonhas Internasionale Lughawe (IATA-kode: CGH, ICAO: SBSP) (Portugese uitspraak: [kõɡõɲɐs]) is een van drie kommersiële lughawens wat São Paulo, Brasilië bedien. Die lughawe is vernoem na die omgewing waar dit geleë is, voorheen bekend as Vila Congonhas, eiendom van die nakomelinge van Lucas Antônio Monteiro de Barros (1767–1851), burggraaf van Congonhas do Campo. Dit word deur die Stad van São Paulo besit, maar word deur Infraero bedryf.

Congonhas het roosterbeperkings wat teen 'n maksimum van 30 operasies/uur opereer, een van drie lughawens met sodanige beperkings in Brasilië. Die sentrale saal van die passasiersterminaal word beskou as een van die uitstaande voorbeelde van moderne argitektuur in São Paulo. Maar terwyl gepoog is om die voorkoms van die ouer, historiese afdeling te bewaar het die modernisering en uitbreiding van die terminale, vanaf 2003, steeds 'n verlies van sy voormalige karakter gelaat. Tans beskik die hoofterminaal oor 'n oppervlak van 51,535 m.

Die aanloopbaan 35L is veral bekend vir sy berugte ongelukke, soos TAM se vlug 3054.


</doc>
<doc id="90350" url="https://af.wikipedia.org/wiki?curid=90350" title="Desuk">
Desuk

Desuk (Arabies: دسوق "Dosūq") is 'n stad in die noorde van Egipte, wat aan die Nylrivier geleë is. Die stad het 'n bevolking van 129 604 in 2009 gehad. Dit is 80 km oos van Alexandrië geleë en maak deel uit van die Kafr El-Sheikh-governorate.



</doc>
<doc id="90353" url="https://af.wikipedia.org/wiki?curid=90353" title="Slag van Mars-la-Tour">
Slag van Mars-la-Tour

Die Slag van Mars-la-Tour het op 16 Augustus 1870 gedurende die Frans-Duitse Oorlog naby die dorpie Mars-la-Tour in die noordooste van Frankryk plaasgevind. Twee Duitse troepe het teen die volledige Franse Rynleër te staan gekom. Die Duitsers wen teen alle verwagtinge die slag en die Franse moes na die vesting van Metz terugval.

Generaal Von Alvensleven is deur die Franse artillerie geteister. Daarbenewens was hy bang dat die Franse kavallerie sy wankelrige linkerflank sou aanval. Von Alvensleben het 'n boodskap aan die bevelvoerder van die 12de kavalleriebrigade, generaal-majoor Friedrich Wilhelm von Bredow gestuur om die Franse artillerie onder generaal Canrobert aan te val.

Von Bredow gebruik die terrein en kruitdampe om sy aanval tot die laaste oomblik te versteek. Die aanval het paniek onder die Franse soldate veroorsaak en die Franse artillerie is geneutraliseer. Die voorval sou later as "Von Bredow se doodsrit" bekend word.

Die veldslag was 'n klinkende oorwinning vir die Duitsers, wat verreweg in die minderheid was. Die Franse val terug, waarna die beleg van Metz begin.

Von Bredow se doodsrit het 'n belangrike uitwerking op toekomstige oorlogvoering gehad. Die sukses van die kavallerieaanval het die indruk geskep dat kavallerie steeds 'n deurslaggewende rol tydens veldslae kon speel, terwyl hulle funksie eintlik reeds uitgedien was. In die komende 47 jaar sou kavallerie steeds 'n belangrike onderdeel van Europese magte vorm.


</doc>
<doc id="90354" url="https://af.wikipedia.org/wiki?curid=90354" title="Mars-la-Tour">
Mars-la-Tour

Mars-la-Tour is 'n munisipaliteit in die Franse département Meurthe-et-Moselle. Die munisipaliteit beslaan 'n oppervlakte van 12,64 km² en het volgens die 2011-sensus ongeveer 968 inwoners (77 inwoners per km²).

Op 16 Augustus 1870 het die slag van Mars-la-Tour hier plaasgevind. Die slag was deel van die Frans-Duitse Oorlog. Die Duitsers behaal 'n oorwinning en die Franse moes na die vesting van Metz terugval.

Die onderstaande kaart toon die ligging van Mars-la-Tour met die belangrikste infrastruktuur en aangrensende munisipaliteite:

Die figuur toon die bevolkingsgroei (bron: Institut national de la statistique et des études économiques):



</doc>
<doc id="90355" url="https://af.wikipedia.org/wiki?curid=90355" title="Biskop">
Biskop

In die Katolieke, Anglikaanse en Ortodokse Kerk is biskoppe die opvolgers in gesag van die twaalf Apostels. 

Die apostels het hulle gesag met die oplê van hande met ander mense gedeel. (2 Tim 1:6). In die Nuwe Testament is die mans beurtelings "episcopoi" (biskoppe) en "presbyteroi" (priesters of ouderlinge) genoem (Hand 20:17), maar vanaf die 2de eeu nC is die woord biskop net vir leiers van die plaaslike kerk (bisdom) gebruik. 

Die Katolieke, Anglikaanse en Ortodokse kerke hou vol dat die biskoppe in direkte lyn opvolgers van die Apostels is. Tot 11 Februarie 1989 toe Barbara Harris as biskop van die Episkopale Kerk in die VSA gewy is, is slegs mans as biskop gewy. Die Lutherse Kerk het ook biskoppe, maar hou nie vas aan die Apostoliese Opvolging nie.

Tradisioneel het biskoppe hul eie spesifieke regalia soos:
Voorheen het die biskoppe ook spesiale kouse en sandale gedra die sg. "caligae"
Daar is verskeie soorte biskoppe soos:


</doc>
<doc id="90356" url="https://af.wikipedia.org/wiki?curid=90356" title="FedEx Express">
FedEx Express

FedEx Express, voorheen Federal Express, is 'n vraglugredery gebaseer in Memphis, Tennessee, Verenigde State van Amerika. Dit is die wêreld se grootste lugredery in terme van tonnemaat vrag gevlieg en die wêreld se vierde grootste in terme van vlootgrootte. Dit is 'n filiaal van FedEx Corporation, wat daagliks pakkette en vrag aflewer na meer as 375 bestemmings in byna alle lande. FedEx Express is die wêreld se grootste spoedvervoermaatskappy.

Sy hoofkwartier is in Memphis met sy globale "SuperHub" geleë op Memphis Internasionale Lughawe. In die VSA het FedEx Express ook 'n nasionale sentrum op Indianapolis Internasionale Lughawe. Plaaslike spille is geleë op Ted Stevens Anchorage Internasionale Lughawe, Oakland Internasionale Lughawe, Newark Liberty Internasionale Lughawe, Fort Worth Alliance Lughawe en Miami Internasionale Lughawe. Internasionale plaaslike spille is geleë op Lughawe Parys-Charles de Gaulle lughawe, Guangzhou Baiyun Internasionale Lughawe, Kansai Internasionale Lughawe, Toronto Pearson Internasionale Lughawe en Keulen Bonn-lughawe. Die Middel-Atlantiese sentrum op Piedmont Triad Internasionale Lughawe het op 2 Junie 2009 geopen, maar weens 'n afname in die pakketvolume is dit nog nie naby die verwagte aktiwiteitsvlakke nie.


</doc>
<doc id="90357" url="https://af.wikipedia.org/wiki?curid=90357" title="Bes">
Bes

Bes (soms ook Bisoe) was in die Egiptiese mitologie die beskermer van huishoudings, in besonder ma's, kinders en geboortes. Hy is later beskou as die beskermer van enigiets goeds en die vyand van alles wat slegs is. Hoewel studies in die verlede daarop gedui het dat hy ’n Middelryk-invoer uit Nubië was, dui meer onlangse navorsing aan hy was sedert die begin van die Ou Ryk deel van die Egiptiese godsdiens. Hy is al in voordinastiese kulture van die Nylvallei genoem, maar sy kultus het nie versprei voor die begin van die Nuwe Ryk nie.

Moderne geleerdes soos James Romano glo Bes was in die vroegste uitbeeldings ’n leeu wat op sy agterpote staan. Ná die Derde Oorgangstydperk is hy dikwels uitgebeeld as net ’n kop, en dié is dikwels as ’n gelukbringer gedra.




</doc>
<doc id="90358" url="https://af.wikipedia.org/wiki?curid=90358" title="Heqet">
Heqet

Heqet was in die Egiptiese mitologie ’n godin van vrugbaarheid.

Vir die Antieke Egiptenare was die padda die simbool van lewe en vrugbaarheid, want baie van hulle is gebore ná die jaarlikse oorstroming van die Nylrivier, wat die grond weer vrugbaar gemaak het. ’n Padda-godin het dus in die mitologie ontstaan wat met vrugbaarheid verbind is. Haar naam is op baie verskillende maniere gespel, onder meer Heqat, Hekit of Heget.

Sy is meestal uitgebeeld as ’n padda of ’n vrou met die kop van ’n padda, of soms as ’n padda aan die einde van ’n fallus om haar verbintenis met vrugbaarheid te wys. Daar word dikwels na haar verwys as die vrou van die god Chnoem.



</doc>
<doc id="90360" url="https://af.wikipedia.org/wiki?curid=90360" title="Maahes">
Maahes

Maahes (ook Mihos, Miysis, Maihes ens.) was in die Egiptiese mitologie die god van oorlog. Sy naam beteken "hy wat getrou langs haar is" en hy is uitgebeeld met die kop van ’n leeu. Hy is in Benede-Egipte beskou as die seun van die godin Bastet en in Bo-Egipte van Sechmet. Sy pa was die hoofgod van die tyd: Ra, Ptah of Atoem-Ra.

Benewens oorlog is Maahes verbind met die weer, messe, lotusse en die eet van gevangenes. Sy kultus was gesentreer in Taremoe en Per-Bast.

Die eerste keer dat Maahes genoem is, was tydens die Nuwe Ryk. Sommige Egiptoloë glo hy as ’n invoerproduk uit die buiteland; daar is wel aanduidings dat hy dieselfde kon gewees het as die leeugod Apedemak van Nubië en Egipte se westelike woestyn.



</doc>
<doc id="90361" url="https://af.wikipedia.org/wiki?curid=90361" title="2014-Rugbykampioenskapreeks">
2014-Rugbykampioenskapreeks

Die 2014-Rugbykampioenskap was die derde jaarlikse rugbykompetisie tussen die nasionale spanne van Argentinië, Suid-Afrika, Australië en Nieu-Seeland. Die reeks is vanaf 16 Augustus tot 4 Oktober 2014 gespeel. Die spanne was onderskeidelik die Pumas, Springbokke, Wallabies en die All Blacks.



</doc>
<doc id="90362" url="https://af.wikipedia.org/wiki?curid=90362" title="Mafdet">
Mafdet

Mafdet was in die vroeë Egiptiese mitologie ’n godin wat die mens beskerm het teen slange, skerpioene en ander giftige diere, wat beskou is as oortreders van die maät (orde). Sy is dikwels uitgebeeld as ’n soort kat of muishond. Sy kom reeds in die 1ste Dinastie in die mitologie voor.

Sy was ook die vergoddeliking van die reg of moontlik teregstelling. Verder het sy die farao se kamers en ander heilige plekke beskerm.


</doc>
<doc id="90363" url="https://af.wikipedia.org/wiki?curid=90363" title="Min (god)">
Min (god)

Min was in die Egiptiese mitologie ’n god uit die voordinastiese tydperk (omstreeks die 4de millennium v.C.). Hy is in baie vorme uitgebeeld, maar meestal as ’n man met ’n ereksie en ’n dorsvleël. As Min was hy die god van voortplanting; as Chnoem was hy die skepper van alle dinge, "van gode en die mens".

In gesange word genoem dat Min die seun van Osiris en Isis was. Sy vroue was Iabet en Repit.

Sy kultus was die grootste in Koptos en Achmim, waar groot feeste vir hom gehou is met openbare optogte en offerandes. Sy ander verbintenisse was met die oostelike woestyn en die god Horus. Flinders Petrie het twee groot standbeelde van Min opgegrawe by Qift, wat vermoedelik uit die voordinastiese tyd kom. Hoewel sy naam nie genoem word nie, is daar ’n verwysing na "hy wie se arm in die ooste gelig is" in die Piramidetekste, en dit verwys vermoedelik na Min.
Sy belangrikheid het tydens die Middelryk gegroei toe hy nader verbind is met Horus, as die god Min-Horus. Teen die Nuwe Ryk is hy ook versmelt met Amoen as die god Min-Amoen-kamoetef (Min-Amoen, bul van sy moeder). Min se altaar is versier met twee bulhorings.

As die sentrale god van vrugbaarheid en moontlik orgastiese rites is Min geïdentifiseer met die Griekse god Pan. Deel van die aanbidding van Min was die lang, reguit Egiptiese blaarslaai, bekend as die "wit bul", wat volgens die Egiptenare geslagsprikkelende eienskappe gehad het; wanneer dit gevryf of gedruk is, het dit ’n melkerige vloeistof afgegee wat vermoedelik met semen verbind is. Die "wit bul" was ook een van Min se simbole.

As god van manlike potensie is hy tydens die Nuwe Ryk vereer op kroningsplegtighede, wanneer van die farao verwag is om sy saad te saai – daar word algemeen geglo dit was plantsaad, hoewel daar al omstrede voorstelle was dat die farao moes bewys hy kon ejakuleer en so die jaarlikse oorstromings van die Nylrivier verseker. Aan die begin van die oesseisoen is Min se beeld uit die tempel na die landerye geneem as deel van die "fees van die vertrek van Min". Die Egiptenare het dan die oes geseën en nakend aan spele deelgeneem ter ere van hom; die belangrikste hiervan was die klim van ’n groot tentpaal.

In Egiptiese kunswerke is Min uitgebeeld met ’n kroon van vere, met ’n ereksie in sy linkerhand en ’n dorsvleël in sy regterhand, wat hy omhoog gehou het. Om sy voorkop het hy ’n rooi lint gedra wat waarskynlik seksuele energie voorgestel het.

Selfs sommige godinne is uitgebeeld met Min se liggaam (insluitende die fallus), en dit het daartoe gelei dat hy dikwels die kop van ’n leeuwyfie gehad het. Omdat hy gewoonlik met ’n ereksie uitgebeeld is, het Christene dikwels sy monumente geskend en Victoriaanse Egiptoloë het dikwels net foto's van sy bolyf geneem of ander maniere gevind om sy uitstaande penis te verbloem. Vir die Antieke Egiptenare was Min egter nie skandalig nie. Hulle was baie ontspanne oor naaktheid – in hul warm klimaat het boere, arbeiders, slawe en vermaakkunstenaars dikwels naak gewerk, en kinders sou naak rondloop totdat hulle meerderjarig was.




</doc>
<doc id="90364" url="https://af.wikipedia.org/wiki?curid=90364" title="Montoe">
Montoe

Montoe was in die Egiptiese mitologie ’n god van oorlog wat dikwels uitgebeeld is as ’n man met die kop van ’n valk. Hy was ’n antieke god, oorspronklik ’n manifestasie van die skroeiende uitwerking van die son, Ra, en is ook dikwels Montoe-Ra genoem. Sy vernietigende aard het hom later die eienskappe van ’n vegter en eindelik van ’n oorlogsgod besorg.

Vanweë die verbintenis van bulle met krag en oorlog, het Montoe dikwels verskyn as ’n wit bul met ’n swart gesig, waarna as die bacha verwys is. Egipte se grootste generaal-konings het hulself dikwels genoem "sterk bulle, die seuns van Montoe".

In die kuns van Antieke Egipte is hy uitgebeeld as ’n man met die kop van ’n valk of ’n bul met die son en twee pluime op sy kop; die valk het die lug verteenwoordig en die bul krag en oorlog. Hy sou ook ’n verskeidenheid wapens, soos ’n mes of ’n pyl en boog, vashou.

Montoe het verskeie vroue gehad, onder andere Tenenet, Ioenit en ’n vroulike vorm van Ra, Raettawy.



</doc>
<doc id="90365" url="https://af.wikipedia.org/wiki?curid=90365" title="Nechbet">
Nechbet

Nechbet was as ’n vroeë, voordinastiese godin in die Egiptiese mitologie die beskermer van die dodeakker Necheb; haar naam beteken "van Necheb". Sy het later die beskermgodin van Bo-Egipte geword en was een van die twee beskermgodinne van die hele Antieke Egipte nadat Bo- en Benede-Egipte verenig het.

Egipte se oudste orakel was die altaar van Nechbet by Necheb. Dit was by Nechen, die godsdienstige en politieke hoofstad van Bo-Egipte aan die einde van die Voordinastiese Tydperk (omstreeks 3200–3100 v.C.) en moontlik ook in die Vroegdinastiese Tydperk (omstreeks 3100–2686 v.C.). Die oorspronklike nedersetting op die Nechen-terrein dateer uit die Badari-kultuur van omstreeks 4400 v.C. Op sy hoogtepunt, vanaf omstreeks 3400 v.C., het Nechen minstens 5 000 en moontlik tot 10 000 inwoners gehad.

Die priesteresse van Nechbet is "moeoe" (moeders) genoem en het kledingstukke gedra wat van die vere van ouwêreldse aasvoëls gemaak is.

Nechbet was die titelgodin van Bo-Egipte. Sy en haar Benede-Egiptiese eweknie, Wadjet, het dikwels saam verskyn as die "Twee Dames". Een van die name van die farao's was hul Nebtynaam, wat begin het met die hiërogliewe vir "hy/sy van die Twee Dames . . ."

In kuns is Nechbet uitgebeeld as ’n ouwêreldse aasvoël. Tydens die Nuwe Ryk het die aasvoël saam met die oeraeoes op die hooftooisel van die konings verskyn wanneer hulle begrawe is. Nechbet het dikwels ’n sjenring vasgehou, wat ewigheid simboliseer.



</doc>
<doc id="90367" url="https://af.wikipedia.org/wiki?curid=90367" title="Wadjet">
Wadjet

Wadjet (ook gespel Wadjit, Oeadjet of Oea Zit) was as ’n vroeë godin in die Egiptiese mitologie die beskermgodin van die stad Dep, wat deel geword het van die stad wat die Egiptenare Per-Wadjet genoem het. Sy was later die beskermgodin van Benede-Egipte en ná die vereniging met Bo-Egipte, een van die twee beskermgodinne van die hele Antieke Egipte saam met Nechbet, die beskermgodin van Bo-Egipte. Die beeld van Wadjet met die sonskyf is die oeraeoes genoem, en dit het saam met die ouwêreldse aasvoël, die simbool van Nechbet, op die hooftooisel van farao's verskyn wanneer hulle begrawe is.

Wadjet was ook die beskermer van konings en van vroue tydens geboorte. Sy is met die land verbind en is uitgebeeld as ’n vrou met die kop van ’n slang. Haar orakel was die tempel in Per-Wadjet. Sy is nou verbind met Bast, die godin wat as ’n leeuwyfie uitgebeeld is, as die songodin wie se oog later die Oog van Horus geword het en as die Oog van Ra.




</doc>
<doc id="90370" url="https://af.wikipedia.org/wiki?curid=90370" title="Marina Silva">
Marina Silva

Maria Osmarina Marina Silva Vaz de Lima (* 8 Februarie 1958) is 'n Brasiliaanse politikus. Sy was senator van die Republiek.


</doc>
<doc id="90371" url="https://af.wikipedia.org/wiki?curid=90371" title="Oog van Horus">
Oog van Horus

Die Oog van Horus is ’n Antieke Egiptiese simbool van beskerming, koninklike mag en goeie gesondheid. Die oog word verpersoonlik deur die godin Wadjet. Dit word soms gelykgestel aan die Oog van Ra, maar in ander gevalle is dit 'n heel ander konsep.

Wadjet was een van die vroeë godinne wat ná die vereniging van Bo- en Benede-Egipte saam met Nechbet die twee beskermgodinne van Egipte geword het.

Horus was die Antieke Egiptiese god van die hemele wat gewoonlik as ’n valk uitgebeeld is. Sy regteroog is verbind met die songod, Ra. In een mite veg Set en Horus om die troon ná Osiris se dood en ruk Set Horus se linkeroog uit. Die grootste deel van die oog is herstel deur óf Hathor óf Thoth. Nadat Horus se oog herstel het, het hy dit aan sy pa, Osiris, aangebied in die hoop om hom weer lewend te maak. Daarom was die oog dikwels die simbool van opoffering, heling, restourasie en beskerming.



</doc>
<doc id="90373" url="https://af.wikipedia.org/wiki?curid=90373" title="Oog van Ra">
Oog van Ra

Die Oog van Ra is in die Egiptiese mitologie die vroulike eweknie van die god Ra en ’n gewelddadige krag wat sy vyande verslaan.

Die Oog-godin is ’n uitbreiding van Ra se mag, en word gelykgestel aan die sonskyf, maar dit tree ook op as ’n onafhanklike entiteit wat deur verskeie Egiptiese godinne verpersoonlik kan word, onder andere Hathor, Sechmet, Bastet, Wadjet en Moet. Die Oog-godin tree op as moeder, sibbe, metgesel en dogter van die songod. Die Oog beskerm Ra teen die agente van chaos wat sy bewind bedreig.

As ’n mag teen die bose word dit dikwels gelykgestel aan die Oog van Horus, wat in ander gevalle ’n heeltemal ander konsep is.



</doc>
<doc id="90374" url="https://af.wikipedia.org/wiki?curid=90374" title="Nephthys">
Nephthys

Nephthys was in die Egiptiese mitologie ’n lid van die Ennead van Heliopolis, ’n dogter van Noet en Geb. Sy is saam met haar suster, Isis, verbind met begrafnisrituele vanweë haar rol as die beskermer van mummies en die god Osiris, en as die suster en vrou van Set.

Teen die tyd van die 5de-dinastiese Piramidetekste het Nephthys haar verskyning gemaak as godin van die Ennead. Sy is beskryf as ’n godin van goddelike hulp en beskerming. Sy word in sommige mites beskou as die ma van die begrafnisgod, Anoebis.

As hoofversorger van die farao-god Horus was Nephthys ook die versorger van die heersende farao. Soms is sy uitgebeeld as ’n gevaarlike godin wat die farao se vyande met haar vurige asem kon verbrand.



</doc>
<doc id="90375" url="https://af.wikipedia.org/wiki?curid=90375" title="Raet-Tawy">
Raet-Tawy

Raet of Raet-Tawy was in die Egiptiese mitologie die songodin en die vroulike weergawe van die songod, Ra. Die naam Raet is bloot die vroulike vorm van Ra se naam; die langer naam beteken "Raet van die Twee Lande" (Bo- en Benede-Egipte).

Raet het tydens die 5de Dinastie vir die eerste keer haar verskyning gemaak. Sy was moontlik van die begin af ’n vroulike weergawe van Ra en het nie ’n eie oorsprong gehad nie. Hoewel sy die godin van die lug en die gode genoem is, was sy nooit so belangrik soos Hathor nie, wat beskou is as die vrou (of soms dogter) van Ra.

Raet is beskou as die vrou van Montoe en het saam met hom en Harpocrates in Karnak en Medamoed ’n triade gevorm. Afbeeldings van haar is skaars; as sy uitgebeeld is, was dit as ’n vrou met horings wat ’n sonskild bo haar kop hou, nes Hathor.



</doc>
<doc id="90380" url="https://af.wikipedia.org/wiki?curid=90380" title="Ruth First">
Ruth First

Ruth First (1925–1982) was 'n Suid-Afrikaanse skrywer en anti-apartheidsaktivis. Sy was die vrou van die Kommuniste partyleier Joe Slovo. Sy en haar man het gehelp om die SAKP se ondergrondse strukture te vestig en die gewapende stryd teen die Suid-Afrikaanse Regering te reël.

First is op 4 Mei 1925 in Johannesburg gebore. Op 17 Augustus 1982 is sy deur 'n briefbom wat deur die pro-apartheid "Koevoet"-leier Craig Williamson aan haar man gestuur is gedood. Williamson het later amnestie hiervoor van die Waarheid-en-versoeningskommissie ontvang.

Die Orde van Luthuli (goud) is in 2014 postuum aan haar toegeken.




</doc>
<doc id="90381" url="https://af.wikipedia.org/wiki?curid=90381" title="Fairbridge-versameling">
Fairbridge-versameling

Die Fairbridge-biblioteek van Africana maak deel uit van die Nasionale Biblioteek van Suid-Afrika in Kaapstad. In Fairbridge se boekery is verskeie unieke werke, dit is een van die kosbaarste versamelings in die land en is van groot kultuur-historiese belang.

Charles Aken Fairbridge (Wynberg, 22 Mei 1824 – Seepunt, 4 Julie 1893) was 'n prokureur, kortverhaalskrywer, boekversamelaar en 'n paar termyne parlementslid in die Kaapkolonie. Sy biblioteek bestaan uit 7 250 boeke hoofsaaklik oor Afrika. Na sy dood het sy seun die versameling verkoop aan sir Abe Bailey wat dit in 1925 op sy beurt aan die volk van Suid-Afrika geskenk het. Daarmee saam het Bailey geld verskaf vir die bou van die vleuel aan die biblioteek in Koningin Victoriastraat. 'n Spesiale Fairbridge-kamer is daarin ingerig.

Opvallend aan hierdie versameling is die goeie gehalte drukwerk van baie van die boeke, die aantal boeke afkomstig van klein uitgewerye en veral die mooi bindwerk. Soms is dit in halfeer en dikwels volledig in leer gebind en dan ook gewoonlik in kalfsleer. Dit was meestal die werk van Kaapse boekbinders en veral deur Robert Scott.

Die bekende ds. G.W.A. van der Lingen van die Strooidakkerk in die Paarl se privaatbiblioteek van duisende boeke is na sy dood op 'n openbare veiling aan Fairbridge gekoop.

Fairbridge en John Noble het in 1886 die Catalogue of books relating to South Africa saamgestel.



</doc>
<doc id="90384" url="https://af.wikipedia.org/wiki?curid=90384" title="Joubertpark">
Joubertpark

Joubertpark is 'n woonbuurt in Johannesburg, Gauteng, Suid-Afrika.

Joubertpark is ook die naam van 'n parkie in Johannesburg se sentrale sakegebied. Ongeag dieselfde naam, is hierdie park nie in die voorstad van Joubertpark geleë nie. Die Johannesburgse kunsgalery is hier geleë. Op 17 Augustus 1909 het 'n hewige sneeustorm plek-plek tot 40 cm sneeu in Joubertpark agterlaat.


</doc>
<doc id="90387" url="https://af.wikipedia.org/wiki?curid=90387" title="Satet">
Satet

Satet (ook gespel Satis, Sates of Sati) was in die Egiptiese mitologie die vergoddeliking van die jaarlikse oorstroming van die Nylrivier. Haar kultus het ontstaan in die Antieke Egiptiese stad Swenet (nou Aswan) in die suide van die land. Haar naam beteken "sy wat uitskiet", wat verwys na die Nyl se oorstromings. Sy was ook ’n vroeë oorlogs, jag- en vrugbaarheidsgodin wat ook beskou is as ’n beskermer van Suid-Egipte.

Een van haar titels is "sy wat soos ’n pyl hardloop", wat vermoedelik ook na die oorstromings verwys, en haar simbole was die pyl en die vloeiende rivier. Sy is uitgebeeld as ’n vrou met die "Hadjet", die kroon van Bo-Egipte, met bokhorings voor, of as ’n bok. Sy is ook soms uitgebeeld met ’n pyl en boog, of met ’n anch vanweë haar verbintenis met die lewegewende oorstromings van die Nyl.

Later is Satet beskou as die metgesel van Chnoem, die god wat verbind is met die oorsprong van die Nyl, en haar kultus was toe op Sahal, ’n eiland in die rivier.

Haar kind was Anoeket, die godin van die rivier self, wat die derde lid van die Elephantine-triade van gode was.



</doc>
<doc id="90388" url="https://af.wikipedia.org/wiki?curid=90388" title="Seker">
Seker

Seker of Sokar was in die Egiptiese mitologie ’n valk-god van Memphis se dodeakker. Hoewel die betekenis van sy naam onseker is, verbind sekere Piramidetekste sy naam met die hartseer roep van Osiris in die onderwêreld na Isis: "Sy-k-ri" ("haas jou na my"). Hy word verbind met twee ander gode: Ptah, die hoofgod van Memphis, en Osiris, die god van die doderyk. In latere tydperke is hy soms Ptah-Seker-Osiris genoem.

Hy is gewoonlik uitgebeeld as ’n gemummifiseerde valk en soms as ’n heuwel waaruit die kop van die valk verskyn. Dan word hy genoem "hy wat op sy sand is". Nog ’n titel was "hy van restaoe" (die ingang van grafkelders).

Seker word ook verbind met ambagslui, waarskynlik vanweë sy verbintenis met Ptah. In die "Boek van die Dooies" word vertel hy maak silwerbakke, en ’n silwerkis van farao Sjesjonq II is in Tanis ontdek wat versier is met die ekonografie van Seker.

Sy kultus was in Memphis gesentreer waar feeste ter ere van hom in die vierde maand van die "achet" (lente) gehou is. Hy is uitgebeeld waar hy met verskeie take help, soos die grawe van slote en kanale. Vanaf die tyd van die Nuwe Ryk is soortgelyke feeste in Thebe gehou.



</doc>
<doc id="90389" url="https://af.wikipedia.org/wiki?curid=90389" title="Monica Lewinsky">
Monica Lewinsky

Monica Lewinsky (gebore op 23 Julie 1973 in San Francisco) is 'n Amerikaner van Joodse afkoms. Sy is 'n voormalige amptenaar van die Withuis. Sy het opslae gemaak met haar erkenning dat sy 'n onbehoorlike verhouding met die destydse Amerikaanse president, Bill Clinton gehad het terwyl sy in 1995 en 1996 by die Withuis gewerk het. Die verhouding en nasleep daarvan staan as die Lewinsky-skandaal bekend.

President Clinton het aanvanklik die bewerings onder eed ontken. Toe meer besonderhede oor die verhouding begin uitlek, het lede van die Republikeinse Party 'n afsettingsprosedure ("impeachment") teen hom begin omdat hy onder eed gelieg het. Die afsetting is egter nie deur die Senaat aanvaar nie en Clinton kon sy termyn voltooi.

As gevolg van die skandaal het Lewinsky wêreldwyd beroemdheid verwerf. Sy het daarna by 'n verskeidenheid ondernemings betrokke geraak, onder andere die ontwerp van 'n reeks handsakke onder haar naam, advertensiewerk vir 'n dieetplan en werk as 'n TV-persoonlikheid. Daarna is sy na Londen om vir 'n meestersgraad in sielkunde te studeer.

Teenwoordig is sy ook 'n anti-bullebakaktivis.



</doc>
<doc id="90391" url="https://af.wikipedia.org/wiki?curid=90391" title="Serket">
Serket

Serket (ook gespel Selket, Serqet ens.) was in die Egiptiese mitologie die godin van die heling van giftige byte en steke. Sy was oorspronklik die goddelike voorstelling van die skerpioen.

Die steek van Noord-Afrika se giftige skerpioene kan tot verlamming en die dood lei, en Serket se naam het daarmee te doen. Dit kan óf "sy wat die keel laat toetrek" beteken óf "sy wat die keel laat asemhaal". Eersgenoemde naam dui op haar vermoë om die onregverdiges te steek, en laasgenoemde op haar vermoë om die simptome van giftige byte en steke te heel.

In kuns is sy aanvanklik uitgebeeld as ’n skerpioen en later as ’n vrou met ’n skerpioen op haar kop. Hoewel dit nie lyk of sy enige tempels gehad het nie, was daar verskeie priesteresse vir haar in verskeie gemeenskappe.

Omdat die skerpioen van Noord-Afrika se steek iemand kan doodmaak, was Serket ’n belangrike godin en farao's het haar dikwels as hul beskermgodin beskou. Haar noue verbintenis met die vroeë konings wys sy was veral hul beskermer. Daar word ook soms gesê sy het die gode beskerm teen Apep, die groot slang-demoon van die bose.



</doc>
<doc id="90392" url="https://af.wikipedia.org/wiki?curid=90392" title="Reële getal">
Reële getal

In wiskunde is 'n reële getal 'n waarde wat 'n hoeveelheid op 'n kontinue lyn verteenwoordig. Die reële getalle sluit al die rasionale getalle, soos bv. die heelgetal -5 en die breuk 4/3, en al die irrasionele getalle soos bv. √2 in.


</doc>
<doc id="90393" url="https://af.wikipedia.org/wiki?curid=90393" title="Sesjat">
Sesjat

Sesjat (ook gespel Seshat, Safchet, Sesjata ens.) was in die Egiptiese mitologie die godin van wysheid, kennis en skrif. Sy is beskou as ’n skriba en boekhouer en die een wat skrif ontdek het. Sy is ook later verbind met landbou, sterrekunde, astrologie, bouwerk, wiskunde en landmeting. Dit is alles beroepe wat op haar talente staatmaak. In sommige laat tekste is sy Safech-Aoebi genoem.

Sesjat is ook die "meesteres van die huis van boeke" genoem, want haar priesters was in beheer van die biblioteek, waarin perkamentrolle met die belangrikste kennis gehou is en waar towerspreuke bewaar is.

In kuns is sy uitgebeeld as ’n vrou met ’n sewepuntige simbool op haar kop. Dit is nie bekend waarvoor die simbool staan nie. Farao Toetmoses III (1479-1425 v.C.) het haar godin Sefchet-Abwy genoem, of "sy van die sewe punte". In die "Kistekste" word gesê: "Sesjat maak die deur van die hemel vir jou oop."

Sy word gewoonlik uitgebeeld met ’n palmtak met merke, wat dui op die aantekening van die verloop van tyd, veral die tyd van die farao se lewe. Sy het dikwels ’n tiervel aan, wat die simbool was van begrafnispriesters.

Sesjat het die farao bygestaan met die "rek van die tou"-ritueel. Dit hou verband met die lê van die fondamente van tempels en ander belangrike geboue om presisie te verseker. Dié talent was ook nodig om opmetings te doen ná die jaarlikse oorstromings van die Nylrivier om weer die land se grense vas te stel.

Baie van haar kennis was taamlik heilig is nie buite die kringe van argitekte en boekhouers gedeel nie. Sy was ook verantwoordelik vir die aantekening van die farao se toesprake tydens sy kroning, asook die goedkeuring van die inventaris van buitelandse gevangenes en buit tydens militêre veldtogte. Tydens die Nuwe Ryk was sy betrokke by die Sed-fees, waarmee die farao se bewind van 30 jaar of langer gevier is.

Later, toe die kultus van die maangod, Thoth, belangrik geword het en hy as ’n god van wysheid geïdentifiseer is, is sy met hom verbind – eers as sy dogter en later as sy vrou.



</doc>
<doc id="90394" url="https://af.wikipedia.org/wiki?curid=90394" title="Peter Fechter">
Peter Fechter

Peter Fechter was 'n 18-jarige vlugteling wat deur Oos-Duitse grenswagte geskiet is terwyl hy oor die Berlynse muur na Wes-Berlyn probeer ontsnap het.

Fechter is op 14 Januarie 1944 in Oos-Berlyn gebore en werk later in die boubedryf. Op 17 Augustus 1962, skaars 'n jaar na die bou van die muur, probeer hy en 'n kollega, Helmut Kulbeik na die weste vlug. Kulbeik het Wes-Berlyn ongedeerd bereik, maar Fechter het dit nie gemaak nie.

Die grenswagte het 35 skote afgevuur. Fechter is in sy longe en buik gewond en het skreeuend daar bly lê. Mense het aan beide kante begin saamdrom. Polisiebeamptes van Wes-Berlyn het verbande en ander mediese voorraad oor die muur gegooi, maar dit was tevergeefs. 'n Amerikaanse luitenant wat by Checkpoint Charlie gestasioneer was het ook kom kyk, sy kommentaar was: ""Not our problem."" 'n Uur na die voorval is Fechter aan bloeding dood en is sy liggaam deur Oos-Duitse soldate verwyder. Foto's van die bloeiende Fechter is die wêreld ingestuur en is selfs in die Amerikaanse tydskrif Life gepubliseer.

'n Eenvoudige houtkruis is aan die voet van die muur tot sy nagedagtenis opgerig. In Maart 1997, enkele jare na die Duitse hereniging, is twee van die grenssoldate wat op Fechter gevuur het, Erich Schreiber en Rolf Friedrich, tot 1 jaar voorwaardelik gevonnis. 'n Derde soldaat was intussen reeds oorlede.



</doc>
<doc id="90395" url="https://af.wikipedia.org/wiki?curid=90395" title="Stefka Kostadinova">
Stefka Kostadinova

Stefka Kostadinova van Bulgarye is etlike jare reeds die wêreldrekordhouer in hoogspring vir vroue. Sy het dit op 30 Augustus 1987 in Rome opgestel met 'n sprong van 2,09 meter.

Gedurende haar internasionale loopbaan het sy vele kere die hoogste louere ingeoes, waaronder goud tydens die 1996 Olimpiese Spele in Atlanta. Gedurende die 1997-seisoen moes sy haar egter onttrek weens 'n kuitbesering aan die linkerbeen, wat haar na twee operasies gedwing het om uit te tree.

Op 11 November 2005 is sy tot president van die Bulgaarse Olimpiese Komitee verkies, met 42 stemme teenoor die 38 van Svetlana Otsetova.



</doc>
<doc id="90396" url="https://af.wikipedia.org/wiki?curid=90396" title="Thoth">
Thoth

Thoth was in die Egiptiese mitologie ’n god wat baie belangrike rolle vervul het, soos die onderhoud van die heelal, en hy het saam met Maät langs die songod, Ra, se boot gestaan. Hy is later verbind met towerkrag, skrif, die ontwikkeling van wetenskap en die oordeling van die afgestorwenes.

In kuns is hy dikwels uitgebeeld as ’n man met die kop van ’n ibis of bobbejaan, diere wat vir hom heilig was. Sy vroulike eweknie was Sesjat; soms was sy ook sy vrou, en ander kere Maät.

Thoth se hooftempel was in die stad Chmoen, wat later Hermopolis Magna genoem is. Hy het ook in verskeie ander stede tempels gehad.

Thoth is op baie maniere uitgebeeld na gelang van die tydperk en die aspek waarop die kunstenaar wou klem lê. Hy is meestal uitgebeeld as ’n man met die kop van ’n ibis en ’n maanskyf. Soms het hy die kroon van die verenigde Egipte gedra.

Soms was hy ’n bobbejaan met die gesig van ’n hond, of ’n man met die kop van ’n bobbejaan.

Thoth het ook baie rolle in die mitologie gehad. Hy was ’n tussenganger, veral tussen die goeie en die bose; hy het seker gemaak nie een het ’n groot oorwinning oor die ander nie. Verder was hy ’n skriba van die gode, en hy het soms die eer gekry daarvoor dat hy die Egiptiese hiërogliewe en alfabette ontdek het. In die onderwêreld het hy verskyn as die aap Aän, die god van ewewig, wat gehelp het in die "weeg van die hart"-seremonie.

Die antieke Egiptenare het geglo Thoth het homself geskep. Hy was die meester van beide die fisieke en die morele wette, en daarvoor het hy maät (orde) gebruik. Daar is geglo hy het die berekenings gedoen vir die vestiging van die hemele, sterre, aarde en alles daarin. Hy het ook die beweging van die hemelliggame bepaal. Sy mag was onbeperk in die Doeat (onderwêreld) en amper so groot soos dié van Ra en Osiris.

Hy is beskou as die skrywer van alle wetenskaplike, godsdiens-, filosofie- en towerwerke. Hy het glo ook die sterrekunde, astrologie, numerologie, wiskunde en landmeting uitgevind, asook medisyne, botanie, teologie, beskaafde regering, lees, skryf en openbare rede. Daar is geglo hy was die ware skrywer van alle menslike en goddelike werke.

Thoth het ’n belangrike rol gespeel in baie Egiptiese mites. As ’n tussenganger was hy betrokke by drie groot gevegte van die gode uit verskillende tydperke: tussen Ra en Apep, tussen Heroe-Bechoetet en Set, en tussen Horus, die seun van Osiris, en Set, Osiris se broer wat hom vermoor en sy bewind oorgeneem het. In elk van die gevalle het die eersgenoemde god orde verteenwoordig en laasgenoemde god chaos. As die een god ernstig beseer is, het Thoth hom geheel om te voorkom dat die ander god ’n algehele oorwinning behaal.

Hy het ook ’n groot rol gespeel in die Osiris-mite: hy het vir Isis die towerspreuk gegee om Osiris weer lewend te maak nadat sy die stukke van sy liggaam opgetel het. So kon Osiris vir Isis ’n seun, Horus, gee. Toe Horus verslaan word, het Thoth ook die towerkrag verskaf om hom weer lewend te maak.

Volgens mites het hy ook die kalender met 365 dae geskep. Die jaar was oorspronklik net 360 dae lank en die godin Noet was onvrugbaar op dié dae en dus nie in staat om kinders te hê nie. Thoth het met die maan gedobbel vir ste van sy lig ( = 5), of 5 dae, en het gewen. In dié vyf dae was Noet vrugbaar en so het sy die lewe geskenk aan Cheroe-oer (Horus die Ouere), Osiris, Set, Isis en Nephthys.



</doc>
<doc id="90397" url="https://af.wikipedia.org/wiki?curid=90397" title="Robert de Niro">
Robert de Niro

Robert de Niro (gebore 17 Augustus 1943) is 'n Amerikaanse akteur, regisseur, vervaardiger en stemkunstenaar. Van sy bekendste rolprente is: "Mean Streets" (1973), "The Godfather: Part II" (1974), "Taxi Driver" (1976), "The Deer Hunter" (1978) en meer onlangs "Casino" (1995) en "The Good Shepherd" (2006).

De Niro is op 17 Augustus 1943 in die New Yorkse buurt Greenwich Village gebore. Hy is die seun van die skilder en beeldhouer Robert de Niro sr. en Virginia Admiral. Sy ouers skei toe hy slegs twee jaar oud was. Daarna woon hy saam met sy moeder in Little Italy (Manhattan). Sy pa het binne loopafstand gewoon en hulle het mekaar gereeld gesien.

Op tienjarige ouderdom kry hy sy eerste toneelervaring in 'n skoolproduksie, waar hy die rol van die lafhartige leeu in die "The Wizard of Oz" vertolk. Op 14 verlaat hy middelbare skool om 'n lid van 'n straatbende te word. Hierna kry hy toneelopleiding aan die "Stella Adler Conservatory of Acting" en by Lee Strasberg se "Actor's Studio".

Hy maak sy debuut as rolprentakteur in 1963 op 20-jarige ouderdom in "The Wedding Party", maar dit is eers in 1969 vrygestel.





</doc>
<doc id="90401" url="https://af.wikipedia.org/wiki?curid=90401" title="Sobek">
Sobek

Sobek (ook gespel Sochet, Sobki ens.) was in die Egiptiese mitologie ’n god van ’n komplekse en veranderlike aard. Hy is verbind met die Nyl-krokodil en is soms as een uitgebeeld, of as ’n man met die kop van ’n krokodil. Hy is ook verbind met die farao's se mag, vrugbaarheid en militêre mag. Hy was ook soms ’n god van beskerming, veral teen die gevare van die Nyl.

Sobek is eerstens ’n aggressiewe en animalistiese god wat die reputasie van die groot Nyl-krokodil gestand doen. Van sy algemene name dui op dié eienskappe: "hy wat hou van rowery", "hy wat eet terwyl hy paar" en "met gepunte tande". Hy het ook goeie dade in meer as een bekende mite verrig.

Ná sy verbintenis met Horus en sy daaropvolgende opname in die Osiris-triad van Osiris, Isis en Horus tydens die Middelryk, is Sobek verbind met Isis as ’n heler van Osiris, wat deur sy broer, Set, vermoor is in die Osiris-mite.

Vanweë dié verbintenis met heling is hy as ’n beskermende god beskou, Hy het die bose afgeweer en die onskuldiges verdedig. In die Ptolemeïese en Romeinse Egipte het die "Boek van die Faijoem" gesentreer om Sobek, en ’n groot deel is afgestaan aan die daaglikse reis van Sobek-Ra deur die lug. Dit fokus ook op Sobek se sentrale rol in die skepping as ’n manifestasie van Ra, want daarvolgens het hy uit die oerwaters van die Moerismeer te voorskyn gekom, ’n verhaal wat ’n groot ooreenkoms toon met die oorspronklike skeppingsmite van Hermopolis.




</doc>
<doc id="90402" url="https://af.wikipedia.org/wiki?curid=90402" title="Suid-Afrikaanse Sportkonfederasie en Olimpiese Komitee">
Suid-Afrikaanse Sportkonfederasie en Olimpiese Komitee

Die Suid-Afrikaanse Sportkonfederasie en Olimpiese Komitee (SASKOK) (Engels: "South African Sports Confederation and Olympic Committee") is 'n nie-winsgewende organisasie wat as die Nasionale Olimpiese Komitee (NOK) en die Nasionale Paralimpiese Komitee (NPK) vir Suid-Afrika dien. Dit is die beheerliggaam van alle sportsoorte van Suid-Afrika en koördineer die verhouding met verskeie internasionale sportfederasies. Dit is ook die liggaam wat verantwoordelik is vir Suid-Afrika se verteenwoordiging by die Statebondspele. 

'n Nasionale Olimpiese Komitee (NOK) is 'n organisasie wat die belange van individuele lande in die Internasionale Olimpiese Komitee (IOK) behartig.



</doc>
<doc id="90404" url="https://af.wikipedia.org/wiki?curid=90404" title="Taweret">
Taweret

Taweret (ook gespel Taoert, Toeat, Taoeris ens.) was in die Egiptiese mitologie ’n antieke beskermingsgodin van vrugbaarheid en geboorte. Haar naam beteken "sy wat groot is". Sy is gewoonlik uitgebeeld as ’n seekoei met katagtige eienskappe. Sy word soms verbind met ander soortgelyke godinne, soos Ipet, Reret en Hedjet.

Hoewel Ipet in die Piramidetekste van die Ou Ryk genoem word en Taweret dikwels gesien word op rituele voorwerpe uit die Middelryk, het seekoei-godinne nie ’n belangrike rol in die mitologie gespeel tot met die Nuwe Ryk (omstreeks 1550–1069 v.C.) nie. Taweret verskyn in sommige weergawes van ’n gewilde mite waarin die Oog van Ra kwaad word vir haar pa en na Nubië terugtrek in die vorm van ’n leeuwyfie. Met die Oog van Ra se uiteindelike terugkeer na Egipte neem sy die vorm van ’n seekoei aan (vermoedelik Taweret) en veroorsaak die Nylrivier se oorstromings. Daarom word sy hoofsaaklik beskou as ’n godin van vrugbaarheid en vernuwing.



</doc>
<doc id="90405" url="https://af.wikipedia.org/wiki?curid=90405" title="Gordon-versameling">
Gordon-versameling

Die Gordon-versameling in die Rijksmuseum in Amsterdam bestaan uit 353 sketse wat gemaak is tydens Robert Jacob Gordon se verblyf aan die Kaap en veral tydens sy drie reise na die binneland. Dit het belangrike kaarte en tekeninge opgelewer wat die kennis oor die inheemse bevolking, en plante en diere vergroot het. Van byna alles wat teengekom is, is tekeninge gemaak en vir hierdie doel is Gordon op sy reise van 'n tekenaar vergesel. Die meeste sketse is in pen en ink en dikwels in kleur. 

Die onderwerpe was eerstens die Khoikhoi, San en die Xhosa, hul stamhoofde, rituele, kuns en jagtogte. Alle plante en diere is in detail geteken en aandag is ook aan die fisiologie en anatomie gegee. In die versameling is landkaarte en sketse van plase en watervalle. Daar is o.a. panoramasketse van Kaapstad, die Augrabieswaterval, Plettenbergbaai, Algoabaai, Valsbaai, Kamdeboo, Robbeneiland, Knysna en Saldanhabaai. Mosselbaai is byvoorbeeld op 22 Februarie 1778 deur Johannes Schumacher geteken. Hierdie skets is 23,5cm hoog en amper 3m wyd.



</doc>
<doc id="90406" url="https://af.wikipedia.org/wiki?curid=90406" title="Tefnoet">
Tefnoet

Tefnoet of Tefenet was in die Egiptiese mitologie ’n godin van reën, vogtigheid, dou en vogtige lug. Sy is die suster en metgesel van die luggod, Sjoe, en die ma van Geb en Noet.

Haar naam beteken letterlik "daardie water" en word verbind met die Egiptiese woord vir "spoeg". Volgens sommige weergawes van die skeppingsmite het Ra (of Atoem) haar uitgespoeg, en haar naam is in latere tekste geskryf as ’n mond wat spoeg.

Anders as ander gode het Tefnoet geen enkele simbool gehad nie.

Tefnoet is ’n dogter van die songod god Ra-Atoem. Sy was getroud met haar tweelingbroer, Sjoe. Daar is verskeie weergawes van die mite oor die skepping van Tefnoet en Sjoe. In alle weergawes word sy verbind met die een of ander vorm van liggaamsvloeistof. In die skeppingsmite van Heliopolis masturbeer Atoem om Tefnoet en Sjoe te maak:

In sommige weergawes van die mite sluk Atoem sy semen in en spoeg dit uit in die vorm van die tweeling, of andersins veroorsaak sy spoeg die voortplanting. Die Kistekste bevat verwysings daarna dat Atoem Sjoe uitgenies en Tefnoet uitgespoeg het. Die Bremner-Rind-papirus en Memphis-teologie vertel dat Atoem in sy mond gemasturbeer en die semen uitgespoeg het in die vorm van die tweeling.

Tefnoet is gewoonlik uitgebeeld as ’n vrou met die kop van ’n leeuwyfie as deel van die Ennead van Heliopolis. Soms is sy ook as ’n volle leeuwyfie uitgebeeld. Op haar kop het sy dikwels ’n pruik en ’n slang of sonskyf. Soms word sy saam met Sjoe uitgebeeld as ’n tweekoppige wese.



</doc>
<doc id="90407" url="https://af.wikipedia.org/wiki?curid=90407" title="Wepwawet">
Wepwawet

Wepwawet (ook gespel Oepoeaoet, Wepawet ens.) was in die Egiptiese mitologie ’n oorlogsgod. Sy naam beteken "hy wat die weë open" en hy is dikwels uitgebeeld as ’n wolf.

Hy is oorspronklik as ’n wolfgod beskou. Mettertyd het die verbintenis met oorlog, en dus die dood, daartoe gelei dat hy beskou is as die een wat die weë vir die geeste van die dood open na en deur die Doeat (onderwêreld). Deur dié verbintenis en die ooreenkoms tussen die wolf en jakkals, is Wepwawet verbind met Anoebis, wat eindelik as sy pa beskou is. As ’n jakkals is hy ook verbind met Set, en is hy beskou as Set se seun. Daarop word Wepwawet dikwels met Anoebis verwar.

In latere kuns is Wepwawet uitgebeeld as ’n wolf of jakkals, of as ’n man met die kop van ’n wolf of jakkals. Hy is ook uitgebeeld met die klere van ’n soldaat en met militêre wapens soos die knots en pyl en boog.



</doc>
<doc id="90408" url="https://af.wikipedia.org/wiki?curid=90408" title="Anch">
Anch

Die anch of ankh, ook bekend as die sleutel van die lewe en die sleutel van die Nyl, was die Antieke Egiptiese karakter vir "lewe".

Dit het die begrip van ewige lewe verteenwoordig. Die Egiptiese gode is dikwels uitgebeeld met ’n anch in die hand, of een in elke hand met die arms oor die bors gekruis. Die oorsprong daarvan is onseker.



</doc>
<doc id="90413" url="https://af.wikipedia.org/wiki?curid=90413" title="Koppelteken">
Koppelteken

'n Koppelteken is 'n leesteken wat dieselfde as 'n minusteken lyk en word gebruik om verskillende begrippe met mekaar te verbind.

Dus, wanneer 'n woord bestaan uit 'n samestelling van meer as een woord, soos bv. tennis + baan = tennisbaan, word 'n koppelteken gebruik slegs om verwarring te voorkom of om leesbaarheid te verbeter. In baie gevalle moet eie oordeel gebruik word, maar wees altyd versigtig om nie die koppelteken onnodig te gebruik nie. In baie gevalle kan 'n saamgestelde woord sonder 'n koppelteken geskryf word. As jy twyfel oor watter koppeltekenreël hieronder toegepas moet word op 'n saamgestelde woord, skryf altyd eers die woord sonder 'n koppelteken: As dit verstaanbaar is, los dit so. As dit verwarrend of moeilik is om te lees, gebruik 'n koppelteken.

Waar daar 'n opeenhoping van vokale is, word 'n koppelteken gebruik om lees te vergemaklik.

As die woord 'n samestelling is tussen 'n stam en 'n voorvoegsel waarvan die voegsel van klassieke afkoms is, en daar 'n klinkeropeenhoping is, kan jy 'n koppelteken óf 'n deelteken gebruik. Jy kan enige gebruik (koppelteken of deelteken), maar die Taalkommissie meen dat (a) voegsels met meer as een lettergreep neig om met 'n koppelteken gespel te word, en (b) voegsels in die vorm =[a]+[a]= en =[o]+[o]= neig om 'n koppelteken te gebruik.

Voorbeelde:

Let wel, gebruik eie oordeel. Die volgende woorde kan sonder 'n koppelteken geskryf word:

'n Koppelteken word gebruik om die betekenis van die woord duidelik te maak. Sonder die koppelteken sal die woord 'n ander betekenis hê. Bv:

hidro-elektries, multi-etnies ('n mens kan redeneer dat hierdie ook 'n opeenhoping van vokale is)

Let egter op dele wat saam hoort:
Hier moet ook meestal eie diskresie gebruik word:

'n Koppelteken kan tussen dele geplaas word, bv:
aan-af-skakelaar, soet-suur, ja-nee-toets, Pta-Jhb-pad, manies-depressief (wat eintlik beteken "manies en depressies", nie "manies depressief" nie)


In 'n samestelling waar die tweede woorddeel met 'n hoofletter begin, en waar 'n koppelteken gebruik word, behou daardie woorddeel sy hoofletter.

Bv: half-Brits, nie-Christen, pro-Frans, rooi-Chinees, nie-Duitsers, nie-Bybelse.

Samestellings in die vorm [eks|nie|non|oud][nie-eienaam] kry nie 'n koppelteken nie:
Samestellings in die vorm [eks|nie|non|oud][eienaam] kry dit wel 'n koppelteken en die eienaam behou sy hoofletter:
Uitsonderings is natuurlik samestellings met "isme", waar die hoofletter opsioneel is, in welke geval die koppelteken dus ook opsioneel sal wees.

Bv: so-so, toi-toi.

Reduplikasies (woorde wat herhaal word in 'n woord) kry 'n koppelteken, en dit geld vir afleidings ook. Dus word "tok-tokkie" met 'n koppelteken geskryf, anders as vroeër.

Samestellings met sulke reduplikasies word met 'n verdere koppelteken geskryf, byvoorbeeld dum-dum-koeël (en nie "dum-dumkoeël" nie). As daar 'n afkapteken in die middel van die woord is, en dis ook 'n reduplikasie, kom daar ook 'n koppelteken.

Gedeeltelike reduplikasies kry geen koppelteken nie, dus tiptop en pingpong (nie tip-top en ping-pong nie, behalwe in gevalle soos waar die woord beteken "tip en top" en "ping of pong").

As 'n reduplikasie plaasvind by 'n bestaande woord waarvan die eerste deel geredupliseer word, kom daar wel 'n koppelteken, byvoorbeeld "hondmak" en "hond-hondmak" (die eerste woord was hondmak, nie hond-hond nie).


'n Samestelling met so 'n woord en nog 'n woord, geskied met nóg 'n koppelteken, byvoorbeeld piet-my-vrou-wyfie (nie piet-my-vrouwyfie nie). Dié reël geld egter net as dit 'n woordding is wat gewoonlik gekoppeld saam voorkom. Samestellings van woordgroepe waar die eerste woordgroep nie as los groep gekoppel sou word nie, hoef nie 'n koppelteken te kry nie. Dus is "kaas-en-wyn-okkasie" en "kaas-en-wynokkasie" beide korrek, want "kaas en wyn" as een woord wat 'n enkele ding beskryf, bestaan nie. Tog kan jy praat van "'n kaas-en-wyn", maar dis eintlik 'n informele inkorting van die langer woord. As die woordding of woorddeel egter 'n byvoeglike funksie het, word dit sonder koppelteken los geskryf, byvoorbeeld "voor die hand liggende oplossing" en "op en wakker studente" (nie "voor-die-hand-liggende oplossing" of "op-en-wakker studente" nie). Woorddinge soos dié waarvan ons hier praat, se agtervoegsels word nie gekoppel met 'n koppelteken nie.

Samestellings van eiename of persoonsagtige name met "-hulle", kry 'n koppelteken:

Piet-hulle, vrouens-goed

Telwoorde en breuke waarin "en" voorkom, kan óf los óf met 'n koppelteken geskryf word, maar nie vas nie.

Dus, beide "drie-en-veertig" en "drie en veertig" is korrek.


As 'n leenwoord in sy oorspronklike taal 'n koppelteken het, behou hy sy koppelteken in Afrikaans.

As jy 'n vaste uitdrukking in 'n vreemde taal met 'n Afrikaanse woord koppel, gebruik jy 'n koppelteken tussen die laaste woord van die uitdrukking en die Afrikaanse woord, byvoorbeeld "en suite-badkamer" of "ex parte-aansoek", en nie "en-suite-badkamer" of "ex-parte-aansoek" nie.

Die Taalkommissie dink hy het geen mandaat om te sê hoe ons plekname in Suid-Afrika spel nie, en sê dis die taak van die regering. Maar hy gee tog riglyne:


Saamgestelde rigtings (soos windrigtings) word met 'n koppelteken geskryf bv noord-wes, suid-oos, suid-suid-wes, ens.

Wanneer dit deel van 'n naam vorm, word dit met 'n hoofletter gespel, bv Noord-Wes Europa.

Name van mense wat samestellings is van twee eiename, kan met of sonder 'n koppelteken geskryf word, maar as dit 'n koppelteken kry, dan begin albei met 'n hoofletter. Bv:

Rangsamestellings met adjunk, assessor, assistent, hoof, kandidaat, leerling, mede, onder, staf, sub, en visie as eerste lid kry geen koppelteken nie. Bv: assistentoffisier, hoofklerk, leerlingbestuurder, medebestuurder, ondervoorsitter.

Saamgestelde range wat samestellings van twee range is (dus nie net 'n voegsel plus 'n rang nie) kry wel 'n koppelteken. Sulke saamgestelde range kry ekstra koppeltekens by as daar voegsels vooraan gesit word. Bv: hoofspeurder, en speurder-sersant, en hoof-speurder-sersant (nie hoofspeurder-sersant nie).




</doc>
<doc id="90414" url="https://af.wikipedia.org/wiki?curid=90414" title="Mondopeningseremonie">
Mondopeningseremonie

Die Mondopeningseremonie was ’n Antieke Egiptiese ritueel wat beskryf is in begrafnistekste soos die Piramidetekste.

Die seremonie het behels dat die mond van ’n standbeeld of mummie met towerkrag oopgemaak word sodat dit kon asemhaal en praat. Daar is bewyse van dié ritueel uit die Ou Ryk tot die Romeinse Tydperk. Spesiale gereedskap en gelukbringers is gebruik om die seremonie uit te voer.

Die Egiptenare het geglo ’n mens moet kos en water in die hiernamaals hê sodat sy siel kon oorleef. Die Mondopeningseremonie moes dus verseker dat die persoon in die hiernamaals kon eet en drink.

Die seremonies het uit 75 "episodes" bestaan, en die volledigste vorm het die volgende ingesluit:

Die Boek van die Dooies bevat ook ’n towerspreuk vir die proses wat die afgestorwene self kon gebruik:

Ooreenkomste tussen die Mondopeningseremonie en Psalm 51 is waargeneem. Die ooreenkomste sluit in:



</doc>
<doc id="90416" url="https://af.wikipedia.org/wiki?curid=90416" title="Paul L. Smith">
Paul L. Smith

Paul L. Smith was 'n Amerikaanse akteur en komediant. Hy was veral bekend vir sy rol in "Popeye" (1980).

Paul Lawrence Smith is op 24 Junie 1936 in Everett, Massachusetts in die Verenigde State van Amerika gebore. Hy werk aanvanklik as 'n uitsmyter ("bouncer") en lyfwag voordat hy in die rolprentbedryf beland. Hy het 'n swart gordel in taekwondo.

Smith speel meestal die rol van groot ouens en skurke in films, soos die rol van Bluto in Popeye. Hy het 'n opvallende baard.

In 2006 emigreer hy na Israel en neem die naam Adam Eden aan. Hy is op 25 April 2012 by sy huis in Ra'anana, Israel oorlede.

Van sy noemenswaardige rolprente:


</doc>
<doc id="90421" url="https://af.wikipedia.org/wiki?curid=90421" title="Egiptiese tweelettertekens">
Egiptiese tweelettertekens

Tweeletter-hiërogliewe is Egiptiese simbole wat uit twee letters bestaan – dit kan ’n kombinasie van klinkers of medeklinkers wees. In geskrewe Egipties is daar drie soorte hiërogliewe: eenlettertekens, wat een waarde voorstel (dus die alfabettekens), tweeletter- en drielettertekens.




</doc>
<doc id="90422" url="https://af.wikipedia.org/wiki?curid=90422" title="Egiptiese drielettertekens">
Egiptiese drielettertekens

Drieletter-hiërogliewe is Egiptiese simbole wat uit drie letters bestaan – dit kan ’n kombinasie van klinkers of medeklinkers wees. In geskrewe Egipties is daar drie soorte hiërogliewe: eenlettertekens, wat een waarde voorstel (dus die alfabettekens), tweeletter- en drielettertekens.




</doc>
<doc id="90425" url="https://af.wikipedia.org/wiki?curid=90425" title="Uitsmyter">
Uitsmyter

Uitsmyter kan na een van die volgende verwys:



</doc>
<doc id="90428" url="https://af.wikipedia.org/wiki?curid=90428" title="Piet Uys">
Piet Uys

Petrus Lafras Uys is gebore op Potteberg in die distrik Swellendam op 10 Julie 1797, hy was 'n Voortrekkerleier wat in 'n vergeldingsekspedisie teen die Zoeloes omgekom het in die Slag van Italeni in 6 April 1838. Hy het die grootste gedeelte van sy vroeëre lewe aan die Oosgrens deurgebring, hy het ook deelgeneem aan die Sesde Grensoorlog en in 1837 sluit hy aan by 'n geselskap wat uit 23 waens van 100 tot 'n 150 trekkers aan, wat deur sy vader Jacobus Uys gelei is. Sy vader Jacobus Uys was ook in 1837 geeer met 'n Bybel van die Britse Setlaars wat op Grahamstad aan hom gee is. Hy het 'n rol gespeel in die beplanning van die regering van die Trekkers en om hulle te motiveer om KwaZulu-Natal binne te gaan. Hy sterf op 6 April 1838 saam met sy seun Dirkie Uys by Italeni nadat hulle deur die Zoeloes omsingel was.

Piet Uys se geboortedag is onbekend, maar hy is op 23 Oktober 1797 in Swellendam gedoop. Sy pa was ’n baie godsdienstige man en het die bynaam van Koos Bybel gehad. Die gesin het later na Uitenhage getrek, waar Koos Uys verskeie besighede besit het. Hulle het ook naby die huidige Humansdorp geboer.

Op 18 is Uys met sy niggie, Alida, getroud. Hulle het drie kinders gehad. Hy het onder Britse gesag aan die Vierde en Vyfde Grensoorloë deelgeneem, waar hy as leier na vore getree het. In 1834 het hy ’n sogenaamde kommissietrek (verkenningstog) met die oog op ’n “landsverlating” (soos die Groot Trek soms deur die Trekkers self genoem is) Natal toe gelei. Hy het met ’n baie gunstige oordeel teruggekeer, maar sy trek daarheen is deur die Sesde Grensoorlog vertraag.

Die beeld word soms van die Voortrekkers geskep dat almal veeboere was wat reeds voor die Trek semi-nomadiese lewens gelei het en boonop nie goed ontwikkeld was nie. Dit geld beslis nie vir die Uys-familie nie. Trouens, in hulle persoonlike vriendekring het mense soos sir Benjamin D’Urban (goewerneur aan die Kaap) sowel as die latere goewerneur, sir Harry Smith, getel. Terwyl hulle wel geboer het, het hulle ook ander sakebelange gehad.

Voor die Sesde Grensoorlog in 1835 uitgebreek het, het Uys op ’n kommissietrek, oftewel verkenningstog, Natal toe vertrek. Hy is deur sy vrou en nog ’n aantal ander familielede vergesel. Daar word vertel dat, toe hy dié streek die eerste keer gesien het, hy gesê het dat slegs die paradys mooier kon wees. Die geselskap het Port Natal (later Durban) besoek en voorlopige onderhandelings met die Zoeloe-koning, Dingaan, aangeknoop.
Die geselskap is vriendelik deur Dingaan ontvang. Die gedagte dat grond permanent verkoop kan word, het nie in die Afrika-tradisie bestaan nie. Verblyfreg kon wel teen vergoeding gegee word. Dit was waarskynlik wat Dingaan in gedagte gehad het. Uys het vertrek om die goeie nuus in die Kaapkolonie mee te deel. Een van Uys se seuns is by Dingaan agtergelaat, as ’n teken dat hulle bedoelings opreg was. Hierdie seun het egter so verlang, dat Dingaan besluit het om hom vry te laat. Twee getroue soldate moes Uys junior vergesel tot hulle die geselskap ingehaal het.

Dit het die Uyse langer as verwag geneem om Natal toe terug te keer, omdat hulle eers aan die Sesde Grensoorlog deelgeneem het en daarna kopers vir hulle plase moes vind. Teen 1837 het die Uys-Trek (omtrent 100 mense) uit die omgewing van Uitenhage vertrek. Hulle goeie verhouding met die Britse Setlaars, wat sedert 1820 in die Oos-Kaap gevestig het, is bewys met die skenking van ’n Engelse Bybel. Dit was ’n afskeidsgeskenk wat ’n groot getal Setlaars tydens ’n plegtige seremonie aan Uys oorhandig het.
Die hoof van die Uys-trek was eintlik Piet Uys se pa, Jacobus, of Koos Bybel. Piet was egter ’n dinamiese persoon en kragtige karakter, terwyl sy pa teen die tyd van die Trek al effens bejaard was. Piet was dus in praktyk die leier. Soos verskeie ander Trekleiers, het Uys sy naam as aanvoerder in die Grensoorloë aan die Kaapse Oosgrens gemaak. Hy kon ook nie verstaan dat die Britse regering telkens die maatreëls wat volgens die grensboere noodsaaklik vir rus en vrede was, teruggetrek het nie.

Toe Uys in 1837 by die Voortrekkers aansluit, was hy ontnugter dat hulle reeds ’n grondwet opgestel en regeerders aangewys het, nog voor hy daar was. As gevolg van sy verkenningstog het hy waarskynlik gevoel dat hy die voortou moes neem, veral as daar verder met Dingaan onderhandel moes word. Daarom het hy geweier om die verkose regering te erken en aangedring dat ’n nuwe grondwet op model van die VSA s’n geskryf moes word. Die ander het hulle nie te veel aan Uys se protes gesteur nie.

Teen hierdie agtergrond het Uys besluit om eers vir Hendrik Potgieter, die ander trekleier wat tot geen posisie verkies is nie, na die land oorkant die Vaalrivier te vergesel. Potgieter het geglo dat die Trek in daardie rigting moes gaan, maar dat die Matabeles onder Silkaats se mag eers gebreek moes word. Potgieter en Gerrit Maritz het reeds met ’n vorige veldtog oorwinnings oor die Matabeles behaal, maar hulle was steeds ’n bedreiging op die Hoëveld van die latere Transvaal en Vrystaat. Uys het dus saam met Potgieter op ’n uiters suksesvolle veldtog vertrek, waartydens Silkaats (of Mzilikazi, die Matabele-koning) se mag gebreek is. Die hele stam het noord van die Limpopo in die huidige Zimbabwe hervestig.
Met die twee leiers se terugkeer na die gekombineerde Voortrekker-geselskap, het hulle dit verlate gevind. Die Trek het reeds Natal toe vertrek. Potgieter het besluit om in die latere Vrystaat agter te bly, maar Uys het tog na die ander Voortrekkers vertrek. Daar het hy egter so onwelkom gevoel, dat hy na Potgieter teruggekeer het, al het hy geglo dat die Trek Natal toe moes lei.

Na koning Dingaan van die Zoeloes die Voortrekkers se “goewerneur”, Piet Retief, vermoor en ander Trekkers aangeval het, het Uys en Potgieter albei Natal toe vertrek om ’n strafekspedisie te onderneem. Sommige lede van die Uys-trek was deel van Retief se geselskap, wat ernstige emosies uitgelok het.
Tydens Uys en Potgieter se veldtog teen Silkaats, of die maande daarna in die Vrystaat, moes daar verwydering tussen hulle ingetree het. Nie een was bereid om die veldtog teen Dingaan onder die ander se leierskap aan te pak nie. Uiteindelik is besluit dat elkeen aan die hoof van sy eie manne, maar in een kommando, sou uittrek. Uit die staanspoor was daar meningsverskille, wat nie ’n besonder suksesvolle veldtog voorspel het nie.

Hierdie strafekspedisie is met ’n perdekommando aangepak. Dit was ook die geval met die hoogs suksesvolle ekspedisie teen Silkaats. Zoeloeland was egter ’n ander saak, want die terrein was meer bos- en bergagtig. Die Zoeloes se voetsoldate kon makliker beweeg en die perderuiters in ’n lokval lei.

By Italeni is die Voortrekkers juis in ’n lokval gelei. Toe hulle moes besluit om aan te val of nie, het die twee leiers teenoorgestelde standpunte ingeneem. Uys wou aanval en Potgieter nie. Uys het uitgeroep dat as Potgieter te bang was, hy die Zoeloes net met sy eie manne sou aanval. Potgieter het wel aan die aanval deelgeneem, maar baie halfhartig.

Tydens die Slag van Italeni het ’n Zulu-assegaai Uys se rug tussen sy blaaie binnegedring. Dit was gou duidelik dat hy sou sterf, maar Uys het enige hulp van sy manne van die hand gewys. Hy was bang dat hulle ook gewond of gedood sou word. Uiteindelik is hy op sy perd se rug, met sy seun Dirkie aan sy sy, dood. Dit was vir sy ondersteuners ’n geweldige slag.



</doc>
<doc id="90431" url="https://af.wikipedia.org/wiki?curid=90431" title="Trafalgar, KwaZulu-Natal">
Trafalgar, KwaZulu-Natal

Trafalgar is 'n klein kusdorp in KwaZulu-Natal, Suid-Afrika. Die dorp lê in die Ray Nkonyeni Plaaslike Munisipaliteit wat onder die Ugu-distriksmunisipaliteit ressorteer. In 2011 het hier 400 mense gebly.



</doc>
<doc id="90432" url="https://af.wikipedia.org/wiki?curid=90432" title="Bydrae">
Bydrae

'n Bydrae is jou aandeel in 'n saak, hetsy positief of negatief. Bydra is die aksie om te gee. "Bydrae" is 'n selfstandige naamwoord terwyl "bydra" 'n werkwoord is. Byvoorbeeld:



</doc>
<doc id="90434" url="https://af.wikipedia.org/wiki?curid=90434" title="52-voet Motorreddingsboot">
52-voet Motorreddingsboot

Die Amerikaanse Kuswag bedryf vier 52-voet Motorreddingsbote, wat sy vloot van 227 47-voet Motorreddingsbote aanvul. Hierdie skepe is gebou in 1960, en verplaas 32 ​​ton. Die vier skepe is almal gestasioneer in die Pasifiese Noordweste.


</doc>
<doc id="90435" url="https://af.wikipedia.org/wiki?curid=90435" title="Union-Redery">
Union-Redery

Die Union-Redery is in 1853 gestig as die "Union Steam Collier Co." maar in 1857 is dit verander na 'n passasiersdiens toe die eerste skip, die "Dane", in Kaapstad aangekom het. Dit was die eerste gereelde stoomskipdiens tussen Engeland en Suid-Afrika. Later het dit die poskontrak gekry wat dit vanaf 1876 af met die Castle-redery gedeel het. Die skepe het elke twee weke geseil. In 1900 het dit saamgesmelt met die Castle-redery om Union-Castle-Redery te vorm. Teen daardie tyd het die Union-redery oor 19 skepe van altesaam 104 107 ton beskik.



</doc>
<doc id="90436" url="https://af.wikipedia.org/wiki?curid=90436" title="Union-Castle-Redery">
Union-Castle-Redery

Die Union-Castle-Redery is in 1900 gestig na die samesmelting van die Union-Redery met die Castle-Redery. Aanvanklik is die firma deur Donald Currie & Co bestuur maar later is die beheer oorgeneem deur die "Royal Mail Steam Packet Company" waarvan sir Owen Phillips aan die hoof was. Hierdie reëling het in 1932 tot 'n einde gekom toe die Union-Castle Mail Steamship Company sy onafhanklikheid hervat het. In 1956 is die beheer deur die Cayvier, Irvine-groep oorgeneem. In 1965 is verkeie groot skepe aan Safmarine verkoop.



</doc>
<doc id="90437" url="https://af.wikipedia.org/wiki?curid=90437" title="Castle-Redery">
Castle-Redery

Die Castle-Redery is in 1872 deur sir Donald Currie gestig as 'n stoomboot-redery. Die naam is in 1986 amptelik aanvaar toe die poskontrak tussen die Castle- en Union-Redery verdeel is. In 1900 het die twee rederye saamgesmelt om die Union-Castle-Redery te vorm. Op daardie stadium het Castle-redery oor 20 skepe beskik met 'n tonnemaat van 108,886 ton.



</doc>
<doc id="90438" url="https://af.wikipedia.org/wiki?curid=90438" title="Ptolemeus I Soter">
Ptolemeus I Soter

Ptolemeus I Soter (Grieks vir "Ptolemeus die Redder", ook bekend as Ptolemy Lagides; omstreeks 367-283 v.C.) was ’n Masedoniese generaal onder Alexander die Grote wat van 323 tot 283 v.C. die heerser van Antieke Egipte was. Hy was ook die stigter van die Ptolemeïese Ryk en het die titel farao opgeëis.

Sy ma was Arsinoe van Masedonië en hoewel sy pa onbekend is, beskryf verskeie bronne hom as óf die seun van Lagus, ’n Masedoniese edelman, óf die buite-egtelike seun van Philippos II van Masedonië (wat hom, as dit waar is, die halfbroer van Alexander maak). Dit kan ook wees dat die laaste weergawe gefabriseer is om die Ptolemeïese Ryk glorieryker te maak.

Ptolemeus was een van Alexander se getroue generaals en een van sy sewe "lyfwagte". Hy was ’n paar jaar ouer as Alexander en ’n vriend sedert hul kinderdae.

Hy is opgevolg deur sy seun, Ptolemeus II Philadelphus.




</doc>
<doc id="90439" url="https://af.wikipedia.org/wiki?curid=90439" title="Ptolemeus II Philadelphus">
Ptolemeus II Philadelphus

Ptolemeus II Philadelphus (309–246 v.C.) was van 283 v.C. tot met sy dood koning van Antieke Egipte. Hy was die seun van die stigter van die Ptolemeïese Ryk, Ptolemeus I Soter. Hy het twee broers gehad: Ptolemeus Keraunos en Meleager, wat onderskeidelik in 281 en 279 v.C. koning van Masedonië geword het. Ptolemeus was eers getroud met Arsinoe I, wat die ma van sy wettige kinders was, en daarna met sy bloedsuster, Arsinoe II.

Tydens Ptolemeus II se bewind was die materiële en letterkundige rykdom van die hof in Alexandrië op ’n hoogtepunt. Hy het die Museum en Biblioteek van Alexandrië opgerig, asook ’n gedenkstele, die Groot Mendes-stele.




</doc>
<doc id="90440" url="https://af.wikipedia.org/wiki?curid=90440" title="Ptolemeus III Euergetes">
Ptolemeus III Euergetes

Ptolemeus III Euergetes (bewind: 246–222 v.C.) was die derde koning van Antieke Egipte se Ptolemeïese Ryk.

Hy was die oudste seun van Ptolemeus II Philadelphus en sy eerste vrou, Arsinoe I, en het in 246 v.C. aan die bewind gekom ná sy pa se dood. Hy was met Berenike II getroud.

Ptolemeus III was verantwoordelik vir die eerste bekende voorbeeld van ’n reeks verordeninge wat hy in twee tale laat publiseer het. Dit is in 218 v.C. opgevolg deur die Verordening van Memphis van sy seun, Ptolemeus IV, en in 196 v.C. deur die beroemde Rosettasteen van sy kleinseun, Ptolemeus V.



</doc>
<doc id="90441" url="https://af.wikipedia.org/wiki?curid=90441" title="Ptolemeus IV Philopator">
Ptolemeus IV Philopator

Ptolemeus IV Philopator (bewind: 221–205 v.C.) was die vierde koning van Antieke Egipte se Ptolemeïese Ryk. Hy was die seun van Ptolemeus III Euergetes en sy vrou, Berenike II, en het in 221 v.C. aan die bewind gekom. Hy was met Arsinoe III getroud.

Die verval van die Ptolemeïese Ryk het tydens sy bewind begin. Hy is deur ander mans en vroue oorheers wat regeer het nes hulle wou. Eiebelang het sy ministers daartoe gelei om invalle van buite af te keer en die noordelike grense vir die res van Ptolemeus se bewind vas te stel.

Philopator was geneig tot orgastiese vorms van godsdiens en letterkundige liefhebbery, en het ’n tempel vir Homeros laat bou. Hy is omstreeks 220 v.C. getroud met sy suster, Arsinoe III, maar is oorheers deur sy minnares, Agathoclea.



</doc>
<doc id="90442" url="https://af.wikipedia.org/wiki?curid=90442" title="Gentrifikasie">
Gentrifikasie

Gentrifikasie (afgelei van die Engelse "gentrification") is 'n sosiologiese vakterm wat na sosio-ekonomiese strukturele veranderings in sekere stedelike buurte verwys waartydens hoogbesoldigde beroepsmense, ondernemings, plaaslike owerhede of aktiviste begin om wonings en ander eiendomme in eertydse arm woonbuurte oor te neem en op te knap. Alhoewel dié proses ekonomiese groei aanwakker, asook vestiging van nuwe besighede bevorder en misdaadsyfers laat daal, lei dit dikwels tot migrasieprosesse waardeur bewoners uit laer inkomstegroepe, maar ook talle besighede, wat nie die hoër huurgelde en eiendomspryse kan bekostig nie, uit hul tradisionele buurte verdryf en deur nuwe welgestelde inwoners vervang word.

As vakterm is gentrifikasie vir die eerste keer in die 1960's deur die Britse sosioloog Ruth Glass gebruik wat wetenskaplike ondersoek insake sosiale veranderings in die Londense stadsdeel Islington gedoen het. Dit is afgelei van die Engelse term "gentry" ("lae adel") en word sedertdien algemeen gebruik om prosesse van sosiale statusverandering in stedelike omgewings te beskryf.


</doc>
<doc id="90443" url="https://af.wikipedia.org/wiki?curid=90443" title="Ptolemeus V Epiphanes">
Ptolemeus V Epiphanes

Ptolemeus V Epiphanes (bewind: 204–181 v.C.) was die vyfde koning van Antieke Egipte se Ptolemeïese Ryk. Hy was die seun van Ptolemeus IV Philopator en sy vrou, Arsinoe III, en het in 204 v.C. op vyfjarige ouderdom aan die bewind gekom ná sy pa se dood. ’n Reeks regente het die ryk lamgelê.
’n Opstand wat in 197 v.C. begin het, is wreed onderdruk; in sommige weergawes word Epiphanes self as ’n tiran beskryf. Die oorlog tussen noord en suid sou tot in 185 v.C. duur.

Op die broemde Rosettasteen en ander steles is Ptolemeus V se bewind in drie tale bevestig en is aangekondig dat hy ’n god geword het. Die Rosettasteen sou linguiste later help om Egiptiese hiërogliewe te ontsyfer.

Sy oudste seun, Ptolemeus VI Philometor (181–145 v.C.), het hom as kind opgevolg onder die regenstakp van sy ma, Cleopatra I.



</doc>
<doc id="90444" url="https://af.wikipedia.org/wiki?curid=90444" title="Ptolemeïese Ryk">
Ptolemeïese Ryk

Die Ptolemeïese Ryk (Grieks: Πτολεμαϊκὴ βασιλεία, "Ptolemaïkḕ Basileía") was ’n Hellenistiese koninkryk in Antieke Egipte. Dit is deur Ptolemeus I Soter gestig ná die dood van Alexander die Grote in 323 v.C., en het geëindig met die dood van Cleopatra VII en die Romeinse verowering van Egipte in 30 v.C.

Die stigter van hierdie dinastie was Ptolemeus I Soter wat 'n generaal in Alexander die Grote se leër was en van hom die posisie van satraap (goewerneur) van die provinsie Egipte ontvang het, nadat Alexander se eerste satraap Kleomenes vanweë korrupsie afgesit, bereg en gedood is. Ná Alexander se dood het Ptolemeus aanvanklik die gesag van die regent Perdikkas in Babilon erken, maar in 321 v.C. het Ptolemeus Perdikkas se leër naby Memfis verslaan en het hy koning van 'n onafhanklike ryk geword. 
In 305 v.C. het Ptolemeus I Soter homself tot farao van Egipte verklaar en ’n magtige Hellenistiese dinastie gestig wat gestrek het van Suid-Sirië tot Cyrene in Libië, en suid tot by Nubië. Alexandrië het die hoofstad geword en was ’n sentrum vir Griekse kultuur en handel.

Hoewel die Ptolemeïese koninkryk ook buite Egipte gebiede beheers het, was Egipte die hartland en het Ptolemeus as farao opgetree. Sy Egiptiese naam was Meryamon Setepenre "Geliefd deur Amon, gekies deur Ra".

Die Ptolemeïese konings het hulself die opvolgers van die farao's genoem om erkenning te kry onder die Egiptiese bevolking. Die latere Ptolemeërs het die Egiptiese tradisie gevolg om met hul susters te trou en het hulself op openbare monumente laat uitbeeld in 'n Egiptiese kunsstyl. Hulle het ook deelgeneem aan die Egiptiese godsdienslewe. 
Die Ptolemeërs moes egter dikwels rebellies onderdruk en was betrokke in buitelandse en burgeroorloë wat gelei het tot die verval van die ryk en sy anneksasie deur die Romeinse Ryk. Die Hellenistiese kultuur het in Egipte floreer regdeur die Romeinse en die Bisantynse tydperk tot met die Moslemse verowering van die land.

Die laaste farao was Cleopatra VII. In haar tyd het die mag van die Romeine so groot geword dat Egipte 'n Romeinse provinsie geword het. Kleopatra het geprobeer om dit teen te hou deur eers 'n verhouding met Julius Caesar te begin. Hulle het 'n seun Caesarion gehad. Later het sy 'n verhouding met Marcus Antonius gehad. Hy het egter die burgeroorlog teen Octavianus verloor. Beide die Romeinse Drieman Markus Antonius en die Egiptiese koningin het selfmoord gepleeg en Egipte het 'n Romeinse provinsie geword.



</doc>
<doc id="90447" url="https://af.wikipedia.org/wiki?curid=90447" title="30 v.C.">
30 v.C.






</doc>
<doc id="90448" url="https://af.wikipedia.org/wiki?curid=90448" title="69 v.C.">
69 v.C.




</doc>
<doc id="90450" url="https://af.wikipedia.org/wiki?curid=90450" title="Mendelssohn-versameling">
Mendelssohn-versameling

Die Mendelssohn-versameling van Africana word gehuisves in die Parlementsbiblioteek in Kaapstad. Dit bestaan uit boeke, pamflette, landkaarte en honderde oorspronklike skilderye en tekeninge.

Sidney Mendelssohn is op 31 Desember 1860 in Exeter as seun van 'n rabbi gebore. In Suid-Afrika vestig hy hom as diamanthandelaar, word voorsitter van die New Bultfontein Mining Company en stigter, besturende direkteur en later voorsitter van die Vaal River Diamond Co. Op die vooraand van die Tweede Vryheidsoorlog begin hy belangstel in Africana en ontwikkel tot een van die voorste versamelaars en kenners op die gebied. Mendelssohn het vier boeke oor die geskiedenis van die Jodedom geskryf. In 1920 publiseer hy sy bekendste werk "The Jews of Asia: especially in the 16th and 17th century". Die dorpie Sydney on Vaal is gebou op grond waarvan hy die eienaar was en daarom dra die dorpie na bewering sy naam. Hy is op 26 September 1917 in Londen oorlede.

Elf jaar lank werk hy aan die "South African Bibliography". Dit bevat meer as 9 000 noemenswaardige verwysings na Afrika vanaf die vroeë Portugese ontdekkers tot 1910. Die twee dele is in 1911 gepubliseer en word nog as een van die belangrikste werke in sy soort beskou en dit het 'n groot bydrae tot die kulturele ontwikkeling van Suider-Afrika gelewer.

In sy testament het hy sy hele Africana-versameling aan die volk van Suid-Afrika bemaak. Daaronder is 134 sketse deur Thomas William Bowler (1812–1869). Mendelssohn se wens was dat sy versameling na sy dood verder uitgebou sou word. Die staat het William Jardine (1867–1948) se Africana-bibiloteek aangekoop en by die Mendelssohn-versameling gevoeg.



</doc>
<doc id="90451" url="https://af.wikipedia.org/wiki?curid=90451" title="Gelede woorde">
Gelede woorde

Gelede woorde, oftewel komplekse, kom voor in die veld van morfologie waar hulle die teenoorgestelde van simplekse (ongelede woorde) is. Waar 'n simpleks beskryf kan word as 'n woord wat nie morfologies ontleedbaar is nie soos "die", "daar", "nou" en "gister", is 'n kompleks daarenteen 'n morfologies ontleedbare woord, soos "kêrel+tjie" en "ridder+lik".

Die belangrikste ongelede woorde word in die selfstandigenaamwoord-, adjektief- en werkwoordklas aangetref. Van Huyssteen noem dat die onderskeid tussen simplekse en komplekse nie verwar moet word met die onderskeid tussen meerlettergreppige woorde (dit is woorde wat uit meer as een lettergreep bestaan, soos tafel bestaan uit “ta” en “fel”) en enkellettergreppige woorde (dit is woorde wat uit slegs een lettergreep bestaan, soos blad en poot) nie. 



</doc>
<doc id="90452" url="https://af.wikipedia.org/wiki?curid=90452" title="Apriës">
Apriës

Apriës (Grieks: Ἁπρίης) is die naam waarby Herodotus en Diodorus Wahibre Haaibre genoem het; hy was van 589 tot 570 v.C. die vierde farao van die 26ste Dinastie van Antieke Egipte. Manetho het hom Waphres genoem en korrek aangeteken dat hy 19 jaar lank regeer het. Apriës word ook Gofra genoem in Jeremia 44:30.

Apriës het die troon in Februarie 589 v.C. geërf van sy pa, Psamtik II, en het sy pa se geskiedenis van buitelandse inmenging in die sake van Palestina voortgesit. Hy het baie gebou en het aanbouings laat doen aan verskeie tempels.

Apriës se bewind was vol interne probleme. In 588 v.C. het hy ’n leër na Jerusalem gestuur om dit teen Babiloniese invalle deur Nebukadnesar II te beskerm. Sy leër is gou verslaan en Jerusalem is ná ’n beleg van 18 maande in óf 587 óf 586 v.C. deur die Babiloniërs verwoes. Ná nog ’n onsuksesvolle poging om in die politiek van Juda in te meng het soldate van die strategies belangrike Aswan-garnisoen gemuit.

Ook ’n poging om Libië teen Griekse invallers te beskerm het geboemerang toe sy soldate feitlik uitgewis is. Daarna het ’n burgeroorlog uitgebreek en die Egiptenare het hul steun toegesê aan ’n suksesvolle generaal, Amasis II. Amasis het homself in 570 v.C. tot farao verklaar en Apriës het na die buiteland gevlug. Toe hy die troon in 567 v.C. wou terugeis, is hy waarskynlik in ’n veldslag deur Amasis se soldate doodgemaak.



</doc>
<doc id="90453" url="https://af.wikipedia.org/wiki?curid=90453" title="Boeing 747 Dreamlifter">
Boeing 747 Dreamlifter

Die Boeing 747 Dreamlifter is 'n wyerompvragvliegtuig. Vrag word in die vliegtuig geplaas deur die wêreld se langste vraglaaier. Dit is 'n grootskaalse veranderde Boeing 747-400 en word uitsluitlik gebruik vir die vervoer van Boeing 787 Dreamliner vliegtuigdele na Boeing se monteeraanlegte vanaf verskaffers in ander wêrelddele.


</doc>
<doc id="90455" url="https://af.wikipedia.org/wiki?curid=90455" title="Amyrteus">
Amyrteus

Amyrteus (ook Amyrtaios en Amenirdisoe) van Saïs was die enigste farao van die 28ste Dinastie van Antieke Egipte wat vermoedelik familie was van die koninklike familie van die 26ste Dinastie. Hy het die eerste Persiese besetting geëindig en van 404 tot 399 v.C. regeer.

Amyrteus was waarskynlik die kleinseun van die Amyrteus van Saïs wat saam met die Libiese hoofman Inarus (wat self ’n kleinseun van Psamtik III was), ’n rebellie gevoer het teen die satrap van Artaxerxes I.

Voordat hy die troon bestyg het, het hy in 411 v.C. ’n opstand teen Darius II gelei. Ná Darius se dood het Amyrteus komself in 404 v.C. tot koning verklaar.

Amyrteus is ná ’n bewind van vyf jaar deur sy opvolger, Nepherites I van Mendes verslaan en in Memphis laat teregstel, waarskynlik in Oktober 399 v.C.



</doc>
<doc id="90457" url="https://af.wikipedia.org/wiki?curid=90457" title="Nepherites I">
Nepherites I

Nepherites I of Nefaaroed I was ’n farao van Antieke Egipte en die stigter van die 29ste Dinastie. Hy het van 398 tot 393 v.C. tydens die Laat Tydperk regeer en was een van die land se laaste plaaslike heersers. Hy was van Mendes, en het dit sy hoofstad gemaak. Hy is ook daar begrawe.

Nepherites het vermoedelik aan die bewind gekom deur sy voorganger, Amyrteus, te verslaan. Hy het hom daarna in 399 v.C. in Memphis laat teregstel.

Die feit dat hy dieselfde Horusnaam as Psamtik I en Goue Horusnaam as Ahmose II gehad het, was vermoedelik omdat hy wou hê sy bewind moet met die vroeëre goue era van Egipte geassosieer word.



</doc>
<doc id="90459" url="https://af.wikipedia.org/wiki?curid=90459" title="Nectanebo I">
Nectanebo I

Nectanebo of Nechtnebef was ’n farao van Antieke Egipte en die stigter van die 30ste Dinastie.

In 380 v.C. het Nectanebo vir Nefaarud II verslaan en sy bewind oorgeneem. Hy het vermoedelik ’n groot deel van sy bewind daaraan bestee om invalle van Persië af te weer, soms met die hulp van Athene of Sparta.

Hy was ook ’n groot bouer wat baie monumente en tempels laat bou het tydens sy lang bewind van 18 jaar. Hy het ook baie vervalle tempels laat restoureer en ’n stele opgerig voor ’n suil van Ramses II by Hermopolis. Van omstreeks 365 v.C. was Nectanebo medeheerser saam met sy seun Teos, wat hom opgevolg het toe hy in 362 v.C. dood is.



</doc>
<doc id="90460" url="https://af.wikipedia.org/wiki?curid=90460" title="Nectanebo II">
Nectanebo II

Nectanebo II of Nakhthorheb was ’n farao van die 30ste Dinastie van Antieke Egipte. Hy het van 360-342 v.C. regeer en was die derde en laaste farao van dié dinastie, sowel as die laaste plaaslike heerser van Egipte.

Onder Nectanebo II het Egipte floreer; kunstenaars het ’n spesifieke styl gebruik wat ’n duidelike invloed gelaat het op die reliëfwerke van die Ptolemeïese Ryk.

Hy het belanggestel in feitlik elke Egiptiese kultus en bewyse daarvan is op meer as honderd terreine gevind. Hy was ’n groter bouer as sy onmiddellike voorgangers en het onder meer die enorme Tempel van Isis (Iseum) laat bou.

Hy het Egipte ’n hele paar jaar veilig verdedig teen die Eerste Persiese Ryk. Hy is eindelik verraai deur ’n voormalige bediende en is in 343 v.C. deur ’n gesamentlike Grieks-Persiese mag verslaan. In 342 v.C. het die Perse Egipte verower en die land weer in die Persiese Ryk opgeneem. Nectanebo het suid gevlug; sy eindelik lot is onseker.



</doc>
<doc id="90461" url="https://af.wikipedia.org/wiki?curid=90461" title="Demoties">
Demoties

Demoties (van die Griekse δημοτικός, "dēmotikós", "gewild") is ’n Antieke Egiptiese skrif wat afgelei is van die noordelike vorms van die Hiëratiese skrif wat in die Nyldelta gebruik is. Dit dui ook op die stadium van Egipties wat in dié skrif geskryf is voor die gebruik van Kopties. 

Die term is die eerste keer deur Herodotus gebruik om dit te onderskei van die Hiëratiese skrif en Egiptiese hiërogliewe. 


</doc>
<doc id="90462" url="https://af.wikipedia.org/wiki?curid=90462" title="Diodorus Siculus">
Diodorus Siculus

Diodorus Siculus (Grieks: Διόδωρος Σικελιώτης, "Diodoros Sikeliotes") of Diodorus van Sicilië was ’n Griekse geskiedkundige. Hy het tussen 60 en 30 v.C. die groot universele historiese werk "Bibliotheca Historica" geskryf, waarvan die grootste deel bewaar gebly het. Dit is in drie dele verdeel. 

Die eerste ses boeke strek van die mitiese geskiedenis van die Hellenistiese en nie-Hellenistiese stamme tot met die verwoesting van Troje. Dit is geografies verdeel en handel oor die geskiedenis en kultuur van Antieke Egipte (Boek I), van Mesopotamië, Indië, Skitië en Arabië (II), van Noord-Afrika (III) en van Griekeland en Europa (IV–VI).

Die volgende deel (VII–XVII) strek van die Trojaanse Oorlog tot met die dood van Alexander die Grote. Die laaste deel (XVII tot die einde) beskryf die historiese gebeure van Alexander se opvolgers tot omstreeks 60 v.C.


</doc>
<doc id="90463" url="https://af.wikipedia.org/wiki?curid=90463" title="Pratt &amp; Whitney JT8D">
Pratt &amp; Whitney JT8D

Die Pratt & Whitney JT8D is 'n lae-omleiding (0.96 tot 1) turbowaaierenjin, wat deur Pratt & Whitney in Februarie 1963 met die eerste vlug van die Boeing 727 bekendgestel is. Dit was 'n wysiging van die Pratt & Whitney J52 Turbostralerenjin wat die Amerikaanse Vloot se A-6 Intruder aanvalsvliegtuig aangedryf het. Die Volvo RM8 is 'n nabrandweergawe wat onder lisensie gebou is in Swede vir die Saab 37 Viggen-straalvegter. 

'n "Vaste" weergawe vir gebruik as kragbron en skeepsaandrywing staan ​​bekend as die FT12.


</doc>
<doc id="90465" url="https://af.wikipedia.org/wiki?curid=90465" title="Abd-al-Latif">
Abd-al-Latif

Moewaffaq al-Din Moehammad 'Abd al-Latif ibn Joesoef al-Baghdadi (1162–1231; Arabies: موفق الدين محمد عبد اللطيف بن يوسف البغدادي), meer algemeen bekend as Abd al-Latif, is in Bagdad, Irak, gebore en was ’n medikus, geskiedkundige, Egiptoloog en reisiger, asook in sy tyd een van die bedrywigste skrywers van die Nabye-Ooste.

Uit memoires wat hy self geskryf het, blyk dit hy is in Bagdad opgevoed in grammatika, die memorisering van die Koran, filologie en poësie. Hy het ook vertroud geraak met filosofie en medisyne. Hy het daarna na Mosul gegaan (1189) en toe na Damaskus. Hy het ook Egipte besoek.

Abd al-Latif het lid geword van ’n geleerde kring in Jerusalem, en het medies en filosofie doseer in Kaïro en Damaskus. Hy het onder meer ’n gedetailleerde werk in twee dele oor Egipte geskryf.



</doc>
<doc id="90466" url="https://af.wikipedia.org/wiki?curid=90466" title="Pornhub">
Pornhub

Pornhub, 'n lid van die Pornhub NETWORK-veldtog, is 'n pornografiese videodeelwebwerf en die grootste pornografiese webwerf op die internet. Pornhub is in 2007 van stapel gestuur en is gebaseer in Montreal, Quebec (Kanada). Die webwerf is gratis en gebruikers het toegang tot beide professionele- sowel as amateurpornografie; inkomste word deur middel van die verhuur van advertensieruimte op die webwerf verdien. Pornhub besit benewens hul hoofburo in Kanada ook kantore en bedieners in San Francisco, Kalifornië (VSA), Houston, Texas (VSA), New Orleans, Louisiana (VSA), en Londen, Engeland (VK). In Maart 2010 is Pornhub deur Mindgeek gekoop, wat ook etlike ander pornografiese webwerwe bedryf.



</doc>
<doc id="90467" url="https://af.wikipedia.org/wiki?curid=90467" title="Heliopolis (antiek)">
Heliopolis (antiek)

Heliopolis was een van die oudste stede van Antieke Egipte; dit was die hoofstad van die 13de nomos (distrik) van Benede-Egipte. Dit is tans op die noordoostelike grens van Kaïro geleë.

Die Antieke Egiptiese kultussentrum Joenoe is deur die Grieke Heliopolis hernoem uit erkenning van die feit dat die songod, Ra (Helios in Grieks), daar aanbid is. Joenoe word in die Piramidetekste die "Huis van Ra" genoem.

Heliopolis is bewoon sedert die voordinastiese tydperk van Egipte, met groot bouprojekte tydens die Ou en Middelryk. Dit is vandag meestal verwoes; sy tempels en ander geboue is gebruik vir die bou van Middeleeuse Kaïro. Die meeste inligting oor die stad kom uit teksbronne.

Die enigste huidige oorblyfsel van Heliopolis is die obelisk van die Tempel van Ra-Atoem in Al-Masalla. Dit is deur Senoesret I van die 12de Dinastie opgerig en staan steeds op sy oorsproklike plek. Dit is 20,73 meter hoog en weeg 120 ton.


</doc>
<doc id="90468" url="https://af.wikipedia.org/wiki?curid=90468" title="Airbus Beluga">
Airbus Beluga

Die Airbus A300-600ST (Super Transporter), beter bekend as die Airbus Beluga, is 'n gewysigde weergawe van die standaard A300-600 wyerompvliegtuig wat gebruik word om vliegtuigonderdele en ekstra groot vrag te dra.

Verskeie groot vliegtuigvervaardigers is multinasionale maatskappye, en dit is nie ongewoon dat hulle verskeie fabrieke ver uitmekaar lê nie. Airbus is uniek in die sin dat dit 'n konsortium van die groot Britse, Franse, Duitse en Spaanse lugvaartmaatskappye is. Die geografiese ligging van Airbusproduksie word nie net beïnvloed deur koste en gerief nie; dit is ook 'n saak van lugvaartgeskiedenis en nasionale belang. Elkeen van die Airbusvennote maak 'n hele vliegtuigseksie, wat dan na 'n sentrale punt vir die finale montering vervoer moet word. Die besonderhede verskil van die een Airbusmodel na die volgende, maar gewoonlik word die vlerke en landingsonderstel in die Verenigde Koninkryk, die stert en deure in Spanje, die romp in Duitsland, en die neus en sentrum-afdeling in Frankryk gemaak. Die finale montering vind dan óf in Toulouse, Frankryk; Hamburg, Duitsland; of Seville, Spanje plaas.


</doc>
<doc id="90469" url="https://af.wikipedia.org/wiki?curid=90469" title="Rentabiliteit">
Rentabiliteit

Rentabiliteit is 'n rekeningkundige kengetal en is gelyk aan die verhouding tussen inkomste (wins) en die kapitaal (bates minus laste) wat daardie inkomste verdien het. Rentabiliteit is 'n belangrike maatstaf vir langtermynbeslissingsberekeninge. Ten behoewe van die kontinuïteit van die bedryf moet die wins op die lang termyn voldoende groot wees om die kapitaalverskaffers (aandeelhouers) van gewenste uitkerings in die vorm van dividende of rente te voorsien.

Die rentabiliteit van die totale geïnvesteerde kapitaal (RTK) in 'n onderneming word as volg bereken:

formula_1

Vir die vreemdkapitaalverskaffers word die rentabiliteit van die vreemde geïnvesteerde kapitaal (RVK) as volg bereken:

formula_2

Eendersins word die rentabiliteit van eie kapitaal (REK) as volg bereken:

formula_3

Om die invloed van 'n bepaalde kosteverandering op die rentabiliteit te bestudeer, kan o.a. van die Du Pont-skema gebruik gemaak word.


</doc>
<doc id="90470" url="https://af.wikipedia.org/wiki?curid=90470" title="Likiditeit">
Likiditeit

Likiditeit of likwiditeit is 'n maatstaf van die vermoë van 'n debiteur om hul korttermynskuld betyds te betaal. Dit word gewoonlik as 'n verhouding of 'n persentasie van bedryfslaste uitgedruk. Daar is verskeie weergawes van hierdie rekeningkundige kengetal, nl.:



</doc>
<doc id="90472" url="https://af.wikipedia.org/wiki?curid=90472" title="Pastelbruin">
Pastelbruin

Pastelbruin is die kleur van pastelbruin.

Volgens verskeie kleurskemas word pastelbruin as volg voorgestel:


</doc>
<doc id="90475" url="https://af.wikipedia.org/wiki?curid=90475" title="Vaalbruin">
Vaalbruin

Vaalbruin is 'n kleur, 'n ligte skakering van bruin.

Volgens verskeie kleurskemas word vaalbruin as volg voorgestel:


</doc>
<doc id="90478" url="https://af.wikipedia.org/wiki?curid=90478" title="404 v.C.">
404 v.C.



</doc>
<doc id="90480" url="https://af.wikipedia.org/wiki?curid=90480" title="Solvabiliteit">
Solvabiliteit

Solvabiliteit is die vermoë van 'n onderneming om sy laste te dek indien al sy bates gelikwideer sou word. Solvabiliteit is dus die verhouding tussen die vreemde kapitaal en eie kapitaal op die balansstaat. Indien hierdie verhouding te klein word, kan die onderneming insolvensie in die gesig staar. Solvabiliteit is 'n belangrike kengetal wat deur kredietverskaffers en leweransiers gebruik word, aangesien dit 'n indruk skep van die waarskynlikheid dat skulde aan die onderneming verleen weer geïn kan word.

Vir die meeste ondernemings is die markwaarde van vaste bates nie geredelik beskikbaar sonder om kostelike waardasies te ondergaan nie; dus word boekwaardes en nie markwaardes nie gebruik om die solvabiliteit van die onderneming vas te stel. Hierdie benadering gebruik minder realistiese syfers, maar is meer uitvoerbaar. Vir sommige bedrywe is só 'n benadering onaanvaarbaar. Banke en versekeraars, bv., gebruik meer realistiese benaderings om hul solvabiliteit te bepaal. Die berekening van die solvabiliteit van banke en versekeraars is hoogs gereguleer. Sien bv. Basel III vir banke en Solvabiliteit II vir versekeraars (solvabiliteitassessering en -bestuur in Suid-Afrika).

By die vasstel van solvabiliteit moet ook in ag geneem word dat sekere balansposte wel teen 'n bepaalde waarde in die boeke weerspieël word, maar dat dit nie realisties hoegenaamd gelikwideer kan word nie. Voorbeelde hiervan is ondersoek en ontwikkeling, oprigtingskoste en klandisiewaarde. Oprigtingskoste kan onder sekere rekeningkundige regimes oor vyf jaar (d.i. 20% p.j.) afgeskryf word, dus is dit dan 'n balansstaatitem en nie 'n inkomstestaatitem nie.

Afhangend van die direkte opbrengswaarde van die bates lê die minimumnorm van solvabiliteit tussen 25% en 40%.

Daar bestaan verskeie rekenkundige definisies van solvabiliteit, waaronder:

Met solvabiliteit word egter gewoonlik 'n begrip bedoel wat verskeie maatstawwe omsluit wat 'n indruk van die onderneming se skuldbetalingsvermoë gee, insluitende, en veral vir handelsondernemings, likiditeitsverhoudings soos die bedryfskapitaalverhouding, die vuurproefverhouding, en die bedryfskontantvloeiverhouding.

Solvabiliteit kan ook met die skuldverhouding gemeet word, waarby die vreemde kapitaal deur die totale kapitaal gedeel word. As die skuldverhouding daal, verbeter die solvabiliteit.




</doc>
<doc id="90481" url="https://af.wikipedia.org/wiki?curid=90481" title="Silvertown">
Silvertown

Silvertown is 'n nywerheidsgebied aan die noordoewer van die Teemsrivier wat administratief deel uitmaak van die Londense distrik Borough of Newham. Die buurt is vernoem na die nyweraar Samuel Winkworth Silver wat hier in 1852 'n rubberaanleg gevestig het. Silvertown word tans deur twee groot aanlegte oorheers - "Tate & Lyle" se suikerraffinadery en "John Knight ABP" se karkasverwerkingsaanleg. London City-lughawe, een van vyf lughawens in of naby die Britse hoofstad, is aan die oostelike kant van Silvertown geleë.


</doc>
<doc id="90482" url="https://af.wikipedia.org/wiki?curid=90482" title="Lewer (kleur)">
Lewer (kleur)

Lewer is 'n kleur, 'n donker skakering van bruin.

Die eerste opgetekende gebruik van lewer as 'n kleurnaam in Engels was in 1686.

Volgens verskeie kleurskemas word lewer as volg voorgestel:


</doc>
<doc id="90486" url="https://af.wikipedia.org/wiki?curid=90486" title="Wynrooi">
Wynrooi

Wynrooi is 'n rooierige kleur, tipies die van 'n goeie rooiwyn.

Volgens verskeie kleurskemas word wynrooi as volg voorgestel:


</doc>
<doc id="90490" url="https://af.wikipedia.org/wiki?curid=90490" title="Irrasionale getal">
Irrasionale getal

In wiskunde is ’n irrasionale getal enige reële getal wat nie as ’n verhouding van heelgetalle (rasionale getalle) uitgedruk kan word nie. ’n Irrasionale getal kan dus nie as ’n eenvoudige breuk geskryf word nie.


</doc>
<doc id="90491" url="https://af.wikipedia.org/wiki?curid=90491" title="Imelda Marcos">
Imelda Marcos

Imelda Marcos (gebore Imelda Remedios Visitación Trinidad Romuáldez-Marcos op 2 Julie 1929 in Manila, Filippyne) is 'n Filippynse politikus en weduwee van die 10de Filippynse president, Ferdinand Marcos. Sy word onthou as die Eerste Dame van die Filippyn gedurende haar man se presidensie, asook vir haar enorme versameling van 2 700 pare skoene wat wêreldwyd opslae gemaak het.


</doc>
<doc id="90492" url="https://af.wikipedia.org/wiki?curid=90492" title="Breuk (wiskunde)">
Breuk (wiskunde)

In wiskunde verteenwoordig ’n breuk ’n gedeelte (of aantal gedeeltes) van ’n geheel. Dit word as ’n teller (a) gedeel deur ’n noemer (b) geskryf in die vergelyking: formula_1. In meer algemene terme kan ’n breuk as ’n kwart (), vyf agtstes (), ’n tiende (), ens. weergegee word.


</doc>
<doc id="90493" url="https://af.wikipedia.org/wiki?curid=90493" title="Nie-reële getal">
Nie-reële getal

'n Nie-reële getal (of denkbeeldige getal) is 'n getal wat nie op 'n getallelyn uitgebeeld kan word nie. 'n Nie-reële getal kan as 'n reële getal vermenigvuldig met 'n denkbeeldige eenheid (formula_1) geskryf word. Dit word verduidelik deur die formule: formula_2 soos bv. formula_3 en dus is formula_4. Hieruit kan gesien word dat formula_5



</doc>
<doc id="90498" url="https://af.wikipedia.org/wiki?curid=90498" title="Irenaeus van Lyon">
Irenaeus van Lyon

Irenaeus was die eerste groot teoloog en kerkvader na die apostels. Hy het die Christelike versoeningsleer geformuleer wat tydens die konsilie van Nicea as grondslag vir die Christendom aanvaar is. Die grootste deel van die geloofsbelydenis van Nicea is ook deur hom geskrywe. Hy het homself beywer vir die bestryding van ketterye, veral die gnostisisme.

Irenaeus is gebore in die eerste helfte van die 2de eeu nC. In die stad Smyrna in Klein-Asië. Hy het groot geword in 'n Christelike familie en nie eers as volwassene bekeer nie. Hy was 'n leerling van Polikarpos, wat as biskop van Smyrna aangestel is deur die evangelis Johannes. Moontlik het hy na die gruwelike marteldood van Polkarpos na Lyon verhuis in ongeveer 155 n.C.

Lyon (toe Lugdunum) was die belangrikste stad van die Romeinse provinsie Gallië. Gedurende die vervolgings van keiser Markus Aurelius van 161 – 180 was hy priester in Lyon. In 177 stuur die priesters van Lyon hom na Rome met 'n boodskap vir Pous Eleuterus oor die Montanisme, 'n kettery wat in Lyon kop uitgesteek het. Terwyl hy in Rome was, het 'n massamoord in Lyon plaasgevind en die biskop Pothinus het die marteldood gesterf. Irenaeus het hom opgevolg as die tweede biskop van Lyon.

Gedurende die religieuse vrede wat gevolg het op die vervolgings van Marcus Aurelius, het Irenaeus sy beroemde boek "Adversus haereses (Teen Ketterye)" geskryf. Hy het veral gepreek teen die gnostisisme.

In 190 of 191 versoek hy Pous Victor I om nie Christene in Klein-Asië te ekskommunikeer nie omdat hulle volgehou het om die Paasfees op die 14de dag van die Joodse maand Nisan te vier die dag van Jesus se kruisdood eerder as op die volgende Sondag.

Sy sterfdatum is onbekend. Hy is begrawe in die kerk van Sint Johannes, wat later na hom vernoem is. In 1562 het die Hugenote die tombe en sy stoflike oorskot totaal vernietig.

Irenaeus word as heilige en martelaar vereer in die Rooms-Katolieke Kerk en die Ortodokse Kerk. Sy feesdag in Rooms-Katolieke Kerk en die Lutherse Kerk is op 28 Junie en in die Ortodokse Kerk op 23 Augustus.


</doc>
<doc id="90499" url="https://af.wikipedia.org/wiki?curid=90499" title="Ongebleik (kleur)">
Ongebleik (kleur)

Ongebleik is die kleur naaste aan dié van ongebleikte linne.

Ongebleik is 'n term wat gebruik word om garing of materiaal, soos sy of linne, in hul oorspronklike toestand te beskryf, wat nie gebleik of gekleur is nie. In die meeste Westerse tale is die naam afgelei van die Franse woord "ecru", wat letterlik "ruwe" of "ongebleik" beteken.

Die kleur ongebleik is moeilik om te definieer omrede die oorspronklike kleur van natuurlike tekstielvesels verskil van vesel tot vesel en word ook beïnvloed deur baie faktore, soos of dit verwerk of gewas is, of nie. Tot op hede word hierdie term ook gebruik om 'n ligte kleur soos beige aan te dui. Tot in 1930 is die term "ecru" as 'n sinoniem van beige gebruik, maar tans word die twee kleure verskillend gelys.

Volgens verskeie kleurskemas word ongebleik as volg voorgestel:


</doc>
<doc id="90500" url="https://af.wikipedia.org/wiki?curid=90500" title="Bordeaux (kleur)">
Bordeaux (kleur)

Bordeaux is 'n rooibruin kleur met ondertone van violet.

Volgens verskeie kleurskemas word bordeaux as volg voorgestel:


</doc>
<doc id="90501" url="https://af.wikipedia.org/wiki?curid=90501" title="Framboos (kleur)">
Framboos (kleur)

Framboos is 'n kleur wat ooreenstem met die kleur van framboos.

Die eerste opgetekende gebruik van framboos as 'n kleur se naam in Engels was in 1892.

Volgens verskeie kleurskemas word framboos as volg voorgestel:


</doc>
<doc id="90503" url="https://af.wikipedia.org/wiki?curid=90503" title="Hoekfrekwensie">
Hoekfrekwensie

In die fisika is hoekfrekwensie ω 'n skalaar mate van rotasie spoed. Hoekfrekwensie (of hoekspoed) is die skalaar groote van die vektorhoeveelheid hoeksnelheid. Die verskil tussen hoekfrekwensie en hoeksnelheid is dat die hoeksnelheid die rigting en orientasie van rotasie (in 2D en 3D ruimte) kan aandui as 'n vektor waar hoekfrekwensie slegs 'n skalaar grootte is.

Een omwenteling is gelyk aan 2π radiale, dus kan hoekfrekwensie deur die volgende formule beskryf word:

formula_1


</doc>
<doc id="90504" url="https://af.wikipedia.org/wiki?curid=90504" title="Russiese Lugmag">
Russiese Lugmag

Die Russiese Lugmag (Russies: Военно-воздушные силы России "Wojenno-Wozdoesjnije Sili Rossiji") is die lugmag van die Gewapende Magte van die Russiese Federasie.

Dit is tans onder die bevel van luitenant-generaal Wiktor Bondaref. Die Russiese Vloot het sy eie lugarm, die Russiese vlootlugtak.

Die huidige Russiese Lugmag is gevorm uit dele van die voormalige Sowjet Lugmag ná die ontbinding van die voormalige Sowjetunie aan die einde van die Koue Oorlog in Desember 1991. Boris Jeltsin se skepping van die Ministerie van Verdediging van die Russiese Federasie op 7 Mei 1992, kan as 'n gerieflike stigtingsdatum vir die nuwe lugmag geld. Sedertdien het die lugmag ernstige terugslae te wyte aan 'n gebrek aan hulpbronne, en het voortdurend gekrimp in grootte. Sedert Wladimir Poetin president van die Russiese Federasie is, word baie meer fondse egter aan die gewapende magte toegeken.

2 600+ vliegtuie is diensbaar.
! style="text-align: left; background: #aabccc; width:12%;"|Vliegtuig
! style="text-align: left; background: #aabccc; width:12%;"|Foto
! style="text-align: left; background: #aabccc; width:12%;"|Herkoms
! style="text-align: left; background: #aabccc; width:15%;"|Rol
! style="text-align: left; background: #aabccc; width:8%;"|Weergawe
! style="text-align: left; background: #aabccc; width:8%;"|Aantal
! style="text-align: left; background: #aabccc; width:15%;"|Kommentaar
!style="align: center; background: lavender;" colspan="7" | Vegvliegtuie
!style="align: center; background: lavender;" colspan="7" | Aanvalsvliegtuie
!style="align: center; background: lavender;" colspan="7" | Bomwerpers
! style="align: center; background: lavender;" colspan="7" | Transportvliegtuie
! style="align: center; background: lavender;" colspan="7" | Verkenning/ECM/ELINT/AEW
! style="align: center; background: lavender;" colspan="7" | Opleidingsvliegtuie

Gevegshelikopters

580+ operasionele gevegshelikopters en 950+ operasionele transporthelikopters

! style="text-align: left; background: #aabccc; width:12%;"|Helikopter
! style="text-align: left; background: #aabccc; width:12%;"|Foto
! style="text-align: left; background: #aabccc; width:12%;"|Herkoms
! style="text-align: left; background: #aabccc; width:15%;"|Rol
! style="text-align: left; background: #aabccc; width:8%;"|Weergawe
! style="text-align: left; background: #aabccc; width:8%;"|Aantal
! style="text-align: left; background: #aabccc; width:10%;"|Kommentaar
! style="align: center; background: lavender;" colspan="7" | Aanvalshelikopters
! style="align: center; background: lavender;" colspan="7" | Transporthelikopters

! style="text-align: left; background: #aabccc; width:17%;"|OLV
! style="text-align: left; background: #aabccc; width:10%;"|Foto
! style="text-align: left; background: #aabccc; width:12%;"|Herkoms
! style="text-align: left; background: #aabccc; width:15%;"|Rol
! style="text-align: left; background: #aabccc; width:8%;"|Weergawe
! style="text-align: left; background: #aabccc; width:8%;"|Aantal
! style="text-align: left; background: #aabccc; width:20%;"|Kommentaar


</doc>
<doc id="90508" url="https://af.wikipedia.org/wiki?curid=90508" title="Pudens">
Pudens

Sint Pudens was 'n heilige en martelaar uit die vroeë Christendom.

Irenaeus van Lyon beskou Pudens as dieselfde persoon as die een waaroor Paulus praat in 2. Tim 4: 21.

Volgens oorlewering het hy aan Petrus blyplek verskaf en is deur hom gedoop. Pudens word gemartel tydens die vervolgings van Nero. Sy feesdag is op 14 April in die Ortodokse Kerk en op 19 Mei in die Rooms-Katolieke Kerk.
Verder word beweer dat hy die seun van Quintus Conelius Pudens, 'n Romeinse senator, was. Hy het twee seuns gehad, Novatus en Timotheus en twee dogters Praxedes en Pudentiana. Die name van sy dogters is slegs bekend weens die bestaan van twee ou kerke in Rome, Santa Prassade en Santa Pudentiana. Die notule van die sinode van Pous Simmachus uit 499, bewys die bestaan van 'n "titulus Pudentis" 'n kerk met die mag om die sakramente te bedien.


</doc>
<doc id="90509" url="https://af.wikipedia.org/wiki?curid=90509" title="Dis ek, Anna">
Dis ek, Anna

Dis ek, Anna is 'n gefiksionaliseerde outobiografiese roman, probleemboek en traumaverhaal geskryf deur Anchien Troskie, onder die skuilnaam Elbie Lötter. Die boek handel oor die seksuele molestering van Anna Bruwer deur haar stiefpa oor agt jaar, wat 'n sinspeling is op Troskie se pynlike grootwordjare en swye. Die fiktiewe Anna is in hierdie boek in 1968 gebore.

Op 34-jarige ouderdom het Troskie besluit om haar storie neer te pen. Hoewel sy erken dat dit goed gevoel het om fiktiewe wraak te neem, beskou sy haar werk nie as "wraakfantasie" soos 'n tydskrif tydens 'n onderhoud oor die opvolg op gesinspeel het nie – juis die teendeel.

Tydens haar onderhoud met "Die Burger" vertel die toe nog anonieme outeur dat die naam Elbie Lötter " 'n konkoksie van my ma en man se name" is. Sy het ongeveer 'n jaar aan die boek geskrywe en beskou haar werk as die "afsluiting van 'n verlede" Die boek is oorspronklik in ’n dagboekformaat begin. Sy het op 'n skuilnaam besluit "omdat ek skuldig en deels verantwoordelik gevoel het vir die molestering en boonop skaam was daaroor. Dit het my ’n lang tyd gekos om te besef ek was nie daarvoor verantwoordelik nie – en dit was dus die grootste keerpunt in my lewe: die besef dat ek ’n onskuldige slagoffer was". Sy het die skuilnaam ook gebruik om haar familie te beskerm. In 2008 het Troskie haar identiteit bekend gemaak.

Die ontvangs was besonder positief en daarby was die boek 'n blitsverkoper. Binne twee maande ná die uitgeedatum word meer as 10 000 eksemplare uitverkoop. In Januarie 2005 beleef die boek sy vyfde druk en meer as 20 000 verkope. 'n Engelse vertaling deur Marianne Thamm, "It's me, Anna", het ook in 2005 verskyn. Meer as 28 000 eksemplare is sedert Junie 2004 tot Augustus 2005 verkoop. "Dis ek, Anna" is die eerste Afrikaanse boek wat die Nielsen Bookdata Booksellers' Choice-prys in 2005 van R30 000 ingepalm het. Troskie ervaar die verkope as 'n teken dat daar soveel mense soos sy in dieselfde posisie verkeer en dat daar wel nog mense is wat omgee.
Teen Mei 2006 was "Dis ek, Anna" die tiende mees verkoopte boek op die e-winkel, Kalahari.net. Teen Junie 2008 is die boek 13 keer herdruk en meer as 50 000 eksemplare is verkoop, met 'n bykomende 15 000 verkope van die Engelse weergawe. Teen 2012 is meer as 70 000 eksemplare verkoop. Volgens die 2012-opvolg, "Die staat teen Anna Bruwer", het "meer as 75 000 eksemplare verkoop".

Die boek is as aangrypend beskou, maar ook dat dit op die geskikste tyd gepubliseer is; dis baanbrekerswerk in die opsig dat die taboe van bloedskande in Suid-Afrika "oopgeskryf" is. Die lesers word bewus gemaak van die doodluiterse manifestering van kindermolestering, terwyl die boek self as moontlike stem kan dien waardeur die slagoffers kan praat. Daardeur is dit 'n boek wat geskryf "moes" word en wat tegelyk katarsis, terapie en besieling kan wees vir die leser en skrywer. Daar word gereken dat hierdie boek die skanse breek van die feitelike nuusberig waarmee Suid-Afrikaners daagliks gebombardeer en afgestomp word (omdat joernaliste nie menings mag lug nie), omrede die boek uit 'n subjektiewe, eerstehandse ervaring geskryf word en gelaai is met emosie.

"Dis ek, Anna" was 'n kandidaat vir die UJ-boekprys vir die beste skeppende skryfwerk in 2005, maar volgens die beoordelaars was nie een van die debuutwerke op hul kortlys 'n bekroning werd nie.

Die boek is in 2006 by die "Aardklop"-kunstefees opgevoer as dramaverwerking deur Anelle Bester. By verskillende vertonings was Pieter Venter die regisseur en die rolle is soos volg vertolk: Cherie van der Merwe/Antoinette Louw as Anna, Peter Taljaard (stiefpa), Lelia Etsebeth/An-Marié Loots (Die Stem; Anna se alter ego), Anniel Wege (Anna se ma), Quintus Aslett (Anna se kêrel, Marnus), Danél Pieterse (Anna se vriendin, Helena), Jaco van der Merwe (dominee) en Pieter Venter (Anna se biologiese pa, Hendrik). 'n Ekstra vertoning is by die "Volksblad"-kunstefees gehou nadat die ander vertonings uitverkoop is. In 2009 is die dramastuk ook by die KKNK opgevoer. Die toneel het 'n ouderdomsbeperking van 14 jaar gehad. Troskie het tydens 'n onderhoud teenoor Louw erken dat dit vir haar byna onmoontlik is om die toneelstuk te kyk. Sy het nie die opvoerings bygewoon nie.

Die boek is tans ook as e-boek en luisterboek beskikbaar.

Visagie merk in "Dis ek, Anna" dat die verkragting in die kinderjare deur 'n ouer manlike familielid eerstens "ingrijpende psychische ontwrigting" vir die individu veroorsaak het, wat aanleiding gegee het tot die skryfwerk as helende terapie. Tweedens word die ontluikende vroulike seksualiteit deur die verkragtingsdaad ontsê, onderdruk of misken. Derdens vind 'n wending in die verhaal plaas die oomblik wanneer 'n derde persoon in vertroue geneem word; dan eers kan psigiese herstel begin plaasvind.
Die fiktiewe skryfwerk is 'n medium waardeur die skrywer verlos kan word van valse skuldgevoelens en selfhaat.

"Dis ek, Anna" kan volgens Coetser as 'n reisverhaal gelees word, waartydens die hoofkarakter tot 'n bepaalde insig oor haar lewensreis kom. "Elckerlijc" se introspektiewe reis deur die self en "Don Quijote" se fisiese reis kom in "Dis ek, Anna" voor: sy reis fisies vanaf die Oos-Kaap tot in Bloemfontein, maar onderneem ook terselfdertyd 'n herinneringsreis.

Coetser vind dit opvallend dat die verteller se toon en herinneringsbetekenis anderkant Aliwal-Noord (en dus, ook nader aan die moorddaad), toenemend godsdienstig van aard raak. Hy bring die fisiese geweld, drie-dae-opsluiting en brood en water wat aan Anna gebied is (en wat sy kan onthou) in verband met Christus se hellevaart en lydensweg.

Die vyf dood- of sterwingsfases van Kübler-Ross, kan ook in die teks gevind word:

Ou wonde word egter jare later oopgekrap wanneer haar stiefsussie, Carli, in 'n afgetakelde emosionele en liggaamlike toestand toevlug soek by Anna en laasgenoemde tot die skok besef dat die geskiedenis homself herhaal het. Carli pleeg in Anna se huis selfmoord. Dit is die laaste druppel wat die emmer laat oorloop, en Anna besluit om in te gryp en wraak te neem om die siklus te breek.

In die slotwoord van die artikel beskou Coetser die insluiting van die nawoord, asook Sharon Lewis se opstel rakende kindermolestering, in "Dis ek, Anna" as 'n parodiëring of postmoderne ondermyning van die storie wat soos 'n sprokie lees (by laasgenoemde beveg en oorwin 'n protagonis die bande en ontsegging wat hom/haar opgelê is). Die sprokie word verwissel met die werklikheid van kindermolestering:

Die boek is in die volgende tale vertaal:



</doc>
<doc id="90510" url="https://af.wikipedia.org/wiki?curid=90510" title="John Fraser">
John Fraser

Sir John Georgie Fraser (17 Desember 1840 - 22 Junie 1927) was 'n Suid-Afrikaanse staatsman. Hy is op Beaufort-Wes gebore. Sy pa was ds. Colin Fraser en hy was die oom van mev. Rachel Isabella Steyn, die eggenote van president M.T. Steyn. Hy het sy opleiding ontvang in Skotland en keer in 1861 terug na die Vrystaat. Hy veg teen die Basoeto's en word aangestel as sekretaris vir president Jan Brand. 

Daarna word hy griffier van die Vrystaatse Hoërhof, sekretaris van die Volksraad en Meester van die Weeskamer. Hy tree in 1877 uit die diens van die Republiek en word 'n Volksraadlid vir Bloemfontein, 'n posisie wat hy vir 19 jaar lank beklee. Hy staan in 1896 vir President maar was onsuksesvol. Na die Tweede Vryheidsoorlog word hy in 1902 aangestel op die Oranjerivierkolonie se Wetgewende Raad en later op die Tussenkoloniale Raad. Hy word verkies tot parlement en word leier van die Opposisie. Met Uniewording word hy 'n Senator (1910-20)



</doc>
<doc id="90511" url="https://af.wikipedia.org/wiki?curid=90511" title="18de Dinastie van Egipte">
18de Dinastie van Egipte

Die 18de Dinastie (ook Dinastie XVIII geskryf; 1543–1292 v.C.) is waarskynlik die bekendste van al die dinastieë van Antieke Egipte. Dit het van die bekendste farao's gehad, onder andere Toetankamen, wie se graf in 1922 deur Howard Carter ontdek is en wêreldwyd ’n sensasie veroorsaak het.

Ander bekende farao's sluit in Hatsjepsoet (1479–1458 v.C.), die langs regerende vroulike farao van ’n plaaslike dinastie, Achenaten (1353–1336 v.C.), die "heidense" farao, en sy koningin, Nefertiti.

Die 18de Dinastie word dikwels saam met die 19de en die 20ste Dinastie beskou as die Nuwe Ryk.

Die farao's van die 18de Dinastie het sowat 250 jaar lank regeer (omstreeks 1543–1292 v.C.). Die bekendstes was:
! scope=col width="25%" | Farao
! scope=col width="30%" | Troonnaam
! scope=col width="20%" | Bewind
! scope=col width="25%" | Graftombe



</doc>
<doc id="90519" url="https://af.wikipedia.org/wiki?curid=90519" title="19de Dinastie van Egipte">
19de Dinastie van Egipte

Die 19de Dinastie van Antieke Egipte (ook Dinastie XIX geskryf) was een van die tydperke van die Nuwe Ryk. Dit is deur Ramses I gestig nadat farao Horemheb kom as sy opvolger gekies het. Sy dinastie is veral bekend vir die militêre verowering van Kanaän.

Die farao's van die 19de Dinastie het sowat 110 jaar regeer, van omstreeks 1292 tot 1187 v.C. Baie van hulle is in die Vallei van die Konings by Thebe begrawe.
! scope=col width="20%" | Farao
! scope=col width="30%" | Troonnaam
! scope=col width="30%" | Bewind
! scope=col width="20%" | Graftombe


</doc>
<doc id="90522" url="https://af.wikipedia.org/wiki?curid=90522" title="20ste Dinastie van Egipte">
20ste Dinastie van Egipte

Die 20ste Dinastie van Antieke Egipte (ook Dinastie XX geskryf) word saam met die 18de en die 19de Dinastie beskou as die tyd van die Nuwe Ryk. Dit was die laaste dinastie van dié ryk en is gevolg deur die Derde Oorgangstydperk.

Die farao's van die 20ste Dinastie het sowat 120 jaar lank regeer, van omstreeks 1187 tot 1064 v.C. Hulle was:
! scope=col width="20%" | Farao
! scope=col width="40%" | Troonnaam
! scope=col width="20%" | Bewind
! scope=col width="20%" | Graftombe

Die farao's van die 20ste Dinastie het gely weens gevegte om die troon onder die erfgename van Ramses III. Drie van sy seuns het byvoorbeeld die mag oorgeneem, as Ramses IV, Ramses VI en Ramses VIII. Daar was ook ’n reeks droogtes, ondergemiddelde oorstromings van die Nylrivier, hongersnood, burgerlike onrus en amptelike korrupsie – wat alles die mag van die farao ondermyn het. Die mag van die laaste koning, Ramses XI, was so swak dat die hoëpriesters van Amoen by Thebe in die suide die eintlike heersers van Bo-Egipte geword het, terwyl Smendes Benede-Egipte selfs voor Ramses XI se dood beheer het. Smendes sou eindelik die 21ste Dinastie by Tanis stig.


</doc>
<doc id="90524" url="https://af.wikipedia.org/wiki?curid=90524" title="21ste Dinastie van Egipte">
21ste Dinastie van Egipte

Die 21ste Dinastie van Antieke Egipte (ook Dinastie XXI geskryf) word saam met die 22ste tot die 25ste Dinastie beskou as die land se Derde Oorgangstydperk.

Die bekende heersers van die 21ste Dinastie was:
! scope=col width="30%" | Farao
! scope=col width="30%" | Troonnaam
! scope=col width="20%" | Bewind
! scope=col width="20%" | Graftombe

Ná die bewind van Ramses III van die 20ste Dinastie het die koninklike mag algaande afgeneem. Die farao's van die 21ste Dinastie het van Tanis af regeer, maar was hoofsaaklik bedrywig in Benede-Egipte. Bo-Egipte is in effek regeer deur die hoëpriesters van Amoen by Thebe. Volgens die Egiptiese historikus Manetho het die 21ste Dinastie 130 jaar geduur.


</doc>
<doc id="90526" url="https://af.wikipedia.org/wiki?curid=90526" title="22ste Dinastie van Egipte">
22ste Dinastie van Egipte

Die 22ste Dinastie van Antieke Egipte (ook Dinastie XXII geskryf) word saam met die 21ste Dinastie en die 23ste tot die 25ste Dinastie beskou as die land se Derde Oorgangstydperk.

Die dinastie het aanvanklik van die stad Boebastis af regeer. Dit is gestig deur Osorkon die Ouere, die eerste Libiese farao van Egipte.

Die bekende heersers van die 22ste Dinastie was:
! scope=col width="15%" | Farao
! scope=col width="20%" | Troonnaam
! scope=col width="15%" | Bewind

Die farao's van die 22ste Dinastie was Libiërs wat van omstreeks 943 tot 720 v.C. regeer het. Volgens die Egiptiese historikus Manetho het die dinastie sy oorsprong in Boebastis gehad, maar die konings het van Tanis af regeer; dit was hul hoofstad en die plek waar hulle begrawe is.


</doc>
<doc id="90528" url="https://af.wikipedia.org/wiki?curid=90528" title="25ste Dinastie van Egipte">
25ste Dinastie van Egipte

Die 25ste Dinastie van Antieke Egipte (ook Dinastie XXV geskryf) word saam met die 21ste tot die 24ste Dinastie beskou as die land se Derde Oorgangstydperk.

Die dinastie se heersers was ’n lyn konings wat in die Nubiese Koninkryk van Koesj ontstaan het en Napata as hul spirituele tuisland beskou het. Hulle het van 760 tot 656 v.C. oor ’n deel of die hele Egipte regeer. Die dinastie het begin met Kasjta se verowering van Bo-Egipte, wat gelei het tot ’n paar jaar van onsuksesvolle oorloë teen die Assiriese Ryk. Nadat die Assiriese konings Sargon II en Sennacherib pogings van die Nubiese konings afgeweer het om ’n vastrapplek in die Nabye-Ooste te kry, het hul opvolgers Esarhaddon en Ashurbanipal Egipte binnegeval en die Nibiërs verdryf. Hulle het toe oor Egipte regeer en is opgevolg deur die 26ste Dinastie, die laaste plaaslike dinastie van Egipte voor die Persiese verowering van die land.

Die bekende heersers van die 25ste Dinastie was:
! scope=col width="20%" | Farao
! scope=col width="30%" | Troonnaam
! scope=col width="25%" | Bewind
! scope=col width="20%" | Graftombe


</doc>
<doc id="90532" url="https://af.wikipedia.org/wiki?curid=90532" title="29ste Dinastie van Egipte">
29ste Dinastie van Egipte

Die 29ste Dinastie van Antieke Egipte (ook Dinastie XXIX geskryf) is deur Nepherites I gestig deurdat hy Amyrteus van die 28ste Dinastie verslaan en hom later in Memphis laat teregstel het. Nepherites het Mendes sy hoofstad gemaak. Dié kort dinastie word beskou as deel van die Laat Tydperk.

Ná Nepherites se dood het twee faksies baklei om die troon: een wat sy seun Moethis gesteun het, en ’n ander wat ten gunste van die troonrower Psammoethes was. Hoewel Psammoethes gewen het, het hy net ’n jaar lank regeer.
! scope=col width="15%" | Farao
! scope=col width="15%" | Bewind


</doc>
<doc id="90534" url="https://af.wikipedia.org/wiki?curid=90534" title="Swinging London">
Swinging London

Swinging London is 'n sambreelterm wat gebruik word om na verskillende aspekte van Londen se kulturele lewe en modewêreld te verwys soos dit gedurende die 1960's ontwikkel en gefloreer het.

Die meeste verskynsels, wat daarmee verbind word, was jeuggedrewe, waarby die klemtoon op alles geval het wat destyds as nuut en modern ervaar is. Ná jare vol ontberings - kos en verbruiksgoedere was in die Verenigde Koninkryk ook ná die einde van die Tweede Wêreldoorlog nog jare lank gerantsoeneer - het die Britse ekonomie in die sestigerjare stewig herstel en ook vir die werkersklas het loonvlakke merkbaar gestyg. Politieke veranderinge en sosiale vooruitgang het aanleiding tot 'n golf van optimisme, maar ook hedonisme gegee.

Die eerste breedvoerige beskrywing van kulturele ontwikkelinge in die Britse hoofstad, wat as "Swinging London" omskryf is, is in die Amerikaanse nuustydskrif "Time Magazine" se uitgawe van 15 April 1966 gepubliseer.



</doc>
<doc id="90537" url="https://af.wikipedia.org/wiki?curid=90537" title="Bunny chow">
Bunny chow

Bunny chow is 'n eg Suid-Afrikaanse wegneemete. Dit bestaan ​​uit 'n uitgeholde stuk brood wat met kerrie gevul word. Dit kom oorspronklik van die Indiese gemeenskap in Durban. Afhangende van die kerrie waarmee dit gemaak word (skaap, hoender of bone), kan die gereg 'n wye verskeidenheid van vorme aanneem.
Die gereg is soortgelyk aan 'n katkop, 'n uitgeholde stuk brood wat met slaptjips gevul is.


</doc>
<doc id="90538" url="https://af.wikipedia.org/wiki?curid=90538" title="HMS Queen Elizabeth (slagskip)">
HMS Queen Elizabeth (slagskip)

Die HMS "Queen Elizabeth" was die eerste skip in die Britse Vloot wat dié naam gedra het. Sy was 'n 33,000 ton slagskip wat toegerus was met 8 x 15-duim kanonne. Sy is gebou in Portsmouth, ter water gelaat in 1913 en in diens gestel in 1914. Sy het diens gedoen tydens die Eerste Wêreldoorlog. Sy is opgegradeer net voor die uitbreek van die Tweede Wêreldoorlog te Rosyth. Sy het diens gedoen in die Middellandse See en onder andere gehelp om konvooie te beskerm na Malta en ook tydens die onttrekking van troepe op Kreta. Hierna word sy beskadig deur 'n torpedo te Alexandrië wat haar 18 maande uit diens stel. Nadat sy herstel is doen sy diens in die Verre Ooste by Burma en die Maleise skiereiland. Sy keer terug na Engeland net voor die oorlog ten einde loop.



</doc>
<doc id="90539" url="https://af.wikipedia.org/wiki?curid=90539" title="EasyJet">
EasyJet

EasyJet (IATA-kode: U2, ICAO: EZJ) is 'n Britse laekostelugredery gebaseer op Londen Lutonlughawe. Dit is die grootste lugredery van die Verenigde Koninkryk volgens aantal passasiers vervoer, en bedryf plaaslike en internasionale geskeduleerde dienste op meer as 600 roetes na 32 lande.

"EasyJet plc" is gelys op die Londense Aandelebeurs en is 'n bestanddeel van die FTSE 100-indeks.
EasyGroup Holdings Ltd (die beleggingsvoertuig van EasyJet stigter Sir Stelios Haji-Ioannou en sy gesin) is die grootste aandeelhouer met 'n 34,62% belang (soos in Julie 2014). 
Dit verskaf werk aan 8 300 mense, oral oor Europa, maar veral in die Verenigde Koninkryk.
EasyJet het vinnig uitgebrei sedert sy stigting in 1995, en gegroei deur 'n kombinasie van verkrygings 
Dit het 23 basisse in Europa, die grootste een is Londen-Gatwick.

By easyJet word die pryse laag gehou deur koste te bespaar, onder andere deur passasiers vir etes aan boord te laat betaal, deur nie deur reisagente te werk nie en deur meer as 90% van die kaartjies via die internet te verkoop. Die afwesigheid van verskillende klasse in die kajuit lewer kostevoordele op, omdat daar geen addisionele items soos koerante of verskillende spysenieringsprodukte nodig is nie.

Daarbenewens word die omdraaityd so kort moontlik gehou, deur byvoorbeeld streng op te tree teen reisigers wat laat opdaag, en die kajuit na die vlug deur die kajuitpersoneel te laat opruim. Dit kan lei tot een heen- en weervlug méér as wat 'n tradisionele redery in dieselfde tyd kan maak.

In teenstelling met ander sogenaamde prysvegters, soos Ryanair, wat hoofsaaklik na klein provinsiale lughawens vlieg om koste te bespaar op landing en hantering, vlieg easyJet wel na die groter lughawens (soos Parys-Charles de Gaulle, Amsterdam-Schiphol, Barcelona–El Prat en Brussel Internasionale Lughawe). EasyJet probeer om hom op hierdie wyse te vestig as goedkoop alternatief vir sakereisigers.


</doc>
<doc id="90540" url="https://af.wikipedia.org/wiki?curid=90540" title="Monarch Airlines">
Monarch Airlines

Monarch Airlines is 'n Britse lugredery gebaseer op Londen Luton-lughawe, en bedryf geskeduleerde vlugte na bestemmings om die Middellandse See, die Kanariese Eilande, Ciprus, Egipte, Griekeland en Turkye, met bykomende huurvlugdienste na Europa, die Verenigde State van Amerika, die Karibiese Eilande, Indië en Afrika.

Die lugredery word besit deur Globus Travel Group, met sy hoofkantoor by Luton en ook basisse by Birmingham, East Midlands, Leeds/Bradford, Gatwick en Manchester. Monarch is die oudste Britse lugredery wat nie sy oorspronklike naam verander het nie. Dit verskaf werk aan ongeveer 3 000 werknemers.

Monarch Airlines het meer as 6,8 miljoen passasiers in 2013 vervoer, 'n toename van 8% in vergelyking met 2012 en 'n rekord vir die lugredery. Die maatskappy beskik oor 'n "Tipe A" operateurslisensie van die Verenigde Koninkryk Burgerlugvaartowerheid, wat dit magtig om passasiers, vrag en pos op vliegtuie met 20 of meer sitplekke te vervoer.

Monarch se vloot bestaan ​​uit 30 vliegtuie: 4 Airbus A300, 5 Airbus A320, 16 Airbus A321, 2 Airbus A330 en 3 Boeing 757 vliegtuie.

Monarch het 6 Boeing 787 Dreamliners bestel wat in 2013 afgelewer moes word, maar het daarna hul bestelling gekanselleer.

Monarch Airlines het 2 voorvalle gehad, maar niemand het omgekom nie. Op 22 Mei 2002 het 'n Monarch Boeing 757s se landingstel ingegee omdat die vlieënier die voorwiele te vinnig neergeplaas het tydens die landing op Gibraltar-lughawe.

Op 17 Maart 2006 het die vlugbemanning van 'n Boeing 757-200 sigkontak met die aanloopbaan verloor tydens 'n poging om op die Gibraltar-lughawe te land. Gedurende die daaropvolgende rondomvlug het die vliegtuig byna in die Rots van Gibraltar vasgevlieg. Die vliegtuig is daarna herlei na Malaga om 'n soortgelyke probleem te voorkom.


</doc>
<doc id="90541" url="https://af.wikipedia.org/wiki?curid=90541" title="HMS Queen Elizabeth (vliegdekskip)">
HMS Queen Elizabeth (vliegdekskip)

Die HMS "Queen Elizabeth" is 'n vliegdekskip en slegs die tweede skip wat dié naam dra in die Britse Vloot naas die HMS "Queen Elizabeth"-slagskip. Die HMS "Queen Elizabeth" is in Rosyth gebou en is op 7 Desember 2017 in diens gestel.

Dit is die grootste oorlogskip wat ooit vir die Verenigde Koninkryk se "Royal Navy" gebou is, en is in staat om tot veertig vliegtuie te dra. Die skip is op 4 Julie 2014 deur koningin Elizabeth II gedoop. Op 26 Junie 2017 is met seeproewe begin en die skip was teen die einde van 2017 vol-operasioneel . 

Die eerste bevelvoerder is kommandeur Jerry Kyd, die voormalige kaptein van HMS "Ark Royal" en HMS "Illustrious".



</doc>
<doc id="90542" url="https://af.wikipedia.org/wiki?curid=90542" title="Parade">
Parade

Die Parade tussen Plein-, Buitenkant-, Darling- en Kasteelstraat in Kaapstad word as markplein, parkeerterrein en vir massabyeenkomste gebruik. Hierdie stadsplein is in 1962 tot nasionale gedenkwaardigheid verklaar.

In 1652 is 'n tydelike fort, Fort de Goede Hoop, op hierdie terrein opgerig. Na voltooiing van die Kasteel is die fort in 1624 gesloop, die terrein vir gebruik as 'n paradegrond gelyk gemaak en rondom bome aangeplant. Deur die jare heen is strate rondom die Parade gebou, verleng en verbreed asook sake-geboue, die Stadsaal, Drilsaal, Operahuis, poskantoor, die Skiereilandse Universiteit vir Tegnologie en die stasiegebou opgerig. Nou is slegs die helfte van die oorspronklike paradeterrein oop gebied.

Belangrike openbare vergaderings het op die Parade plaasgevind. In 1849 was daar 'n reuse-byeenkoms van mense wat gekant was teen die Britse regering se voorneme om van die Kaap 'n strafkolonie te maak. Nelson Mandela het na sy vrylating in 1990 sy volgelinge vanaf die trappies van die Stadsaal in Darlingstraat toegespreek. En op 9 Mei 1994 na sy verkiesing tot president het hy ook die volk van Suid-Afrika vanaf die Parade toegespreek. In 2010 met die Wêreldbekersokkertoernooi was hier byeenkomste van ondersteuners wat die wedstryde op reuseskerms gevolg het.

Op hierdie grootste plein in die middestad staan die Koning Edward VII-standbeeld en 'n monument wat die Tweede Vryheidsoorlog herdenk. Dit is regoor die Drilsaal opgerig ter ere van die Kapenaars wat aan Britse kant in die oorlog gesneuwel het. Dit toon 'n gewapende soldaat wat buig oor 'n meisie wat die moederland voorstel. Tonele uit die oorlog versier die basis. Die inskripsie lui deels: "Never a king had more loyal subjects." Die beeldhouer was sir W. Goscombe John van Londen.



</doc>
<doc id="90543" url="https://af.wikipedia.org/wiki?curid=90543" title="Koning Edward VII-standbeeld">
Koning Edward VII-standbeeld

Die koning Edward VII-standbeeld staan op die Parade in Kaapstad regoor die Stadsaal. Hierdie effens groter as lewensgroot beeld is gemaak deur sir W. Goscombe John van Londen en is op 12 April 1905 onthul.


</doc>
<doc id="90545" url="https://af.wikipedia.org/wiki?curid=90545" title="Groot Egiptiese Museum">
Groot Egiptiese Museum

Die Groot Egiptiese Museum, ook bekend as die Giza-museum, is ’n museum wat by Giza, Egipte, gebou word en artefakte van Antieke Egipte sal huisves. Dit word beskryf as die grootste archeologiese museum ter wêreld, en sal volgens plan in 2015 open. Dit sal op ’n terrein van 50 hektaar staan, sowat 2 km van die Giza-piramides, en is deel van ’n nuwe meesterplan vir die plato.

Die ontwerp van die gebou is deur middel van ’n kompetisie gekies. ’n Wenplan is uit 1 557 inskrywings uit 82 lande gekies en op 2 Junie 2003 aangekondig – dit was die grootste argitektuurkompetisie in die geskiedenis. Die kompetisie is gewen deur die maatskappy Heneghan Peng van Dublin, Ierland.

Die gebou is in die vorm van ’n afgekante driehoek. Die noorde- en die suidemuur lyn direk op met die Groot Piramide van Cheops en die Piramide van Menkaoere. Voor die gebou is ’n groot plaza met palmbome. 
Op 5 Januarie 2002 het die destydse president Hosni Mubarak die eerste steen van die fondament gelê. Die standbeeld van farao Ramses II, wat sowat 3 200 jaar oud is, is op 25 Augustus 2006 van Ramses-plein na Giza geskuif; dit word opgeknap en sal by die ingang van die museum staan.

Die nuwe museum is ontwerp om die jongste tegnologie te gebruik, onder meer virtuele realiteit. Dit sal ook ’n internasionale sentrum van kommunikasie tussen museums wees.



</doc>
<doc id="90547" url="https://af.wikipedia.org/wiki?curid=90547" title="Eleanor Baker">
Eleanor Baker

Eleanor Baker (*21 Augustus 1944, Pretoria— †1 Julie 2002) was 'n Afrikaanse skrywer wat 15 romans, twee draaiboeke en verskeie jeugboeke oor haar loopbaan geskryf het. Van haar boeke is onder die skuilname Christine le Roux en Alex Muller gepubliseer.

Haar eerste roman, "Wêreld sonder einde", het in 1972 verskyn. "Die kwart-voor-sewe-lelie" is in 1991 vir die Ou Mutual-prys vir letterkunde benoem, en "Verbeelde werklikheid" het in 1996 die kortlys vir die M-Net-boekprys gehaal. "Daar is spore op die maan" het in 1992 die Suid-Afrikaanse Akademie vir Wetenskap en Kuns se Scheepersprys vir Jeugliteratuur gewen en word in skole voorgeskryf.

Eleanor Elizabeth Liebenberg is op 21 Augustus 1944 in Pretoria gebore as tweede oudste van vyf kinders (een seun en vier dogters). Haar ouers is Christie en Ena Liebenberg. Haar vader was ’n professor wat Chemie doseer het aan die Universiteit van Pretoria. D.F. Malherbe is haar oupa se neef. Sy word groot op ’n plaas net buite Pretoria. Vanaf 1957 is sy ’n leerling aan die Hoërskool F.H. Odendaal in Pretoria, waar sy in 1961 matrikuleer en ook die hoofmeisie is.

Hierna studeer sy verder aan die Universiteit van Pretoria waar sy aanvanklik inskryf vir ’n B.Mus.-graad, maar later in die letterkunde studeer. Sy is in hierdie tyd kortstondig getroud en staan bekend as Eleanor Kritzinger. In 1968 verwerf sy onder hierdie naam die M.A.-graad in Afrikaans met lof, met ’n verhandeling oor "Die toepassing van die tegniek van bewussynstroom in enkele moderne Afrikaanse romans". Sy behaal nie ’n formele onderwyskwalifikasie nie, maar hou vanaf 1966 skool by die King Edwardskool in Houghton in Johannesburg en vestig haar in hierdie tyd in Hillbrow.

Sy trou in 1969 met Walter Joslizen Vernon Baker, wat hom later by die Diplomatieke Diens aansluit en die familie word in 1975 na Teheran in Iran verplaas. Van hierdie tyd af skryf sy voltyds. Na drie en ’n half jaar keer hulle in 1979 tydens die revolusie in Iran terug na Pretoria, maar woon daarna periodiek in verskeie stede regoor die wêreld, insluitende Den Haag vanaf 1982 tot 1985, Montreal vanaf 1985 tot 1987 en Brussel vanaf 1990 tot 1994, waarna hulle permanent na Suid-Afrika terugkeer. Hulle gaan woon in Brooklyn in Pretoria. In 1997 tree Walter af en hulle verhuis na Klein-Brakrivier. Die egpaar het twee kinders, ’n seun (Alexander, wat in 1977 in Teheran gebore is) en ’n dogter (Christine, wat in 1979 in Suid-Afrika gebore is kort na hulle terugkeer uit Iran).

Eleanor Baker is op Maandag 1 Julie 2002 oorlede aan longinfeksie nadat sy siek word van die chemoterapiebehandeling vir limfkanker wat kort tevore by haar gediagnoseer is.

Reeds in 1957 begin sy om dagboeke te hou en van haar bydraes word opgeneem in die skool se jaarblad. Sy begin haar ernstige skryfloopbaan deur romans te skryf, waarvan die eerste twee vir publikasie afgekeur word. Haar werk word gekenmerk deur haar unieke manier van omgaan met menslike verhoudings en veral liefdesverhoudings, waarin sy ’n fyn sin en aanvoeling vir mense se gevoel en omgang teenoor mekaar openbaar. Hierdie verhoudings word gereeld aangebied in ’n eenvoudige, tot ’n mate voorspelbare verhaal, waar die verhoudings en nie die verhaal nie, die belangrikste element is. Haar karakters word deurgaans lewensgetrou en eg geteken en sy skroom nie weg van sensitiewe onderwerpe soos masturbasie, buite-egtelike verhoudings, depressie en verkragting nie. Sy skryf ook twee televisiedramas. Benewens haar meer literêre werk, skryf sy ook verskeie populêre liefdesverhale onder die skuilnaam Christine le Roux en onder die naam Alex Muller skryf sy vyf speurverhale. Die boeke wat sy onder haar eie naam skryf, is opmerklik ingestel op ’n fyn waarneming van die werklikheid, met veral ’n baie raak beskrywing van die menslike verhoudings. Wanneer sy onder ’n skuilnaam skryf, gee sy haar verbeelding meer vrye teuels om agter die storie aan te skryf, ongeag of dit altyd heeltemal met die werklikheid versoen kan word. Daarenteen is ’n opvallende kenmerk van haar “ernstiger” romans juis die mate waarin sy populêre en meer literêre elemente kombineer, asook dikwels humor en erns. André P. Brink noem haar by geleentheid ’n miskende skrywer in Afrikaans wat enige tyd Karel Schoeman se gelyke is, nadat hy in die sewentigerjare meegedoen het aan die miskenning deur dit te betreur dat ’n roman van haar uitgegee is.

"Wêreld sonder einde" is haar eerste roman wat vir publikasie aanvaar word. Hierin raak twee karakters met oënskynlik geen raakpunte nie, by mekaar betrokke. Die een is ’n bejaarde, eensame en armoedige weduwee, mevrou Bildendyk, en die ander ’n ankerlose, rebelse jong man, Rocky. Hy is ’n jeugmisdadiger wat een aand onverwags gewond voor haar venster beland, nadat hy deur sy bende aangerand is. Die probleem van kommunikasie tussen hulle blyk aanvanklik onoorbrugbaar te wees. Sy neem hom nietemin in en versorg hom vir ’n paar dae in haar woonstel in Hillbrow sonder dat iemand daarvan weet, en sodoende vind albei genesing van hulle eie omstandighede.

"Splinterspel" se hoofkarakter en ek-verteller, Johanna, woon saam met haar drie dogters alleen op ’n kleinhoewe. Johanna beskryf die emosionele mishandeling wat sy van haar moeder gekry het en die haat wat sy as gevolg daarvan in haar omdra. Gaandeweg word dit egter duidelik dat sy nie ’n betroubare verteller is nie en dat sy met haar ontoereikende geestestoestand gereeld haar toevlug neem tot verbeeldingsvlugte om die werklikheid te ontsnap. Die vele uitdagings wat haar normale (of verbeelde) situasie bied word vererger deur die aankoms van ’n minnaar en sy kan die spannings nie te bowe kom nie. Haar wroeging en geestelike stryd en veral grootliks onverwerkte haat lei eindelik tot totale versplintering, totdat sy voor ’n spieël staan waaruit haar gesig verdwyn het, simbolies van haar verlies aan eie identiteit.

"Mǿrketiden" (letterlik “die donker tyd”) is die naam vir die donkerste tyd in die Skandinawiese lande, wanneer die son feitlik glad nie sy verskyning maak nie. Hierin word ’n reis deur die donkerte van die menslike gees onderneem. Die hoofkarakter, Clinton Alexander, bevind hom in sy soektog na betekenis te midde van ’n psigodrama in fantastiese omgewings en gebeure. In die voorspel kom hy nog redelik normaal voor, maar ontsenu sy gaste in sy deftige woonstel met geheimsinnige speletjies, waar almal in terme van diere geïdentifiseer word. Hiervandaan slaan die gebeure oor na die fantastiese en bevind Clinton hom toenemend in irrasionele droomwerklikhede, wat sy stryd om normaliteit uitbeeld. Hy beland in situasies waaroor hy geen beheer het nie en waarvan hy die slagoffer of sondebok is. So word hy uit ’n goedkoop kafee uitgegooi; hy wil die vet kafeemeisie huis toe vergesel, maar sy vererg haar en ontsnap; hy kom aan by ’n vreemde gebou in ’n vreemde omgewing waar almal by ’n bisarre partytjie hom herken, maar almal dig ’n ander identiteit aan hom toe. Wanneer hy ontvlug, word hy eindelik “gevange” gehou in ’n gebou waar sy bewegings tot enkele vertrekke beperk word en hy geestelik afgetakel word en gereduseer word tot die mees basiese. Elke spookagtige episode wat hy deurmaak word gevolg deur ’n gesprek met ’n onsigbare stem uit die plafon. Hierdie verblyf loop uit op ’n “verhoor” waar hy sy aandadigheid en skuld aan menswees moet bely. Die hellevaart neem hom dan terug na sy woonstel, maar met die wete dat die groot Oordeel nog kom.

"Monica" vertel van ’n alledaagse vrou te midde van 'n eksistensiële krisis. Sy is vet, middeljarig en gefrustreerd, vasgevang in ’n vervelige roetine wat daagliks herhaal word, met geen vooruitsigte nie. Vir haar man, Dirk, is dit ’n saak van eer dat sy vrou nie hoef te werk nie en dit ontneem haar die kans om haar sensitiwiteit en intelligensie ten volle uit te leef. Sy het egter een onbesonne daad in die verlede gepleeg, toe sy owerspel gepleeg het met haar man se broer in ’n strandhuis. In ’n onbewaakte oomblik bieg sy van hierdie voorval aan ’n ander vrou, wat haar later daarmee afdreig. Dit dreig om haar normale lewe om te keer, sodat sy ernstig begin besin oor wat sy werklik vir haar lewe wil hê. Die daaglikse sleur wat sy so haat word dan ironies die belangrikste in haar lewe en sy veg met alles wat sy het om dit te behou. Hierdie boek beeld ’n antitese uit van die romantiese liefdesverhaal en bereik veral in die sensitiewe hantering van die gemoedslewe ’n hoogtepunt.

In "’n Geslote boek" neem die ek-verteller (Magdaleen) ’n oorsese pos aan as sosiale sekretaresse, waar sy met ’n wye verskeidenheid van mense te doen kry. Haar spesiale taak is om sakemanne en hulle gades op die lughawe te ontmoet, waarna hulle tuisgaan in die huis waar sy ook bly. Haar skerp waarnemingsvermoë tipeer en karakteriseer hierdie mense en hulle verhoudinge met mekaar op subtiele manier, maar eindelik is daar die besef dat elke mens tog maar ’n geslote boek bly. Magdaleen se verhouding met Paul Nolte groei subtiel. ’n Ervaring met terroriste waarin haar vriendin Medina in ’n bomontploffing sterf verander egter haar lewensbeeld en wêreld. Dit is die enigste boek wat handel oor die skrywer se ervarings in die diplomatieke diens.

"Weerkaatsings" word in die subtitel as ’n sprokie beskryf en die verhaal bevat dan ook verskeie subtiele verwysings na bekende sprokies. Daar is ook deurentyd spanning tussen die “werklikheid” waarin die karakters hulle bevind, en die “sprokieswêreld” waarin hulle veral in hulle gedagtes leef. Die heldin, die jong joernalis Lize Bergen, gaan na België, waar sy behandeling vir ’n seldsame bloedkwaal moet ondergaan. Hier neem ’n ryk sakeman, Charles Ashton, haar onder sy vlerke. Hy is ’n vrygesel wat as gevolg van ’n ongelukkige jeug ’n kluisenaarsbestaan voer. Sy gaan ’n geleentheidshuwelik met hom aan, maar hulle onvermoë om te kommunikeer strem hulle verhouding binne die huwelik. Dit verg ’n langsame groeiproses deur skadubeelde (“weerkaatsings”) vir hulle om eers die self en dan die ander persoon werklik te ontdek. Hierdie boek word in vyf tale vertaal (waaronder deur haarself in Engels en deur ander ook in Hebreeus, Fins, Deens en Sweeds), vir skole voorgeskryf en oor die radio voorgelees. In 1986 publiseer die Deense tydskrif "Allers" en ’n Finse tydskrif dit as vervolgverhaal. "Weerkaatsings" verower in 1984 die Kaaplandse FAK Helpmekaar-prys vir Ontspanningsliteratuur. Koos Human neem die fragment "’n Tuiskoms vir Charles" uit hierdie roman op in sy bloemlesing "Willekeur".

"Dossier van ’n gyseling" vertel van ’n jong vrou, Christien, wat ’n jaar oorsee deurbring om ervaring op te doen. Op die laaste dag in Amsterdam voor haar vertrek terug huis toe word sy saam met ander mense in die reisagent se kantoor deur ’n terroristebende ontvoer. Die uiterlike vorm van die geykte spanningsverhaal word hier gebruik om die essensie van mensheid en insig in eie persoonlikheid weer te gee. Terwyl die geweld op gebanaliseerde wyse weergegee word juis om die leegheid daarvan te onderstreep, gaan dit in hierdie situasie meer oor die onderlinge interaksie tussen die gyselaars en tussen die gyselaars en terroriste. In hierdie traumatiese situasie val die skanse van beskawing gou weg en kom die onderliggende persoonlikhede na vore. Die reaksies op die krisis, die spanning en die impak van vrees op die menslike psige word goed beskryf. Daar word gesoek na lesse wat geleer moet word, of ’n mens op hierdie wyse enigiets kan bewys en wat ’n mens werklik in die lewe wil en kan bereik. "Dossier van ’n gyseling" is in 1986 op die kortlys vir die toekenning van beide die ATKV-prys en Rapportprys.

Iris is die naam van die ek-verteller in "Die kwart-voor-sewe-lelie" en ’n iris is ’n blom wat slegs een maal per jaar blom. Iris glo dat sy ook een of ander tyd op buitengewone wyse sal blom en haar planne en optredes is alles gerig op hierdie groot toekomstige gebeurtenis. Sy ontsnap egter nie aan die alledaagse beperkinge van ’n middelklaslewe nie en begewe haar in ’n onromantiese huwelik met vervelige roetine, waarin sy simbolies ’n lelie word wat elke dag kwart voor sewe oopgaan. So word die buitengewone dan eindelik deur die alledaagse sleur verdring. Op humoristiese wyse word Iris se omgang met haar uiteenlopende susters en haar wêreldvreemde ma uitgebeeld. Die rassesituasie word subtiel aangeraak, al speel die roman in Amerika af, en die nugter huishoudster Johanna word ’n gewaardeerde vriendin. Die bonatuurlike speel ook ’n rol, met ’n engel wat sy verskyning maak en deurlopend ’n beskermingsrol speel. "Die kwart-voor-sewe-lelie" is in 1991 op die kortlys vir die toekenning van die Ou Mutual-prys.

"In die middel van die Karoo" het as gegewe twee mense wat om uiteenlopende redes die stad verlaat en in die Klein Karoo beland. Anna Fransen is die voorbeeldige vrou van ’n sakeman en moeder van drie kinders, maar ontdek op ’n dag dat haar man ’n verhouding met ’n ander vrou het. Sy besluit om haar lewe te verander en trek Karoo toe, waar sy ’n huis op ’n boer se grond huur. Danie Muller is ’n bruin staatsamptenaar wat moeg is vir die verveling van sy werk en omstandighede. Hy bedank en onderneem ’n reis na die Karoo, op soek na spore van sy geheimsinnige ouma. Voorspelbaar genoeg vind hulle mekaar, maar die verhaal wentel nie primêr rondom ’n liefdesverhouding nie. Dit gaan veral oor die feit dat baie mense in die hede voel dat hulle nie inpas nie, met daarmee gepaardgaande die verlede wat die oorsaak is van hulle gebroke lewens. Die verwerking van hierdie spoke uit die verlede word dan die eintlike tema.

"Die nes" vertel van die Belgiese skrywer Karoline Kerr, ’n pasiënt in ’n sielkundige inrigting wat onder verdowing gehou word sodat sy nie die traumatiese gebeure wat tot haar ineenstorting gelei het, kan onthou nie. Sy ervaar trauma sedert haar kinderdae en het as gevolg daarvan haarself geleidelik onttrek in ’n beskermende “nes”, sodat sy met haar opname in die inrigting reeds amper in ’n katatoniese toestand verkeer. Wanneer ’n nuwe hoof aangestel word, verander hy die behandeling, want hy glo dat slegs deur te onthou kan daar genesing kom. Die pasiënt ervaar dit soos ’n roofvoël wat aan haar veilige nes torring, wat dan die metafoor word vir die titel en die verhaal. Eindelik word dit duidelik dat die verskil tussen normaal en abnormaal ’n graadverskil is en nie ’n wesenlike een nie.

"Verbeelde werklikheid" vertel van die skryfster Sophia wat vasgevang is in die alledaagse sleur van kinders grootmaak en huishou en wat die tyd wat sy voor die tikmasjien kan sit en skryf koester. So word die boek dan ’n wisselwerking tussen die skryfster se werklike lewe (hoofsaaklik Sophia se huwelik met Gert) en die droomverhaal (oor die fiksie-heldin Elizabeth Linder wat haar droomheld Paul by die see ontmoet) wat sy besig is om te skryf. Hoewel daar aanvanklik geen raakpunte tussen “werklikheid” en “storie” is nie, laai die spanning tussen werklikheid en fiksie egter op, met die krisispunt wanneer dit wat in Sophia se eie lewe gebeur, nie in die storielyn van die verhaal wat sy skryf inpas nie. Gert versoek vir Sophia om ’n egskeiding omdat hy ’n verhouding met ’n sekere Jolein het. Sophia vertel vir Gert dat dit nie in haar storie inpas nie en waarsku hom dat sy storie met Jolein opgemaak is en nie die einde kan hê wat hy droom nie. So verander sy haar werklike lewe deur die storie daarin te herken en na haar wense te rig. Die roman word gesluit met die skryfster wat haar karakter Elizabeth regstreeks aanspreek en kommentaar lewer oor tonele wat miskien na te maklike oplossings lyk, sodat die skryfster self korrektief deelneem aan die gegewe van die verhaal – ’n baie kreatiewe tegniek.

"Groot duiwels dood" het die Anglo-Boereoorlog as tema, met ’n redelik gegoede Boerfamilie se wedervaringe as fokuspunt en ’n meer as terloopse verwysing na die swaarkry van anderskleuriges. Die lotgevalle van die hoofkarakter (Cornelia), haar kinders en kennisse en hulle lyding in die konsentrasiekampe vorm die vernaamste bestanddele van die roman. Kort na die geboorte van haar tweede kind moet Cornelia die plaas se verantwoordelikhede oorneem wanneer haar man, Johannes, by die Boeremagte aansluit. Sy word verraai en moet ook ’n aanval verduur van een van die swart plaaswerkers wat in diens van die Engelse tree. Die plaashuis word verbrand en sy en haar gesin oorleef vir ’n ruk in ’n grot. Hulle word gevang en na ’n konsentrasiekamp verplaas, waar sy geliefdes aan die dood moet afstaan. Al hierdie gebeure en die lyding wat sy ondergaan, maak van haar ’n sterker en wyser mens. Hierdie ondervindinge wek in haar die begeerte om erkenning te kry vir haar groei as vrou en om nooit weer onderdanig te wees aan enigiemand nie. Die belewenisse van die hoofkarakter word aangevul deur briewe wat sy ontvang van verskeie ander karakters (haar niggie in Natal, haar man Johannes in die veld, haar suster in Engeland, haar moeder in die Kaap en haar broer in die veld en later in ballingskap. Hierdie briewe gee verskillende perspektiewe wat die gebeure aanvul.

In "’n Ou begin" beland die middeljarige kombuis-argitek Judith Meiring op ’n Karoodorpie wanneer haar motor probleme gee. Sy wou bietjie wegkom om haar kop skoon te kry en voor haar vertrek gee haar ma haar die boks briewe saam van haar voormoeder Hannie uit die negentiende eeu. Tydens haar verblyf hier raak sy toenemend betrokke by die briewe en by die stories van die dorpsbewoners. So word die besoek ’n soeke na betekenis en vind Judith sowel die raakpunte as die verskille in hulle lewens. In haar eie lewe kom daar ’n kentering, veral wanneer die verhaal van Hannie gaandeweg ontvou. Verhoudings staan in die kern van hierdie verhaal, veral die aard van egpare en die manier waarop hulle mekaar en ander familielede en medemense behandel.

"Die ander Marta" is haar laaste roman, met die bewuste sinspeling op die dienende Marta van die Bybel. Met al haar verborge verlangens en vrese hou sy aan om haar rol gedienstig te vervul, maar word dan deur ’n groot ingryping geleidelik bevry. Die Marta van die titel is ’n middeljarige boervrou wat op ’n dag breekpunt bereik in haar lewe van onderdanigheid aan Hendrik, haar ontroue man. Sy vat die motor en ry weg na die Weskus met die idee om ’n einde aan alles te maak. Haar selfmoordpoging misluk en sy vind ’n tydelike heenkome in ’n eenvoudige klein vissersgemeenskap. Hier moet sy haar menswaardigheid herontdek en geestelik ontwikkel om as gelyke in ’n verhouding met ander te tree. In haar afwesigheid moet Hendrik (met behulp van veral sy susterskind Dead Ice), leer dat manlike meerderwaardigheid nie bestaan nie en dat alle mense gelykwaardig is. Die titel verwys na Marta wat algaande verander van die dienende Marta na ’n ander Marta wat haar nie meer laat voorsê of vertrap nie. In hierdie roman poog Baker om lewenswaarhede oor die aard van die vrou, jeug, ouderdom en menseverhoudinge oor te dra. "Die ander Marta" word vir die verhoog verwerk deur Celeste van Rooyen en onder andere in 2005 by die Klein Karoo Nasionale Kunstefees opgevoer.

“"As ’n pou kon vlieg"” is ’n verblyfboek oor haar tyd in Teheran, wat veral die toenemende oproer onder die bevolking voor die Islamse revolusie in 1979 knap uitbeeld. Die skets “"Teheran"” word opgeneem in “"Stad en stedelig"”, ’n versamelbundel met sketse en vertellings oor wêreldstede. Haar werk (en veral “"Weerkaatsings"”) word in verskeie tale vertaal, onder andere Engels, Sweeds, Nederlands, Hebreeus, Deens en Fins. Verder publiseer sy ook die studie oor “"D.F. Malherbe: mens en meester"”. Hierdie is ’n boek gerig op skoliere waarin die skrywer se menslikheid beklemtoon word, eerder as ’n sistematiese studie oor sy skrywerskap.

Met die hooftema van gesinsverhoudings skryf sy ook die geslaagde jeugverhale "’n Bootjie op die see", "Die Nels van Groenewoud" en "Daar is spore op die maan". Die titel van laasgenoemde suggereer dat niks onmoontlik is nie en dat ’n mens hoog kan mik in die lewe. Die boek vertel die verhaal van die tienderjarige Tom, wie se ma oorlede is toe hy agt jaar oud is. Sy pa trou na ’n aantal jare weer met die jong wetenskaplike Helen, wie se man en seun in ’n motorongeluk oorlede is. Tom moet sy weg vind in die volwassewordingsproses, die verhouding met ’n oënskynlik kil stiefma vestig, die dood van sy geliefde ouma verwerk en die hart van die meisie op wie hy verlief is, probeer wen. Op interessante wyse word wisselende perspektiewe gebruik om afwisseling te bewerkstellig en die innerlike spanning en konflik van die karakters weer te gee. Die derdepersoonsvertelling word dan op plekke vervang deur openhartige dagboekinskrywings van Tom se vriendin Emma Minnaar, haar broer Dawid se opstelle en briefies wat hy in die klas rondstuur en Tom se briewe aan sy ouma. Hierdie boek word vir hoërskole voorgeskryf en ontvang in 1992 die Scheepersprys.

Onder die naam Christine le Roux skryf sy liefdesverhale. "’n Veilige hawe" (1980) is haar eerste ontspanningsverhaal. Madelein le Grange gaan lank met die goeie en betroubare Johan uit, maar op ’n naweek in Durban ontmoet sy vir Colin. Sy verloor kontak met hom en besluit eindelik om tog maar met Johan te trou. Twee weke voor die troue maak Colin weer sy verskyning. Madelein is ’n impulsiewe jong vrou wat geleidelik tot groter volwassenheid groei. Hester Verster aanvaar in "Om lief te hê" (1981) ’n pos by ’n plaasskool, maar die plaaseienaar is uit die staanspoor openlik vyandig teenoor haar. Na ’n mislukte verhouding met haar werkgewer, gaan werk Elizabeth in "Kosbaar soos die lewe" (1981) vir dokter Nel. Sy pas sy seuntjie Fransie op en doen sy huishouding. Wanneer dokter Nel siek word, verpleeg sy hom, maar sy vorige vriendin daag weer op en Fransie raak weg. Gita van Duinen besef in "Deel van die pakket" (1993) sy sal haar hippieklere en eksentrieke gedrag moet laat vaar as sy die nuwe ambassadeur se persoonlike assistent gaan wees. In "Liefde uit die stormnag" (1993) soek ’n kunstenares skuiling tydens ’n hewige sneeustorm en is dae lank vasgekeer saam met ’n skatryk Kanadese nyweraar in sy verwaarloosde herehuis. Sy begin dan om die huis te restoureer. Die gerieflikheidshuwelik wat hierop volg, maak haar die teiken van ontvoerders.

"Teësinnige erfgenaam" (1994) vertel van die 28-jarige Melissa van Eeden, wie se verbitterde ma haar sielkundig gevange gehou het en geleer het om nie mooi te lyk nie, omdat mans haar dan sal misbruik. Sy vertel haar ook niks omtrent haar pa nie, net dat hy dood is. Na haar ma se dood voel sy totaal verlore in ’n vreemde wêreld. Sy hoor dan dat sy haar skatryk pa se erfgenaam is, maar hoewel sy nou geld en vryheid het, sukkel sy om aan te pas by al die aandag wat sy skielik van mans kry en die keuses wat dit op mens afdwing. “"Die honger hart"” (1995) het Julia Naudé as hoofkarakter. Nadat haar verloofde haar verkul, begin sy ’n nuwe lewe waar sy op haarself staatmaak en alles self beheer en beplan. Haar peetpa se testament bepaal egter dat sy helfte van die plaas Ouderus erf en die plaasbestuurder André Malan die ander helfte. Om die erfporsie te kry moet sy egter met André trou en ten minste ’n jaar saam met hom op die plaas bly. In "Liefdesvallei" (1995) hoop Julia Eksteen om haar tesis in die stilte en natuurskoon van Groenvallei te voltooi, maar nou weet die eienaar van die plaas, Gerard Koch, niks van haar verblyfooreenkoms nie en hy is alles behalwe verwelkomend. Gerard en sy onaansienlike verloofde staan op trou, maar dit lyk asof albei hulself staal teen ’n onafwendbare ontbering. Julia se reguit, spontane geaardheid laat mettertyd almal op die plaas ontdooi, en skielik lyk almal se lewenspaadjies anders. In "Die ontbrekende helfte" (1995) begin twee mense se liefde op ’n vreemde kontinent, maar dis eers wanneer hulle weer op Suid-Afrikaanse bodem is dat hulle die ontbrekende helftes in hulle lewens herken. Yvette Faure word hier deur ’n agentskap as sekretaresse gestuur na die verstrooide professor Rabe se huis, waar hulle met die verlede en hulself gekonfronteer word. In 1996 verower sy die Ela Spence-medalje vir "Die ontbrekende helfte". "’n Wêreld sonder hom" (1995) is Nicolene Kruger se verhaal. Sy ontmoet dokter Peter Hofmeyr in die hospitaal waar haar broer aansterk na ’n motorongeluk. Vir Nicolene is Peter ’n altyd besige dokter en hy sien haar weer as net nog ’n mannejagter, totdat sy eendag baie siek word.

"Die groen maan" (1995) draai om die oeroue probleem of ’n mens, waar dit die liefde aangaan, met jou kop of jou hart moet kies. Johan Norval is 36 en ongetroud en hy het vrede met sy alleenlopery. Toe hy sy buurman Jakobus Duvenhage en dié se nuwe vrou se pos vir hulle vat, lê die krisis hom egter en inwag. By die plaas aangekom is die buurman nie tuis nie en vind Johan die nuwe vroutjie half bewusteloos in die storthokkie. Hy jaag met haar hospitaal toe en skenk nog bloed ook. Sy buurman is alles behalwe dankbaar en dit is ook nie die einde van Johan se betrokkenheid by die mooie Magdaleen nie. In "Diana" – "Verwarde liefde" (1996) is Nicky uit die staanspoor vies vir die man wat oor haar en haar broer as voog aangestel word na haar pa se dood. Wie dink Andrew is hy om vir haar oor die liefde te preek? Hy self leef soos 'n priester en beweer sy is onvolwasse. Hy sal in elk geval nooit van haar hou as sy aanhou om soos 'n histeriese tiener uit te bars nie. Sy kan dit egter nie help nie, want hy maak haar irrasioneel. "Verskuilde liefde" (1996) vertel van dokter Edmund Wiese wat na twee jaar in Amerika met die dood van sy jonger broer terugkeer na Suid-Afrika. Hy gaan besoek sy skoonsuster uit pligsgevoel en vind uit dat sy in omstandighede leef waarvan nie een van hulle bewus was nie. Na haar man se dood het sy geboorte gegee aan ’n tweeling en nou sukkel sy om hulle alleen groot te maak. In hierdie verhaal word mense se behoeftes en beperkings ondersoek en hoe trots en lojaliteit optredes beïnvloed. In 1996 verower “"Verskuilde liefde"” die Ela Spence-medalje wat deur die uitgewer J.P. van der Walt toegeken word vir die beste liefdesroman. In "Bittersoet hartstog" (1996) besef Renée en dokter Richard Wessels gou dat hulle nie net toevallig albei uitgenooi is na gemeenskaplike vriende se strandhuis nie. Na haar vorige kêrel haar gruwelik bedrieg het, sweer Renée wraak teen alle mans. Sy laat Richard dus gou verstaan dat sy net een doel voor oë het en dit is om mans te misbruik soos hulle haar misbruik het. Die liefde laat homself egter nie voorskryf nie. Na ’n ernstige motorongeluk ly Emilia Roux in "’n Nuwe begin" (1996) aan geheueverlies en herken nie eens haar eie man nie. Sy sien daarteen op om saam met hierdie volslae vreemdeling huis toe te gaan. Geleidelik kom haar geheue stuk-stuk terug, wat haar dilemma vererger, want sy hou glad nie van die mens wat sy was nie. Sy moet haarself en die mens wat sy was in die oë kyk en begin met haar eie regstellende aksie.

In "Die glasappel" (1997) kry die argitek Theo Senekal te doen met ’n onortodokse meisie wat sy geboue kritiseer, hom ’n messelaar noem en ongenooid ’n nag op sy rusbank deurbring. Om hom te bedank gee sy hom dan ’n glasappel as geskenk. "’n Kwessie van tegniek" (1997) vertel van die joernalis Alicia Conradie wat haar in ’n Karoo-dorpie as draaiboekskrywer vir ’n rolprentspan bevind. Die hoofakteur is ene André Rosner met wie sy vantevore ’n rampspoedige onderhoud gehad het. Hy het haar toe só kwaad gemaak dat sy gesê het hy kan gif drink vir al wat sy omgee. Op hierdie noot begin hul samewerking nou en dit word selfs giftiger. In "Liewe onskuld" (1997) lyk die jong rabbedoe Olivia Joubert aanvanklik na 'n onwaarskynlike kinderoppaster, maar sy laat geen teenspraak toe nie. Die huwelik tussen Roland Meyer en Victoria in "Verborge liefde" (1997) sou slegs ’n huwelik in naam wees. Vir Victoria was dit die oplossing van haar probleme, maar kitsoplossings kan ’n mens soms duur te staan kom en die liefde laat hom nie bind deur kontrakte nie. In "Verlore dekade" (1997) kruis Alexandra se pad weer met dié van Ryno, vir wie sy tien jaar gelede verlaat het sodat hulle mekaar nie vernietig nie. Hy is terug uit die buiteland en kort voor lank begin die skanse wat sy om haar bou verkrummel.

Die liefde laat hom in "Bewys van liefde" (1998) nie voorsê deur omstandighede nie. Die fisioterapeut Corinne wil haar vriend se verlamde broer, Siegfried, uit sy kokon van selfbejammering ruk. Haar vriend Karel dink egter sy is effens te eerlik en uitgesproke en dit maak die sterkste gevoelens wakker. Etienne Barnard is in "Bosnimf" (1998) ergerlik oor die ou, stowwerige huis wat hy by sy tante erf. Hy besef egter dat sy tante haar huis dalk met voorbedagte rade aan hom bemaak het, maar die werklike rede is onbekend. Veral raaiselagtig is die sorgelose nimf wat in sy fontein baljaar en waarvoor hy nou skielik verantwoordelik voel. Klarissa du Toit, ’n mooi maar effens eksentrieke speurverhaalskrywer, word in "Die blou uur" (1999) deur haar swaer versoek om in te staan as bruid vir sy vriend. Wanneer sy die man, die Skotse dokter Andrew Cameron ontmoet, weet sy hulle is bestem vir mekaar. Na ’n gelukkige paar maande saam met Andrew, begin sy werk as kriminoloog ’n wig tussen hulle indryf en Klarissa vertrek na Skotland om oor haar toekoms na te dink. In "Tweede beste" (2001) wil Nicolette se kêrel, Jack, nie alleen saam met haar vir ’n naweek na die berge toe gaan nie. Sy nooi een van sy vriende in sy plek, die skaam en teruggetrokke Philip de Waal. "Die uitkenningsparade" (2002) is die verhaal van Karlien en Steven, wat mekaar op ’n partytjie ontmoet. Karlien bied aan om vir Steven ’n uitkenningsparade te reël, sodat hy sy trouvrou voor Kersfees kan ontmoet, maar in die proses begin sy twyfel oor haar eie trouplanne en toekoms saam met haar verloofde, Neil.

Drie van Christine le Roux se tydskrifverhale, voorheen ongepubliseer in boekvorm, word saamgebundel in Omnibus 10, naamlik "Tot in ewigheid", "Uitdraai na Ukuthula" en "’n Hele nuwe mens". "Tot in ewigheid" vertel van Jacques en Kirsten. Die aantreklike Jacques is enige meisie se droomheld, maar hy is versot op die lang, lenige Kirsten. Hulle is getroud na slegs ses hartstogtelike weke, maar dis onseker of hulle liefde die toets van tyd sal weerstaan. Kirsten smag soms na ’n bietjie rustigheid, maar Jacques is ’n jaloerse minnaar wat haar ten alle tye by hom wil hê.

In "Uitdraai na Ukuthula" sou Laetitia Jonker se besoek aan Ukuthula baie vlugtig wees, maar sy vind dinge nie heeltemal soos sy dit verwag het nie. Terwyl sy die binneversiering van die wildsplaas se geboue probeer opknap, meng André Steyn, een van die eienaars, se verloofde aanhoudend in. Wanneer die einste verloofde stad toe verkas, moet Laetitia skielik as kok ook instaan. "’n Hele nuwe mens" vertel van ’n gesinstragedie. Madie word dringend uitgeroep om na ’n baba om te sien. Die kind se ma is dood en haar foto’s is stukkend geskeur en weggesmyt. Die pa loop met donker, gemartelde oë rond en wil nie aan sy seuntjie raak nie.

Die verhale wat sy onder die naam Alex Muller skryf, is speurverhale waar speurder Adriaan Kruger verskeie misdade ondersoek en oplos.

In "Die vyf susters" (1998) woon vyf ongetroude susters saam in een huis in ’n groot stad. Wanneer een van hulle koelbloedig doodgeskiet word, is daar dus minstens vier verdagtes. Mettertyd kom dit aan die lig dat die vermoorde suster, Rosa, allermins geliefd was en dat talle mense haar graag uit die pad wou hê. Speurder Adriaan Kruger, wewenaar, moet al sy vernuf inspan om die skuldige te probeer ontmasker. Dan sukkel hy toenemend om te verhoed dat sy gevoelens vir die hoofverdagte en jongste suster, Karien, met sy gesonde oordeel inmeng.

In "Die rooi angelier" (1999) kry Adriaan Kruger te doen met ’n reeksmoordenaar wat berekend toeslaan, pynlik netjies te werk gaan en oënskynlik geen leidrade agterlaat nie. Boonop het die moordenaar klaarblyklik Adriaan se geliefde Karien in sy kloue en hy moet haar opspoor voordat dit te laat is.

"Drie misdade in ’n knoop" (2000) vertel van Adriaan Kruger en sy nuwe vrou Karien se verhuising na Overberg, ’n dorp in die Suid-Kaap. In stede van rus, word hy gekonfronteer deur ’n raaiselagtige verdwyning, een van die dorp se inwoners wat weens vergiftiging sterf en ’n ou onopgeloste saak wat lyk asof dit hiermee kan saamhang. Drie misdade, wat oënskynlik geen raakpunte het nie, maar Adriaan vermoed as jy een oplos, word die ander los drade ook vasgeknoop.

Na die gewoel en gejaag van die groot stad het inspekteur Adriaan Kruger in "Bloedbande" (2001) begin gewoond raak aan die relatief rustige lewe op die dorpie Overberg. Hy en Karien is baie gelukkig en nou verwag sy hulle tweeling. Dan word hy boonop tot kaptein bevorder. Onheil slaap egter nooit nie en twee misdade stuur skokgolwe deur die gemeenskap. Daar is ’n aanval op ’n jong meisie en ’n bloedige gesinsmoord. As hy maar net kan fokus op die moord, sal sy taak vergemaklik word, maar die meisie wat aangeval is se pa is ’n vooraanstaande man in hierdie geweste. Soms wil dit ook lyk of daar ’n verband is tussen die twee misdade.

In "Hotel Bergsig" (2002) kry kaptein Adriaan Kruger en Karien na die tweeling se geboorte minder slaap en rus as gewoonlik. Hy word egter nie ’n blaaskans gegun nie, want een van die buitegeboue van die mooi hotel teen die hange van die berg word deur ’n brand verwoes en die vrou van die eienaar wat in die skuur by haar dragtige hond gewaak het, sterf. Wat aanvanklik lyk na ’n tragiese ongeluk, blyk ’n slim beplande moord te wees, ’n moord wat selfs Kruger verwar.

Die kortverhaal "Afnaweek" word deur Francois Bloemhof in die versamelbundel "Donker veld" opgeneem.

Eleanor Baker skryf ook twee televisiedramas, "En toe kom Wynand" en "Wat verby is", wat in die negentigerjare verfilm en gebeeldsaai word. In "En toe kom Wynand" vlug ’n moordenaar uit Johannesburg en kom op ’n afgeleë plaas aan. Die ou man wat daar woon, wroeg nog oor die seun wat hy verloor het. "Wat verby is" het ’n oujongnooi as hoofkarakter. Sy dink terug aan die  verlede, soos haar suinige en knorrige verloofde wat vir jare nie wou trou nie en die mooi jong man in die park wat haar meer oor die lewe geleer het.




Viljoen, Francois. Literere klimaat en die prosa van Eleanor Baker. Januarie 1995 


</doc>
<doc id="90548" url="https://af.wikipedia.org/wiki?curid=90548" title="Beesstert">
Beesstert

Beesstert (oxtail) is die kulinêre naam vir die stert van geslagde diere. Voorheen het dit slegs verwys na die stert van 'n gekastreerde manlike bees, 'n os. 'n Volle beesstert weeg gewoonlik 1-1,8 kg (2-4 lbs.) en bestaan uit die ronde stertwerwels met 'n klein hoeveelheid spierweefsel (vleis) rondom geheg. Dit word ontvel en in kort lengtes gesny (tussendeur die werwels), gereed vir die kliënt.

Beesstert is 'n bebeende, gelatien-ryke vleis, wat gewoonlik stadig gaargemaak word as 'n stowe of bredie. Dit is ook 'n tradisionele voorraadbasis vir 'n sop. Hoewel die tradisionele voorbereiding dikwels ure se stadige kook benodig het, het moderne metodes 'n kortpad gevind deur die gebruik van 'n drukkoker. Dit verskaf 'n gewilde geur vir poeiersop, kitssop en geblikte sop in die Verenigde Koninkryk en vele lande. 

Beesstert is baie gewild in Suid-Afrika waar dit dikwels gestowe word in 'n tradisionele potjie ('n driebeen-gietysterpot wat oor 'n oop vuur geplaas word).

Beesstert word ook geëet in ander suidelike dele van Afrika soos Zimbabwe en bedien met mieliepap en groente.

Beesstert is die belangrikste bestanddeel van die Italiaanse gereg "koda alla vaccinara".

Beesstert is een van die gewildste basisse vir Russiese aspiekvoorgeregte (холодец of студень), saam met varkpootjies of ore of "koeiknieë", maar is die voorkeurbestanddeel onder Russiese Jode omdat dit kosher kan wees.


In Amerika is beesstert 'n staatmaker in die Afro-Amerikaanse en Wes-Indiese huishoudings. In die Filippyne, word dit voorberei in 'n grondboontjiebottergebaseerde bredie genoem "kare-kare".


Gestoofde beesstert met botterbone of as hoofgereg (met rys) is gewild in Jamaika, Trinidad en ander Wes-Indiese kulture.


</doc>
<doc id="90550" url="https://af.wikipedia.org/wiki?curid=90550" title="KFC">
KFC

KFC (die naam was oorspronklik 'n afkorting vir Kentucky Fried Chicken) is 'n kitskosrestaurantketting wat spesialiseer in gebraaide hoender. Hul hoofkantoor is in Louisville, Kentucky, in die Verenigde State. Dit is die wêreld se tweede grootste restaurantketting (volgens verkope) na McDonald's, met 18 875 winkels in 118 lande en gebiede. Sedert Desember 2013 is die maatskappy 'n filiaal van Yum! Brands, 'n restaurantmaatskappy wat ook die eienaar van die Pizza Hut en Taco Bell-kettings is.

KFC is gestig deur kolonel Harland Sanders, 'n entrepreneur wat begin het om braaihoender by sy padrestaurant in Corbin, Kentucky te verkoop tydens die Groot Depressie. Sanders identifiseer die potensiaal van die restaurantfranchise-konsep, en die eerste "Kentucky Fried Chicken" franchise open in Utah in 1952. KFC se hoender word so gewild in die kitskosbedryf, dat dit uitloop op die diversifisering van die mark deur die uitdaging van die hamburger se gevestigde oorheersing. Deur homself as "Kolonel Sanders" te merk en bemark, het Harland Sanders 'n prominente figuur in die Amerikaanse kulturele geskiedenis geword, en sy beeld word steeds in KFC advertensies gebruik. Maar die maatskappy se vinnige uitbreiding, beide plaaslik en oorsee, het die ouerwordende Sanders later oorweldig, en in 1964 het hy die maatskappy verkoop aan 'n groep van beleggers gelei deur John Y. Brown, Jr en Jack C. Massey.

KFC verkoop hoenderprodukte wat volgens 'n spesiale bedryfsresep voorberei word. Deel van die bereidingsproses is dat die braai onder druk gebeur waardeur die bereidingstyd aansienlik verkort word. Saam met die belangrikste produk, hoender met 'n bros skil, bedien KFC ook ander geregte soos hoenderburgers, nuggets, skyfies of pap, toegevoudes, 'n verskeidenheid nie-alkoholiese drankies en nageregte. Verder is daar in verskeie lande 'n aparte spyskaat van produkte beskikbaar, soos kebabs, toebroodjies, tortilla's en koekies. Daarbenewens word daar in die 21ste eeu op sommige plekke ook bees-, vark- en visprodukte probeer.

KFC posisioneer homself as 'n kitskosrestaurant met 'n standaard spyskaart en binneafwerking, en die kleure rooi en wit oorheers in die restaurante. Daar is 'n toonbank met 'n ry kasregisters waar kliënte hul bestellings kan plaas en gewoonlik dit binne 'n paar minute ontvang. Die eetarea is helder verlig en voorsien van TV-skerms waarop geslote programmering vertoon word. Dit is dikwels videosnitte van liedjies wat inligting en advertensies oor KFC vertoon.




</doc>
<doc id="90551" url="https://af.wikipedia.org/wiki?curid=90551" title="Woordeskatuitbreiding">
Woordeskatuitbreiding

Woordeskat in Afrikaans is die totale aantal woorde in dié taal (HAT, 2013:1401). Volgens Fourie (1970:1) beheer die mens die milieu met ‘n taal. “Die woord is die middel waarin die mens se denke, sy logos, sy beheersing van die wêreld waarin hy lewe, uitreik na gestalte en verwesenliking,” (Fourie, 1970:1).
Mense moet dikwels by nuwe omgewings en omstandighede aanpas. Gevolglik word nuwe woorde geskep om hulle te help aanpas. Woorde soos "elektrisiteit," "duikboot" en "satelliet" en segswyses soos “op iemand se knoppie druk” of “die atmosfeer is elektries gelaai” was vroeër nie algemeen gebruik nie (Fourie, 1970:5).

Woordeskatuitbreiding word in morfologiese konstruksie gemeet en uitgebeeld.
‘n Morfologiese konstruksie bestaan uit komponentstrukture, die wyse van komposisie en die uiteindelike komposisiestruktuur. Dit moet minstens twee of meer morfeme en/of groter uitdrukkings hê om as ‘n morfologiese konstruksie te kwalifiseer (Carstens & Bosman, 2014:175-176).

In die morfologie gebruik ons konstruksieskemas om produktiewe prosesse en grammatikale patrone in taaldata te beskryf – konstruksieskemas is beskrywende hulpmiddels. Reëlmatighede in die data wissel van teorie tot teorie en verskillende teorieë het verskillende reëls. In konstruksiemorfologie en kognitiewe grammatika word die term konstruksieskema egter gebruik (Carstens & Bosman, 2014:177).

Komplekse staan bekend as resulterende komposisiestrukture (Carstens & Bosman, 2014:177). 'n Morfeem is altyd betekenisvol: van konkrete, omskryfbare betekenisse, soos in die geval van "hart" en "hardloop," tot abstrakthede wat slegs grammatikaal betekenisvol is, soos in die geval van die attributiewe -e (Carstens & Bosman, 2014:178).

Komposisiestrukture, waarvan woordeskatuitbreiding bo is, word in 'n sisteem voorgestel wat 'n taksonomie genoem word. ‘n Taksonomie is ‘n sisteem van rangskikking; ‘n klassifikasie, en die beginsels en wette van so ‘n klassifikasie (HAT, 2013:1160). Volgens Carstens en Bosman (2014:189) moet dié komposisiestrukture eerder op ‘n kontinuum as in ‘n taksonomie voorgestel word, weens die vae grense tussen taalverskynsels. Daar is baie maniere om ‘n taal se woordeskat uit te brei, onder meer woordvorming, nuutskepping en wysiging.

Woordvormingsprosesse is egter die grootste nut vir die uitbreiding van Afrikaans. Onder dié sambreelterm val kleiner prosesse soos omskakeling, reduksie, versmelting en kombinasie (Van der Westhuizen, Schutte & Van Huyssteen, 2014:46). Die prosesse van nuutskepping of wysiging staan nie sentraal in die bestudering van ‘n taal nie, maar ‘n mens moet bewus wees van sulke prosesse om uitleg te gee aan moontlike historiese prosesse of om foutiewe analises te voorkom (Carstens &
Bosman, 2014:190).

‘n Woord is promisku omdat dit saam met ‘n groot verskeidenheid ander woorde kan voorkom – in komposita of in frases (Carstens & Bosman, 2014:180). Daar is drie hoofsoorte morfeme: onafhanklike eenhede, afhanklike eenhede en affiksoïede (morfeme wat iewers tussen die twee eersgenoemdes lê) (Carstens & Bosman, 2014:180). Morfologie is meer geïnteresseerd in woordvormingsprosesse as ander prosesse waardeur die woordeskat uitgebrei word (Carstens & Bosman, 2014:189). Woordvormingsprosesse kom algemeen en produktief in Afrikaans voor om komposisiestrukture (komplekse) te skep (Carstens & Bosman, 2014:190). Die grenslyne tussen die kategorieë is meestal vaag en dinamies gesien en die lidmaatskap word nie bepaal deur alles-of-nikswaardes nie (Carstens & Bosman, 2014:190).

Volgens Potgieter (1930:175) word nuwe woorde gewoonlik weens die volgende twee redes gevorm:
(1) Deur gebruik te maak van reeds bestaande woorde,
(2) Deur splinternuwe woorde te skep wat nie voorheen in die taal bestaan het nie, soos "Janpiedewiet" (Potgieter, 1930:175).

Komposisiestrukture (kompleks) word gevorm as komponentstrukture (morfeme) met mekaar kombineer. Dit sluit affiksering, samestelling, vloekwoordinlywing en reduplikasie in (Carstens & Bosman, 2014:190).

Alle afhanklike komponente wat verpligtend aan ‘n stam verbind maar nooit die meeste semantiese gewig in ‘n kompleks dra nie (Carstens & Bosman, 2014:183). Dit is die mees produktiewe woordvormingsproses in Afrikaans (Carstens & Bosman, 2014:190). Dit is minder promisku as ‘n woord, omdat dit slegs aan bepaalde tipes konkrete nomina verbind (Carstens & Bosman, 2014:180). Affiksering kan plaasvind deur middel van prefikse, suffikse of ambifikse om afgeleide of geflekteerde vorme te skep (Carstens & Bosman, 2014:190).

Prefikse kom aan die linkerkant van ‘n stam, suffikse aan die regterkant en ambifikse gelyktydig aan die linker- en regterkant (Carstens & Bosman, 2014:183). Volgens Potgieter (1930:176) was baie van die pre- en suffikse oorspronklik woorde met ‘n eie betekenis, “maar met verloop van tyd het hulle selfstandigheid verloor om alleen te fungeer as onskeidbare dele van ander woorde”. Dus het dié woorde hul vrye stamkwaliteite verloor en hul belangrikste funksie is nou om betekenis aan ander woorde te verleen.

Baie simplekse begin al hoe meer soos affikse lyk as hulle in komposita gespesialiseerde betekenis begin kry en word daarom as affiksoïede beskou (Carstens & Bosman, 2014:188). “Hoe maklik dit is vir gewone woorde om voorvoegsels te word blyk uit gevalle soos doodbedaard, doodmoeg, doodeenvoudig, doodgewoon, doodonskuldig,” meen Potgieter (1930:176). Hier is dood- bloot ‘n prefiks wat "baie" beteken (Potgieter, 1930:176). “Dit is ook die geval met stok- (baie) in b.v. stokoud, stokdoof, stokblind, stokmoeg, stokalleen; en met brand- (baie) in b.v. brandmaer, brandarm; ens. (Potgieter, 1930:176).”

Fleksie is nie ‘n woordvormingsproses nie, maar skep verskillende grammatikale woordvorme (Carstens & Bosman, 2014:190). Geflekteerde vorme is wel komplekse komposisiestrukture (Carstens & Bosman, 2014:190). Onder fleksie val supplesie: die woord hou nie eintlik met die grondwoord verband nie en tree op as die woord se meervoud, verlede tydsvorm, komparatief- en superlatiefvorme, ensovoorts (Carstens & Bosman, 2014:190). Byvoorbeeld "beter" en "beste" wat die komparatief- en superlatiefvorme van "goed" is, of "ambagslui" die meervoud van "ambagsman" (Carstens & Bosman, 2014:190). Soms is afleidings supplesievorme, byvoorbeeld ‘n inwoner van "Madrid" wat ‘n "Madrileen" genoem word (Carstens & Bosman, 2014:190).

Allomorfie val ook onder affiksering. Byvoorbeeld is -iew- ‘n allomorf van -ief in administr-at-iew-e, of im- ‘n allomorf van in- in im-mor-eel (Carstens & Bosman, 2014:184). Ons kry allomorf plus in -inn- soos in held-inn-e, of -skapp- soos in agent-skapp-e, en allomorf minus in -nar- soos in ampt-e-nar-e, of -sam- soos in buig-sam-e (Carstens & Bosman, 2014:184).

Die proses waardeur ‘n kompleks gevorm word wat uit ten minste twee stamme bestaan (Carstens & Bosman, 2014:192). Dié stamme kan vrye, afhanklike of gereduseerde stamme wees (Carstens & Bosman, 2014:192).

Verbinding van vrye stamme: boom + huis

Verbinding van afhanklike stamme: bio + logie (Carstens & Bosman, 2014:192)

Verbinding van ‘n vrye- en afhanklike stam: tele + drukker

Verbinding van ‘n vrye- en gereduseerde stam: DA + lid

“Vloekwoordinlywing is die proses waartydens ‘n bisillabiese, adjektiwiese vloekwoord tussen twee lettergrepe (gewoonlik vóór die lettergreep wat hoofklem dra) in ‘n woord gevoeg word, meestal sonder inagneming van die morfologiese struktuur van die woord” (Carstens & Bosman, 2014:197). Dit is die uitsondering op die reël dat ‘n woord fonologiese integriteit het en nie opgebreek kan word nie (Carstens & Bosman, 2014:180). Ons kan byvoorbeeld na "flambojant" as flambo-blêddie-jant verwys, maar die woord ter sprake is eintlik steeds flambojant (Carstens & Bosman, 2014:180).
‘n Hedendaagse voorbeeld en toepassing (ook toepaslik by Nuutskepping) is die vier Afrikaanse bands, aKING, Van Coke Kartel, Fokofpolisiekar en Die Heuwels Fantasties wat saam optree as VANFOKKINGTASTIES .

Hier word twee identiese komponentstrukture met mekaar gekombineer om ‘n nuwe vorm met ‘n nuwe betekenis te vorm, byvoorbeeld "lag-lag" wat “maklik” beteken (Carstens & Bosman, 2014:197). Dit kan ook as neweskikkende komposita (beide komponente word gelyk gestel om na ‘n enkele referent te verwys) ontleed word. Daar is drie soorte reduplikasies:

Egte reduplikasie, byvoorbeeld "gou-gou" (Carstens & Bosman, 2014:197)
Die woord word letterlik geredupliseer.

Eggowoordreduplikasie, byvoorbeeld "woer-war" (Carstens & Bosman, 2014:197)
Hier klink die tweede woord amper soos die eerste een dis amper of dit die eerste woord eggo.

Onomatopeïese reduplikasie, byvoorbeeld "tjoef-tjoef" (Carstens & Bosman, 2014:197)
Dit klink amper soos klanknabootsing en dié soort reduplikasie kan dus ook ‘n nuutskepping wees.

Volgens Conradie (2004:1) word daar in die letterkunde beweer dat reduplikasie ikonies van aard is. Van Huyssteen (soos aangehaal deur Conradie, 2004:2) meen egter dié ikonisiteit kan slegs met ‘n sentrale semantiese waarde in verband gebring word.

Twee vrye morfeme word met mekaar verbind deur gedeeltes van elk te reduseer voordat dié dele gekombineer word, byvoorbeeld motel vir "motor" + "hotel" en klong vir "klein" + "jong" (Carstens & Bosman, 2014:200).

Dit is die proses waar woorde gevorm word deur middel van weglating van morfeme of woorddele (Carstens & Bosman, 2014:198). As gevolg van reduksieprosesse kry ons afkortings in Afrikaans, soos a.g.v. vir as gevolg van (Carstens & Bosman, 2014:181), akronieme soos ATKV vir Afrikaanse Taal- en Kultuurvereniging (Carstens & Bosman, 2014:182) en knipsels soos avo vir avokadopeer (Carstens & Bosman, 2014:182). Dié woorde staan op hul eie en is semanties onafhanklike eenhede.

Daar word nie eintlik in morfologie op die reduksieproses gekonsentreer nie, omdat mense verkorte of gereduseerde woordvorme nie as die resultaat van wordvormingsprosesse beskou nie (Carstens & Bosman, 2014:198). SMS- en internettaal bring egter meer van die reduksieproses te voorskyn en dit is meer algemeen as wat ons sou dink. Selfoon- en internetgebruikers kort woorde af om tyd of plek te spaar, byvoorbeeld "d" in die plek van "die", of "biqi" vir "bietjie", "LMGA" vir "lag my gat af", ensovoorts.

'n Praktiese voorbeeld:

Iemand plaas 'n foto op Facebook waar hulle uit 'n beker met 'n prentjie van Elvis Presley drink.

'n Facebook-gebruiker lewer die volgende kommentaar op 'n foto:

"Dis daai bra opi beker se stem"

In hierdie voorbeeld gebruik die Facebook-gebruiker "dis" vir "“dit is,”" "daai" vir "“daardie,”" "opi" vir "“op die”" en "bra" (wat kort is vir die Engelse term "“brother,”" maar intussen ‘n Afrikaanse volksmond-term geword het). (Facebook-tuisblad).

Drie ander prosesse val onder reduksievorming:

Afkorting:

‘n Nuwe woord word gevorm op basis van die beginletters van ‘n woord of woordgroep (Carstens & Bosman, 2014:198). Daar is egte afkortings soos "prok." vir "prokureur" en "a.g.v." vir "as gevolg van", en akronieme soos "VSA" vir "Verenigde State van Amerika" (Carstens & Bosman, 2014:198).

Truvorming:

In Engels is dit "“back-formation”" en Combrink (soos aangehaal deur Carstens & Bosman, 2014:199) verwys daarna as volksetimologiese ontleding. Dis die proses waar ‘n eenvoudiger woord uit ‘n meer komplekse woord geskep word deur middel van weglating, op basis van ‘n verbeelde morfologiese struktuur van die grondwoord (Carstens & Bosman, 2014:199).

Inkorting:

Stel iets korter en vinniger met of sonder die inagneming van die grondwoord se morfologiese struktuur. Inkorting met inagneming van morfologiese struktuur kom egter die meeste voor. Dit kan aan die linkerkant, regterkant of in die middel van die woord plaasvind (Carstens & Bosman, 2014:198).

‘n Woord verander van een woordsoort na 'n ander sonder enige eksplisiete morfologiese verandering – dit word dus omgeskakel van een woordsoort na ‘n ander (Carstens & Bosman, 2014:200).

Hy gaan bank sy geld by die naaste bank.
Die eerste bank is ‘n "verbum" en die tweede bank is ‘n "nomen" (Carstens & Bosman, 2014:200).

‘n Nuutskepping skep ook nuwe woorde (neologismes). Dit is die kombinasie van klanke wat meestal ‘n simpleks tot gevolg het, daarom het ons in morfologie nie so ‘n groot belangstelling in dié vorm van woordeskatuitbreiding nie (Carstens & Bosman, 2014:189). Die studie van morfologie bestudeer eerder die ontstaan van komplekse woorde (Carstens & Bosman, 2014:189).
Nuutskeppings word baie maal geassosieer met klanknabootsings (onomatopee), byvoorbeeld "ghoef", "boggom" en "doef-doef" (musiek) (Carstens & Bosman, 2014:189). Dit is in sommige gevalle die produk van ‘n bemarkingsveldtog, soos Ayoba, wat geen ekwivalent in enige taal het nie (Carstens & Bosman, 2014:189).

‘n Hedendaagse voorbeeld en toepassing (ook toepaslik by Vloekwoordinlywing, onder Woordvormingsprosesse) is die vier Afrikaanse bands, aKING, Van Coke Kartel, Fokofpolisiekar en Die Heuwels Fantasties wat saam optree as VANFOKKINGTASTIES . Morfologie konsentreer nie regtig op die proses van nuutskepping nie, tog is dit belangrik om daarvan bewus te wees om moontlike historiese prosesse te kan verstaan of om foutiewe analises te voorkom (Carstens & Bosman, 2014:190).

Afrikaanse woordeskat en uitdrukkinge. http://dspace.nwu.ac.za/bitstream/handle/10394/3794/fourie_ae.pdf?sequence=1. Datum van toegang: 18 Augustus.


</doc>
<doc id="90553" url="https://af.wikipedia.org/wiki?curid=90553" title="Aksiaal">
Aksiaal

Aksiaal verwys na 'n as of sentrale lyn. Die aksiale skelet, as voorbeeld, verwys na die sentrale gedeelte (die as) van die geraamte, wat uit die skedel en werwelkolom met borsbeen en ribbes bestaan.

Abaksiaal is iets wat weg van die as geleë is

Adaksiaal verwys na iets wat aan die kant van die as is, of na die as gerig is.

Biaksiaal of tweeassig verwys na twee asse, sodat beweging in twee vlakke moontlik is. 'n Biaksiale gewrig, as voorbeeld, is 'n gewrig waarby beweging om twee dwarsasse, reghoekig tot mekaar, moontlik is.

Unaksiaal of eenassig verwys na een as wat ander eienskappe het as die (radiale) vlak loodreg daaraan. 'n Voorbeeld is dubbelbreking wat een- of tweeassig kan wees.

Ko-aksiaal verwys na 'n gemeenskaplike as, soos 'n koaksiale kabel.



</doc>
<doc id="90554" url="https://af.wikipedia.org/wiki?curid=90554" title="Interpolasie">
Interpolasie

Interpolasie is 'n metode om nuwe datapunte te bou binne die omvang van 'n afsonderlike stel bekende datapunte.

Lineêre interpolasie word gedoen deur die volgende formules:

Partykeer is dit makliker om dit soos volg in te dink:

Soortgelyk is:

Ons weet dat:

Indien ons dus die temperatuur in °C wil weet as die temperatuur in °F gegee word, kan daar soos volg geïnterpoleer word:


</doc>
<doc id="90555" url="https://af.wikipedia.org/wiki?curid=90555" title="Attribuutkomposita">
Attribuutkomposita

In attribuutkomposita is daar 'n passing van die bepaler op ten minste een van die ensiklopediese eienskappe van die kern. Dit beteken dat dit 'n bepaalde kwaliteit uitdruk en dus 'n adjektiwiese funksie het. Indien die bepaler dan 'n nomen is, dan druk die nomen 'n bepaalde kwaliteit uit eerder as om te dui op iets konkreets.


</doc>
<doc id="90556" url="https://af.wikipedia.org/wiki?curid=90556" title="Morfoloog">
Morfoloog

'n Morfoloog (meervoud: "morfoloë") is die benaming van 'n persoon wat 'n kenner in morfologie is.

In Afrikaanse Morfologie is daar verskeie wat ŉ belangrike bydrae tot die morfologiese studie gemaak het. Die twee belangrikste publikasies in terme van morfologie is eerstens dié van Willem Kempen, naamlik "Samestelling, afleiding en woordsoortelike meerfunksionaliteit in Afrikaans" (1969) en naas Kempen is daar ook die publikasie van Johan Combrink, naamlik "Afrikaanse morfologie: capita exemplaria" (1990a).

Hy is ŉ professor in linguistiek by die Universiteit van Stellenbosch asook ŉ professor by die Universiteit van Utrecht. Hy het sy studies gedoen in die morfologiese teorie, die Afrikaanse woordformasie asook die konseptuele fondasies van linguistiese teorieë.

Hy het in 1975 as lektor by die Randse Afrikaanse Universiteit begin in die Departement Afrikaans en Nederlands. Sy vernaamste studies was in Taalgeskiedenis en Sintaksis. Hy is in 2002 tot professor bevorder en het in 2009 afgetree. Hy is tans nog steeds werksaam as ŉ navorser en gee deeltydse onderrig en studieleiding. Hy was ook die outeur en mede-outeur van verskeie boeke en het ook verskeie artikels geskryf.

Meyer de Villiers was ŉ professor aan die Universiteit van Stellenbosch in die Departement Afrikaans en Nederlands vanaf 1953 tot 1978. Hy was ook ŉ dosent by die Universiteit van Kaapstad voordat hy by die Universiteit van Stellenbosch aangesluit het. Hy was die outeur van verskeie Afrikaanse woordeboeke asook handboeke.


Francois Odendal het studeer aan die Universiteit van Stellenbosch en het ook ŉ jaar by die Universiteit van Utrecht spandeer. Hy het vanaf 1953–1956 as terminoloog gewerk by die Buro vir Terminologie van die Suid-Afrikaanse Akademie vir Wetenskap en Kuns. In1956 is hy aangestel as mede-outeur van die Woordeboek van die Afrikaanse Taal (WAT) by Stellenbosch en is in 1962 as die hoofredakteur aangestel. Hy was ook ŉ professor in Afrikaans in 1966 aan die universiteit van die Wes-Kaap en in 1968–1990 ŉ professor van Afrikaans- en Nederlandse Linguistiek aan die Rand Afrikaanse universiteit.



</doc>
<doc id="90557" url="https://af.wikipedia.org/wiki?curid=90557" title="Klas 15-stoomlokomotief">
Klas 15-stoomlokomotief

Die Klas 15 is 'n tipe stoomlokomotief wat deur die Suid-Afrikaanse Spoorweë gebruik is op verskeie trajekte in Suid-Afrika. Daar is verskeie subklasse binne die klas. Die lokomotief is ontwerp om verskeie tipes vrag te trek op roetes wat nie te steil of kronkelrig was nie. 

Tien lokomotiewe is van "North British Locomotive Company (NBL)" bestel en in 1914 in die Vrystaat in diens gestel. Die lokomotiewe het Walschaerts-klepratwerk gebruik en was toegerus met staalvuurkaste en superverhitters.

Die volgende besending lokomotiewe wat ontvang is het bekend gestaan as Klas 15A omrede daar 'n verbrandingsoond by die stoomketel gevoeg is. Hierdie lokomotiewe is gebou tussen 1914 en 1922 deur "Beyer, Peacock and Company" en "North British Locomotive Co". Die laaste bestelling van hierdie klas is gebou deur J.A. Maffei in 1926. Hierdie lokomotiewe het vir jare die roete tussen Kaapstad en Kimberley bedien.

Klasse 15 en 15A wat met nuwe standaard Nr. 2A stoomketels toegerus is het as Klas 15AR bekend gestaan.

Hierdie klas is in Kanada gebou deur "Montreal Locomotive Works" na die Eerste Wêreldoorlog en in diens geplaas tussen 1918 en 1922. Daar is 30 lokomotiewe afgelewer. Lokomotiewe wat nuwe stoomketels moes kry is as die Klas 15BR geklassifiseer. Hierdie lokomotiewe het aanvanklik in die oostelike Vrystaat, maar later in die Kaapse Middellande diens gedoen; hulle was by Noupoort gebaseer en het diens gedoen tot by De Aar en Cradock. Toe die verbeterde Klas 15F sy verskyning maak, is die lokomotiewe op die Klawer-trajek gebruik totdat hulle uit diens gestel is in 1976.

Terwyl die personeel van die Suid-Afrikaanse Spoorweë in Amerika was tydens die bouproses van Klas 15B het hulle twee lokomotiewe bestel wat voldoen het aan Suid-Afrikaanse Spoorweë se spesifikasies, maar met die bes moontlike Amerikaanse tegnologie toegerus. Die lokomotiewe is as Klas 15C geklassifiseer. Hulle is in 1925 in diens gestel. Kort daarna is nog tien bestel vanaf "Baldwin Locomotive Works". Die lokomotiewe was toegerus met Walschaerts klepratwerk en superverhitters. Hulle het eers diens gedoen tussen Kaapstad en Touwsrivier maar is later oorgeplaas na Bloemfontein van waar hulle tot op Noupoort gewerk het. Daarna het hulle vir 'n kort tydperk diens gedoen in KwaZulu-Natal alvorens hulle na die Oos- en Wes-Transvaal oorgeplaas is. Die lokomotiewe is uit diens gestel in 1976.

Die Klas 15C lokomotiewe het egter begin kraak kort na hulle in diens gestel is. Die Suid-Afrikaanse Spoorweë het soortgelyke modelle van "American Locomotive Co." (Alco) bestel met verbeterde ontwerpe en hulle is as Klas 15CA geklassifiseer. Die "A" het na "Alco" verwys. Die oorspronklke Klas 15C's is as Klas 15CB geklassifiseer, die "B" verwys na "Baldwin". Daar is altesaam 83 lokomotiewe van die klas afgelewer tussen 1926 en 1930.

Hulle het eers diens gedoen op die Kaapstad-Johannesburg-hooflyn maar is later ook in die Vrystaat gebruik. Hulle is ook later na die Oos- en Wes-Transvaal en 'n paar na KwaZulu-Natal oorgeplaas.

Die Klas 15E was 'n verbeterde Klas 15CA lokomotief maar met 'n Nr. 3B stoomketel en R.C. klepratwerk toegerus. Vier-en-veertig van dié lokomotiewe is afgelewer deur "Robert Stephenson", "Henschel and Son" en "Berliner Maschinenbau". Dié klas het eers diens gedoen op die Kaapstad - Beaufort-Wes hooflyn en oorgeplaas na die Beaufort-Wes - De Aar hooflyn toe die Klas 23 en Klas 15F hulle verskyning gemaak het. Gedurende die vyftigerjare is die hele klas na Bethlehem verplaas waar hulle diens gedoen tot op Harrismith, Bloemfontein en Kroonstad. In 1970 het "Rhodesia Railways" ses van die lokomotiewe gekoop. In 1973 is al die lokomotiewe uit diens gehaal behalwe model Nr. 2878 wat in werkende orde gehou is vir stoom-entoesiaste.

Toe nog lokomotiewe van die Klas 15E-tipe benodig word het die Hoofmeganiese Ingenieur, W.A.J. Day wat Watson vervang het, bestellings geplaas vir die Klas 15E-tipe, maar met Walschaerts-klepratwerk en hulle as Klas 15F geklassifiseer. Die eerste 65 is gebou deur Henschel & Son en "Berliner Maschinenbau" en in diens gestel in 1938 en 1939. Hierdie klompie lokomotiewe het nie rookkeerplate gehad nie en moes met die hand gestook word. 

Die volgende besending is deur "Beyer, Peacock and Company" en "North British Locomotives" gemaak. Daar is reeds met konstruksie begin voor die Tweede Wêreldoorlog amptelik tot 'n einde gekom het. Hierdie modelle het verskil van die eerstes deurdat hulle toegerus was met rookkeerplate, meganiese stokers en die dryfwiele was toegerus met vakuumremme.

Teen 1948 was daar 255 Klas 15F-lokomotiewe in diens gestel. Hierdie lokomotiewe het op alle trajekte in Suid-Afrika diens gedoen. 


</doc>
<doc id="90559" url="https://af.wikipedia.org/wiki?curid=90559" title="Sergey Brin">
Sergey Brin

Sergey Brin (geb. Сергей Михайлович Брин, "Sergei Michailowitsj Brin"; Moskou, 21 Augustus 1973) is een van die stigters van Google. Met sowat 32,8 miljard dollar op sy naam (2014) is hy een van die 50 rykste mense ter wêreld.

Brin is in Moskou, toe in die Sowjetunie, gebore as die seun van Joodse ouers, Michael en Eugenia Brin, albei gegradueerdes van die Moskouse Staatsuniversiteit. 

In 1979, toe Brin ses jaar oud was, het sy ouers besluit om na Amerika te immigreer. In ’n onderhoud het Sergey se pa verduidelik dat hy nie in die Sowjetunie ’n sterrekundige kon word nie omdat Jode destyds uit die professionele beroepe gehou is, en dit veral moeilik was om in universiteite se fisikadepartement toegelaat te word. Hy het dus wiskunde studeer. 

Nadat Michael in 1977 van ’n wiskundekonferensie in Warskou teruggekeer het, waar hy vrylik met kollegas oor die wêreld heen kon meng, het hy besluit om die Sowjetunie saam met sy gesin te verlaat. Hulle het amptelik aansoek gedoen om te emigreer, en hy en sy vrou het albei dadelik hul werk verloor. Nadat hulle agt maande lank sonder werk was, is hul aansoek eindelik goedgekeur en kon hulle emigreer. 

In Amerika het Sergey Brin ná skool rekenaarwetenskap en wiskunde aan die Universiteit van Maryland studeer, waar hy in Mei 1993 sy B.Sc. cum laude behaal het. Hy het daarna rekenaarwetenskap aan die Stanford-universiteit studeer. 

Tydens ’n oriëntasie vir nuwe studente aan Stanford het hy Larry Page ontmoet. Nadat hulle aanvaklik oor alles verskil het, het hulle later mekaar se intellektuele sielemaats en goeie vriende geword. Saam met hulle die artikel "The Anatomy of a Large-Scale Hypertextual Web Search Engine" geskryf.

Hulle het koppe bymekaargesit en op goedkoop rekenaars in hul koshuiskamer ’n nuwe soekenjin ontwerp en getoets. Hulle het hul Ph.D.-studie opgeskop om heeltyd aan hul stelsel te werk. Hulle het geld bymekaargeskraap om hul beroemde motorhuis in Menlo Park, Kalifornië, te huur waar hulle Google sou ontwikkel en hul lewe vir goed sou verander.



</doc>
<doc id="90560" url="https://af.wikipedia.org/wiki?curid=90560" title="Apposisiekomposita">
Apposisiekomposita

Volgens Van Huyssteen is apposisiekomposita waar een komponent, die bepaler, 'n ander komponent, die kern, se kenmerke beskryf. Die beskrywing van 'n kenmerk vind plaas deur 'n apposisie wat optree as die eienskap. Dit gee dus 'n kenmerk aan die kern. 'n Voorbeeld van 'n apposisiekompositum is: gunsteling + boek. Gunsteling, wat die bepaler is, gee 'n kenmerk aan die kern. Die boek is dus 'n gunsteling.


</doc>
<doc id="90565" url="https://af.wikipedia.org/wiki?curid=90565" title="Aldershot">
Aldershot

Aldershot is 'n dorp in Noord-Hampshire in die Verenigde Koninkryk, ongeveer 60 km wes van Londen. Die stad lê in die distrik van Rushmoor en het 'n bevolking van 36 321. In 1973 was Aldershot met sy buurstad Farnborough saamgesmelt om die distrik van Rushmoor te skep. Aldershot, Farnborough en hul buurstede, onder andere Frimley, Camberley, Farnham is deur stadsbeplanners as die Blackwater Valley Conurbuation (agglomeratie) bekend. Hierdie agglomeratie lê op albei kante van dir Hampshire/Surrey grens. 

Al was daar voor 1571 'n kerk in Aldershot, was dit tot 1853 'n klein dorpie. In daardie jaar het die Britse weermag hulle daar gevesting. In 1851, volgens die tienjarige volkstellings was Aldershot se bevolking 875. Tien jaar later was dit meer dan 16 000 in 1861. Ongeveer 9000 van hierdie mense is lede van die weermag. Deesdae is Aldershot bekend as ""The home of the British Army"" (Die tuis van die Britse weermag).

In 1858 het die "South Eastern and Chatham Railway Company" die North Camp and South Farnborough spoorwegstasie op die Reading/Guildford spoorweg naby die noordelike deel van die militêre basis gebou. Aldershot moet tot 1870 wag voordat 'n direkte spoorweg na Londen gebou is. In daardie jaar is die Aldershot Town stasie deur die "London and South Western Railway Company" gebou om Aldershot met Londen se Waterloo Stasie te verbind.

In 1972 het die Provisionele Ierse Republikeinse Leër ("Provisional Irish Republican Army") 'n bom buite die offisier se barakke geplaas. Die bom het om 12:40 op 22 Februarie ontplof. Sewe mense - die Rooms-Katolieke militere kapelaan en ses burgerlike werknemers by die barakke het hul lewens verloor.


</doc>
<doc id="90568" url="https://af.wikipedia.org/wiki?curid=90568" title="Volterra">
Volterra

Volterra is 'n Italiaanse nedersetting wat stam uit die tyd van die Etruskers, hulle het dit "Velathri" genoem en die Romeine "Volaterrae". Die dorp lê in Toskane in Italië.

Die historiese binnestad en die kulturele landskap is in 2006 deur UNESCO as wêrelderfenisgebied gelys.

Die dorp was 'n Neolitiese nedersetting en 'n belangrike sentrum van die Etruskers. Daar word aangeneem dat die plek kontinu bewoon is sedert die einde van die agste eeu vC. Die dorp word hoofstad van 'n bisdom in die 5de eeu nC. En sy biskoplike status word bevestig in die 12de eeu. Toe die biskop se mag gekwyn het, het Florence vir Volterra verower. Opstande teen die Florentynse bewind is onderdruk.
Sowel Persius, die Romeinse satiris, as Pous Linus is gebore in Volterra. Die skilders Daniele da Volterra en Rosso Florentino en die digter Jaopo da Leona is afkomstig uit Volterra.

Toe die Florentynse Republiek tot 'n vak gekom het in 1530, het Volterra onder die beheer van die Medici gekom en is later ingelyf in die graafskap van Toskane.


</doc>
<doc id="90569" url="https://af.wikipedia.org/wiki?curid=90569" title="François Asselineau">
François Asselineau

François Asselineau (*14 September 1957 in Parys) is 'n Franse politikus. Hy is die partyleier van die Republikeinse Volksunie (in Frans: "Union Populaire Républicaine"), 'n party wat hom beywer vir die onttrekking van Frankryk uit die Europese Unie, die Eurosone en die Noord-Atlantiese Verdragsorganisasie (NAVO).
Hy was 'n aangekondigde kandidaat vir die Franse presidentsverkiesing van 2012, maar hy kon nie die nodige 500 handtekeninge insamel om homself verkiesbaar te stel nie.


</doc>
<doc id="90570" url="https://af.wikipedia.org/wiki?curid=90570" title="Kolewa">
Kolewa

'n Kolewa is 'n spesiale treinwa wat deur 'n stoomlokomotief getrek word om dit van brandstof (hout, steenkool of olie) en water te voorsien. Stoomlokomotiewe verbruik groot hoeveelhede water in vergelyking met die hoeveelheid brandstof verbruik, dus is kolewaens nodig om stoomlokomotiewe aan die gang te hou oor lang afstande. 'n Lokomotief wat 'n kolewa trek word 'n tenderlokomotief genoem. Lokomotiewe wat nie kolewaens het nie, en al hul brandstof en water aan boord van die lokomotief self dra, word tenklokomotiewe genoem.


</doc>
<doc id="90573" url="https://af.wikipedia.org/wiki?curid=90573" title="Bochotnica">
Bochotnica

Bochotnica is 'n dorp naby Kazimierz Dolny in Suidoos-Pole, tussen Puławy en Nałęczów aan die Wisła-rivier. Dit is die hoofdorp van 'n kommune in die Puławy-distrik in die woiwodskap Lublin. Die dorp het in die 2010-sensus 'n bevolking van 1500 gehad.


</doc>
<doc id="90574" url="https://af.wikipedia.org/wiki?curid=90574" title="Klas 24-stoomlokomotief">
Klas 24-stoomlokomotief

Die Klas 24 is 'n tipe stoomlokomotief wat deur die Suid-Afrikaanse Spoorweë gebruik is op sylyne. Hierdie klas het geen subklasse nie. Die lokomotief is in 1948 in diens gestel en is ontwerp vir die ligter 40-pond spore. Daar is 100 van die lokomotiewe deur "North British Locomotive Company (NBL)" gebou. Kenmerkend van die klas was die "Vanderbilt" silindriese kolewa. Hierdie klas was toegerus met Walschaerts-klepratwerk en die standaard Nr. 1 stoomketel.

Die meeste van die lokomotiewe was geoormerk om in die destydse Suidwes-Afrika diens te doen, waar daar heelwat van die 40-pond spoorlyne was.

Die bekendste modelle van die klas is "Tootsie" en "Rosie" wat op die George - Knysna trajek diens gedoen het.



</doc>
<doc id="90578" url="https://af.wikipedia.org/wiki?curid=90578" title="Sediment">
Sediment

Sediment (of afsaksel of neerslag) is materiaal wat natuurlik voorkom wat afgebreek is deur prosesse van verwering en erosie, en is daarna deur die werking van die wind, water, ys en/of deur die krag van swaartekrag wat op die deeltjies inwerk, vervoer. Byvoorbeeld, slik sak uit suspensie via sedimentasie en vorm grond (waarvan sommige uiteindelik sedimentêre gesteentes kan vorm).

Sedimente word hoofsaaklik deur water (fluviale prosesse), wind (eoliese prosesse) en gletsers vervoer. Strandsand en rivierkanaalneerslae is voorbeelde van fluviale vervoer en afsetting, alhoewel sediment ook dikwels uit stadigbewegende of stilstaande water in mere en oseane uitsak. Woestynsandduine en loese is voorbeelde van eoliese vervoer en afsetting. Glasiale morene neerslae en "till" is sediment wat deur ys vervoer is.


</doc>
<doc id="90579" url="https://af.wikipedia.org/wiki?curid=90579" title="Suspensie (chemie)">
Suspensie (chemie)

In chemie, is 'n suspensie 'n heterogene mengsel wat soliede deeltjies bevat wat groot genoeg is vir uitsakking. Ons sê dat die deeltjies in suspensie is. Gewoonlik moet hulle meer as 1 mikrometer wees. Die interne fase (vastestof) is versprei oor die hele eksterne fase (vloeistof) deur middel van meganiese roering, met behulp van sekere hulpstof of suspendeermiddels. Anders as kolloïedes, sal suspensies uiteindelik uitsak. 'n Voorbeeld van 'n suspensie is sand in water. Die gesuspendeerde deeltjies is sigbaar onder 'n mikroskoop en sal uitsak met verloop van tyd as dit ongestoord gelaat word. Dit onderskei 'n suspensie van 'n kolloïede: in 'n kolloïede is die gesuspendeerde deeltjies kleiner en sak nie uit nie. Kolloïedes en suspensies verskil van oplossings, daarin dat die opgeloste stof in oplossings nie 'n vastestof is nie – in oplossings is die oplosmiddel en opgeloste stof homogeen vermeng.



</doc>
<doc id="90580" url="https://af.wikipedia.org/wiki?curid=90580" title="Kolloïede">
Kolloïede

'n Kolloïed is 'n stof in waarin mikroskopies klein onoplosbare deeltjies versprei is regdeur 'n ander stof.

Om te onderskei:




</doc>
<doc id="90581" url="https://af.wikipedia.org/wiki?curid=90581" title="Suspensie">
Suspensie

Suspensie kan verwys na:



</doc>
<doc id="90582" url="https://af.wikipedia.org/wiki?curid=90582" title="Van Riebeeckplein">
Van Riebeeckplein

Van Riebeeckplein (ook Riebeeckplein) lê tussen Buitengracht en Breëstraat in Kaapstad.

Die mark van die stad het in 1724 van Groentemarkplein na hierdie Boereplein verskuif. Mettertyd het die naam van die plein verander na Hottentotplein en nog later na Van Riebeeckplein. Vanaf 1919 is dit 'n parkeerterrein. Aanvanklik was die plein heelwat groter. Om verdere verkleining te voorkom, is dit in 1961 tot gedenkwaardigheid verklaar. Die kerk van die NG gemeente St. Stephen's is die enigste gebou op die plein.



</doc>
<doc id="90584" url="https://af.wikipedia.org/wiki?curid=90584" title="Kerkplein, Kaapstad">
Kerkplein, Kaapstad

Kerkplein in Kaapstad is voor die Groote Kerk en lê op die kruising van Parlement- en Spinstraat. Dit is tans 'n parkeerterrein.

In die middel van die plein staan 'n standbeeld van Jan Hendrik Hofmeyr (Onze Jan). Die naam Spinstraat verwys na die kortstondige spinnery wat tydens die VOC-bewind op die plein in bedryf was. 'n Gedenkplaat op 'n verkeerseiland in Spinstraat herdenk die slawemark op die plein. In die gebou suid van die was die vroeëre slawelosie en daarna was dit die tuiste van die hooggeregshof. Nou huisves dit 'n kultuur-historiese museum. In 1961 is die plein tot gedenkwaardigheid verklaar.



</doc>
<doc id="90585" url="https://af.wikipedia.org/wiki?curid=90585" title="Bylaag">
Bylaag

'n Bylaag of 'n bylae is aanvullende materiaal aan die einde van 'n boek, artikel, dokument of ander teks, gewoonlik van 'n verklarende, statistiese, of bibliografiese natuur.

Kollega Kobus Bergh doen navraag oor bylaag vs. bylae. Wat is die korrekte vorm vra hy?

Dis maklik: beide is korrek. Bylaag (en sy meervoudsvorm bylae) asook bylae (en sy meervoudsvorm bylaes) word altwee gebruik – en ook erken in standaardbronne – om aan te dui dat ŉ stuk, geskrif of dokument bygevoeg word by ’n ander dokument, dus as Bylaag A of Bylae A, ens. As sodanig is hierdie vorme dan wisselvorme. Gebruikers van hierdie vorme maak dit moeilik vir hulleself deur nie konsekwent te wees in hulle eie gebruik van dié vorme nie. My raad is daarom: kies een vorm en bly konsekwent daarby. Dan sal daar nie verwarring ontstaan nie.


Dikwels word "addendum" egter gebruik met dieselfde betekenis as "bylaag".



</doc>
<doc id="90586" url="https://af.wikipedia.org/wiki?curid=90586" title="Addendum">
Addendum

'n Addendum in die algemeen, is 'n latere toevoeging wat nodig is om deur die outeur aangebring te word ná die druk of publikasie van die dokument. Dit kom van die Latynse verbale uitdrukking "addendum est", synde die gerundiv vorm van die werkwoord "Addo, addere, addidi, additum", "by te voeg" met die betekenis "wat bygevoeg moet word".


Dikwels word "addendum" egter gebruik met dieselfde betekenis as "bylaag".



</doc>
<doc id="90587" url="https://af.wikipedia.org/wiki?curid=90587" title="Gerundium">
Gerundium

Die gerundium is 'n werkwoordvorm wat as 'n naamwoord kan funksioneer. 

Die Engelse gerundium eindig in "-ing", byvoorbeeld "I like swimming." Dieselfde werkwoordvorm dien ook as die Engelse teenwoordige deelwoord (wat 'n byvoeglike of bywoordelike funksie het) en as 'n suiwer verbale frase diens kan doen. 

Die Nederlandse eindig in "-en", byvoorbeeld "Ik hou van zwemmen".

Die Afrikaanse gerundium gebruik die werkwoordstam, byvoorbeeld "Ek hou van swem".


</doc>
<doc id="90588" url="https://af.wikipedia.org/wiki?curid=90588" title="Louis Botha-standbeeld">
Louis Botha-standbeeld

Daar is standbeelde van genl. Louis Botha in Kaapstad, Durban en Pretoria.

'n Ruiterstandbeeld van genl. Louis Botha staan op Stalplein aan die bopunt van Pleinstraat in Kaapstad. Die beeldhouer was die Italiaan Romano Romanelli en die beeld is op 2 Februarie 1931 onthul deur die vrou van sir Nicolaas Frederic de Waal. Die inskripsie op die beeld lui: “"Louis Botha, boer, krysgsman, staatsman"”.

Die standbeeld is in April 2015 gevandaliseer en met rooi verf besmeer. Dit volg nadat die EFF sy lede aangemoedig het om standbeelde van “apartheidsikone” te vernietig. 

Die eerste gedenkteken wat ter ere van genl. Louis Botha opgerig is, is 'n standbeeld in die Botha-tuin in Koning Dinuzuluweg (voorheen Bereaweg) en Julius Nyererelaan (Warwicklaan). Sedert 2008 staan 'n standbeeld van koning Dinuzulu regoor Botha. Botha se bronsbeeld deur Anton van Wouw is op 14 Juie 1923 deur genl. J.C. Smuts onthul. Die eenvoudige opskrif lui: Louis Botha 1862–1919. Hy is effens groter as lewensgroot uitgebeeld en staan op 'n voetstuk van 'n 3 m.

Voor die Uniegebou langs Kerkstraat staan 'n ruiterstandbeeld wat Botha uitbeeld in die tyd toe hy kommandant-generaal van die Zuid-Afrikaansche Republiek was tydens die Tweede Vryheidsoorlog. Die bronsbeeld deur Coert Steynberg is op 15 Augustus onthul deur Botha se oudste dogter, mev. Helen de Waal, en die eerste minister, genl. J.C. Smuts, het 'n toespraak gelewer. Die beeld weeg 4 ton, staan ongeveer 5 m hoog en staan op 'n voetstuk van 4½m. Ses bronsplate op die voetstuk beeld hoogtepunte uit Botha se loopbaan uit. Bydraes deur die publiek het die beeld betaal.



</doc>
<doc id="90589" url="https://af.wikipedia.org/wiki?curid=90589" title="Deelwoord">
Deelwoord

'n Deelwoord is 'n woord wat gedeeltelik 'n werkwoord en gedeeltelik 'n ander woordsoort is byvoorbeeld 'n selfstandige of byvoeglike naamwoord, 'n bywoord of 'n ander werkwoord. 

Daar is twee soorte deelwoorde: Teenwoordige deelwoorde en Verlede deelwoorde 

Wanneer die aksie nog besig is om te gebeur, word –de, -ende of –end aan die
woord gevoeg.

Slegs die werkwoorde doen, gaan, sien, slaan, staan (en hulle afleidings) kry -de, byvoorbeeld:
Hy het hard gewerk en sodoende goeie punte behaal.
voldoende bewyse;
bestaande reëls;
hy is siende blind; 
verbygaande motors

Behalwe vir 'n paar uitsonderings kry alle werkwoorde -ende wanneer die beskrywende woord voor die selfstandige naamwoord (attributief) is.
byvoorbeeld: huilende kind (kind is die selfstandige naamwoord)
sterwende oupa
waaiende wind 
kokende water
-end na die s.nw, byvoorbeeld:
Die dansende meisie is gelukkig. (Meisie is die selfstandige naamwoord)
My ouers is baie ondersteunend. (Ouers is die selfstandige naamwoord)

Uitsonderings:
Versag - versagtende omstandighede
liefhê - liefhebbende moeder
sê - veelseggende glimlag
vertroos - vertroostende drukkie

Wanneer die aksie reeds verby is, (verlede tyd) vorm ons ‘n beskrywende woord deur –ge vooraan en –de, -te of –e agter aan die woord te voeg:
Swak verlede deelwoorde word letterlik gebruik, byvoorbeeld: 'n gebreekte been, terwyl sterk verlede deelwoorde figuurlik gebruik word, byvoorbeeld 'n gebroke hart. 

Swak verlede deelwoorde: ge- + -te of ge- + -de word agteraan die werkwoord gevoeg, byvoorbeeld:
'n getroude paartjie
'n gestrykte hemp
As die woord op K of P eindig, kry dit ge-+-te. Byvoorbeeld: 
(kook) water gekookte water 
(kap) hout gekapte hout
As die woord op F, G of S eindig, kry dit ge- + -te of ge- + -de. Byvoorbeeld: 
(afstof) boekrak afgestofte/de boekrak 
(droog) vrugte gedroogte/de vrugte
(was) skoene gewaste/de skoene

Sterk verlede deelwoorde word gewoonlik gevorm deur vokaalverandering en eindig altyd met ‘n –e in die attributiewe vorm. Byvoorbeeld: 
(bederf) kind – bedorwe kind;
(opwen) mense – opgewonde mense
'n Ryke verbeelding (teenoor ryk mense)
'n donkere toekoms (teenoor 'n donker kamer)


</doc>
<doc id="90590" url="https://af.wikipedia.org/wiki?curid=90590" title="Vallei van die Konings">
Vallei van die Konings

Die Vallei van die Konings (Arabies: وادي الملوك, "Wādī al Mulūk") is ’n vallei in Egipte waar grafkelders in die 16de tot 11de eeu v.C. byna 500 jaar lank gebou is vir farao's en ander adellikes van die Nuwe Ryk (die 18de tot 20ste Dinastie van Antieke Egipte). Die vallei is op die westeroewer van die Nylrivier geleë, oorkant Thebe (die moderne Luxor), in die hart van die Thebaanse Dodeakker. Die "wadi" bestaan uit twee valleie, die Oostelike Vallei (waar die meeste koninklike grafkelders is) en die Westelike Vallei.

Sedert die ontdekking in 2005 van ’n nuwe grafkelder (KV63) en in 2008 van nog twee grafkelderingange, huisves die vallei 63 bekende grafkelders wat in grootte wissel van KV54, ’n eenvoudige put, tot KV5, ’n komplekse kelder net meer as 120 grafkamers. Die koninklike grafkelders is versier met tonele uit die Egiptiese mitologie en gee aanduidings van die geloof en begrafnisrituele van die tydperk. Dit lyk of al die kelders in antieke tye al geopen en beroof is, maar dit gee steeds ’n blik op die weelde en mag van die farao's.

Groot argeologiese en Egiptologiese uitgrawings vind sedert die einde van die 18de eeu hier plaas en dit is ’n bron van voortdurende belang en navorsing. In die moderne tyd het die vallei beroemd geraak met die ontdekking van Toetankamen se grafkelder met sy gerugte van die Vloek van die Farao's.) Dit is een van die bekendste argeologiese terreine in die wêreld en in 1979 het dit ’n Unesco-wêrelderfenisterrein geword saam met die res van die Thebaanse dodeakker.

Uitgrawings en die bewaring van artefakte duur voort en ’n nuwe toeristesentrum is onlangs geopen.

Die soorte grond in die vallei wissel van digte kalksteen en ander afsettingsgesteente wat die kranse van die vallei en die nabygeleë Deir el-Bahri vorm, tot sagte lae kleigrond. Die afsettingsgesteente het tussen 35 miljoen en 56 miljoen jaar gelede gevorm. Gedurende die Pleistoseen is die vallei deur bestendige reën uitgekalwe. Daar is tans min reën dwarsdeur die jaar in hierdie deel van Egipte, maar soms is daar oorstromings wat ook die vallei raak en tonne grond in die oop grafte stort.

Omdat die soorte grond wissel en onbestendig is, bemoeilik dit uitgrawings. Van die rotse sit ook uit in water en dit dwing die gesteente daaromheen uitmekaar. Daar word geglo sommige grafkelders se vorm en grootte het mettertyd verander, na gelang van die soorte rots waarin dit gebou is.

Die Thebaanse Heuwels word oorheers deur die piek van al-Qurn, wat die Antieke Egiptenare "ta dehent", of "Die Piek", genoem het. Dit het ’n piramide-agtige voorkoms en dit is moontlik dat dit die vorm van die piramides uit die Ou Ryk beïnvloed het, meer as duisend jaar voordat die eerste grafkelders in die vallei gegrawe is.

Hoewel die piramides van die Giza-plato kenmerkend van Antieke Egipte geword het, is die meeste grafkelders in rotse uitgekap. Die meeste piramides en mastabas bevat dele wat in die grond uitgegrawe is en daar is grafkelders wat ten volle in die gesteende uitgekap is wat uit die Ou Ryk dateer.

Ná die oorwinning oor die Hyksos en die hereniging van Egipte onder Ahmose I, het die Thebaanse heersers van die 18de Dinastie uitgebreide grafkelders laat bou om hul nuutgevonde mag te weerspieël. Ahmose self se grafkelder is waarskynlik elders (dit is nog nie ontdek nie). Die eerste koninklike grafte in die vallei was dié van Amenhotep I (hoewel die identifikasie betwis word) en Toetmoses I.

Die vallei is van omstreeks 1539 tot 1075 v.C. vir begrafnisse gebruik en bevat minstens 63 grafkelders, tot by dié van Ramses X of Ramses XI, hoewel nie-koninklikie begrafnisse daarna steeds hier plaasgevind het.

Ondanks die naam Vallei van die Konings is talle adellikes en die vroue en kinders van sowel farao's as adellikes ook hier begrawe. Net sowat 20 van die grafkelders was vir konings. Omstreeks die tyd van Ramses I (omstreeks 1301 v.C.) is die bou van grafkelders voortgesit in die aparte Vallei van die Koninginne.

Die amptelike naam van die dodeakker in die tyd van Antieke Egipte was "Die Groot en Majestueuse Nekropolis van die Miljoene Jare van die Farao's, die Lewe, Krag en Gesondheid in die Weste van Thebe", of meer algemeen "Ta-sechet-maät" (die "Groot Veld"). Die naam in hiërogliewe is:

G41-G1-Aa1:D21-O1-O29:Y1-A50-s-Z4:Y1-G7-N35-C11-Z2:N35-M4-M4-M4-t:Z2:N35-O29:O1*O1-G7-S34-U28-s-D2:Z1-R14-t:t-N23*Z1:N35-R19-t:O49-G7

Aan die begin van die 18de Dinastie is net die farao's in groot grafkelders in die vallei begrawe; ander adellikes is in klein kamers begrawe, naby die grafkelders van hul meester. Amenhotep III se grafkelder is in die Westelike Vallei gebou, maar sy seun Achenaten het sy grafkelder in Amarna laat bou. Ná die terugkeer na die tradisionele Egiptiese godsdiens aan die einde van die 18de Dinastie het Toetankamen, Ai en Horemheb teruggekeer na die bou van grafkelders in die koninklike dodeakker.

Tydens die 19de en die 20ste Dinastie was daar ’n toename in bouwerk in die vallei, asook in die Vallei van die Koninginne. Ramses II het ’n enorme graftombe laat bou en Ramses III het een laat bou vir sy seuns. Sommige konings van dié tyd is nie hier begrawe nie of hul grafkelders is nog nie ontdek nie: Toetmoses II is dalk by Dra' Aboe el-Naga' begrawe en Smenchkare se grafkelder is nog nie opgespoor nie. Ramesses VIII is waarskynlik ook elders begrawe.

Tydens die Ou Ryk is die grafkelder van die farao's verbind met ’n dodetempel wat ’n ent verder weg geleë was. Tydens feeste is hierdie tempels besoek; die interessantste van dié geleenthede was die "Mooi Fees van die Vallei" wanneer die heilige bote van Amoen-Ra, sy vrou, Moet, en sy seun, Chonsoe, uit die tempel van Karnak gebring is om die dodetempels van afgestorwe konings op die westeroewer en hul altare in die Thebaanse Dodeakker te besoek.

Die moderne afkorting "KV" staan vir "Kings' Valley", en die grafte is genommer in die volgorde waarin hulle "ontdek" is, van Ramses VII (KV1) tot by KV63, wat in 2005 ontdek is, hoewel baie grafte reeds sedert antieke tye oop is, en KV5 is eers in die 1990's herontdek (nadat vorige verkenners dit as onbelangrik afgemaak het). Die grafte in die Westelike Vallei begin met die afkorting "WV", maar volg dieselfde nommeringstelsel. Van die grafte is leeg, die eienaars van ander is onbekend en daar is ook putte wat as bergplek gebruik is.

Die meeste van die grafte is in die Oostelike Vallei, en die meeste toerismegeriewe word ook hier aangetref.

Feitlik al die grafkelders is geplunder. Verskeie geskrifte is ontdek wat die verhoor van sulke rowers beskryf, hoofsaaklik uit die 20ste Dinastie

Die vallei is ook amptelik verniel tydens die burgeroorlog wat tydens Ramses XI se bewind begin het. Die grafte is oopgemaak, al die waardevolle artikels verwyder en die mummies is uitgehaal en in twee groot kiste geplaas. Die een in die grafkelder van Amenhotep II het sestien mummies bevat en die ander is in Amenhotep I se grafkelder versteek. ’n Paar jaar later is die meeste van hulle na Deir el-Bahri geskuif, waar sowat 50 mummies en hul kiste ontdek is.

Die meeste van die grafkelders is toe vir toeriste (18 is soms oop, maar selde op dieselfde tyd). Hulle word ook soms gesluit vir restourasiewerk. Die Westelike Vallei het net een grafkelder (Ai s'n) wat besoek kan word en aparte toegangsgeld word daarvoor gevra.

Toerleiers mag nie meer lesings in die grafkelders hou nie en besoekers moet stil en in enkelgelid daardeur beweeg. Dit is sodat besoekers minder tyd in die kelders deurbring en om te voorkom dat hulle die oppervlak van die versierings beskadig. Geen foto's mag binne geneem word nie.

In 1997 is 58 toeriste en vier Egiptenare by die nabygeleë Deir el-Bahri afgemaai deur Islamitiese miltante. Dit het gelei tot ’n afname in besoekergetalle in die gebied.

Op die meeste dae van die week besoek gemiddeld 4 000 tot 5 000 besoekers die hoofvallei. Soms styg dit tot sowat 9 000. Dit sal na verwagting teen 2015 tot 25 000 toeneem.




</doc>
<doc id="90591" url="https://af.wikipedia.org/wiki?curid=90591" title="Klas 23-stoomlokomotief">
Klas 23-stoomlokomotief

Die Klas 23 is 'n tipe stoomlokomotief wat deur die Suid-Afrikaanse Spoorweë gebruik is vir algemene werk op 80-pond spore. Hierdie klas het geen subklasse nie. Hulle was aanvanklik ontwerp met dryfwiele van 5-voet 6-duim in deursnee maar was uiteindelik gebou met dryfwiele met 'n 5-voet 3-duim deursnee. Dit was gedoen om te verseker dat die lokomotief draaie met 'n 300-voet radius kan hanteer. Hierdie klas was toegerus met Walschaerts-klepratwerk. Die 12-wiel kolewa kon 9500 gelling water stoor sodat hulle in die Karoo kon diens doen waar watervoorsiening nie altyd verseker was nie.

Daar was 136 van die lokomotiewe in diens gestel waarvan 98 deur "Henschel" en 38 deur "Berliner Maschinenbau" verskaf is. As gevolg van die verslegtende politieke situasie in Europa is die hele bestelling geplaas teen Augustus 1939, minder as 'n maand voor die uitbreek van die Tweede Wêreldoorlog. Die lokomotiewe het aanvanklik op die Touwsrivier - Beaufort-Wes en die De Aar - Klerksdorphooflyne diens gedoen maar nadat die Klas 25 en Klas-25NC in diens gestel was is hulle oorgeplaas na Bloemfontein. Hiervandaan het hulle Kimberley en Kroonstad bedien. 


</doc>
<doc id="90592" url="https://af.wikipedia.org/wiki?curid=90592" title="Klas 21-stoomlokomotief">
Klas 21-stoomlokomotief

Die Klas 21 is 'n tipe stoomlokomotief wat deur die Suid-Afrikaanse Spoorweë gebruik is vir werk op 60-pond spore beperk tot asladings van 15 ton. Hierdie klas het geen subklasse nie en was toegerus met Walschaerts-klepratwerk. Daar was slegs een lokomotief van die klas gebou en wel deur "North British Locomotive Company". Die lokomotief is in 1937 in diens gestel in die Oos-Transvaal en uit diens gestel in 1952, na 15 jaar diens.



</doc>
<doc id="90593" url="https://af.wikipedia.org/wiki?curid=90593" title="Egiptologie">
Egiptologie

Egiptologie (van "Egipte" en die Griekse agtervoegsel -λογία, "-logia") is die studie van Antieke Egiptiese geskiedenis, taal, letterkunde, godsdiens, argitektuur en kuns. ’n Navorser op die gebied word ’n "Egiptoloog" genoem.

Die eerste verkenners was die Antieke Egiptenare self. Toetmoses IV het die Groot Sfinks laat restoureer nadat hy ’n droom gehad het waarvan hy op die Droomstele vertel het. Minder as twee eeue later het prins Chaemweset, ’n seun van Ramses II, historiese geboue, grafkelders en tempels laat restoureer, ook die Groot Piramide.

Van die eerste historiese beskrywings van Egipte is in die Grieks-Romeinse tydperk gegee deur skrywers soos Herodotus, Strabo en Diodorus Siculus, asook die priester Manetho tydens die bewind van Ptolemeus I Soter en Ptolemeus II Philadelphus in die 3de eeu v.C. Die Ptolemeërs het baie belanggestel in die werk van die Antieke Egiptenare en het baie antieke monumente, insluitende die piramides, laat restoureer.

Die Middeleeuse skrywer Abd-al-Latif het in die 13de eeu gedetailleerde verslae geskryf oor Antieke Egiptiese monumente. Ook die 15de-eeuse Egiptiese historikus al-Maqrizi het in besonderhede oor Egiptiese antieke voorwerpe geskryf.

Europese verkenning en reisverslae het in die 13de eeu begin. In die vroeë 17de eeu het die Britse antiekkenner John Greaves die piramides gemeet. Hy het die geïllustreerde "Pyramidographia" in 1646 gepubliseer, terwyl die Jesuïetepriester Athanasius Kircher dalk die eerste was wat opgemerk het hoe belangrik die ontsyfering van die Egiptiese hiërogliewe was.
Moderne Egiptologie het omstreeks 1822 begin met die Franse inval in Egipte deur Napoleon. Franse geleerdes het die Egiptiese flora, fauna en geskiedenis nagevors en hul bevindings tussen 1809 en 1829 gepubliseer in "Description de l'Egypte". So het bronmateriaal vir die eerste keer tot die beskikking van Europeërs gekom. Van die eerste belangrike Egiptoloë was Jean François Champollion, Thomas Young en Ippolito Rosellini. Die Duitser Karl Richard Lepsius was ’n vroeë deelnemer aan die kartering, opgrawing en optekening van verskeie terreine. Champollion het aangekondig dat hy uitgewerk het hoe om hiërogliewe te ontsyfer, hoofsaaklik danksy die Rosettasteen. Die ontsyfering van dié steen was ’n baie belangrike ontwikkeling in Egiptologie. Daardeur het die kennis oor die Antieke Egiptiese taal en skryfstelsel geweldig uitgebrei en het die begrip van die antieke beskawing vinniger gevorder.

Egiptologie het meer professioneel geraak danksy die werk van onder andere Flinders Petrie. Hy het metodes ingestel vir veldbewaring, optekening en uitgrawings. Die Brit Howard Carter se ekspedisie het Egiptologie ook grootliks bevorder. Baie geleerde amateurs wat nou in Egipte gereis het, soos Harriet Martineau en Florence Nightingale, het ook fassinerende skrywes nagelaat oor hul reise.

In die moderne tyd beheer die Opperraad vir Oudhede uitgrawings en verskaf permitte daarvoor.



</doc>
<doc id="90596" url="https://af.wikipedia.org/wiki?curid=90596" title="Klas 25-stoomlokomotief">
Klas 25-stoomlokomotief

Die Klas 25 is 'n tipe stoomlokomotief wat deur die Suid-Afrikaanse Spoorweë gebruik is. Hierdie lokomotiewe is ontwerp om die Klas 23-lokomotiewe op die Touwsrivier - De Aar hooflyn te vervang. Hierdie hooflyn is 550 km (345 myl) lank deur die Karoo en het destyds 'n groot waterbehoefte vir stoomtreine gehad - water wat gedurende die winter skaars kon raak. Die Klas 25 is ontwerp met 'n kondenseerder wat tot 60% water kon bespaar. Hierdie klas is toegerus met Walschaerts-klepratwerk.

Hierdie klas se ontwerp is beïnvloed deur eksperimente wat gedoen was met Klas 20 en kondenseerders. Daar is 90 van die lokomotiewe bestel. "Henschel" het slegs een lokomotief en 60 kondenseerders en "North British Locomotive Company" het 89 lokomotiewe en 30 kondenseerders afgelewer. Dit is omrede "Henschel" die meeste ervaring met kondenseerders gehad het.

By lokomotiewe met kondenseerders word die gebruikte stoom nie in die lug weggeblaas nie maar teruggevoer na 'n lugverkoelde kondenseerder in die kolewa. Nadat die stoom afgekoel en water gevorm het, word dit hersirkuleer na die stoomketel toe. Die proses het ook doeltreffendheid verbeter omrede die hersirkulerende water reeds warm was, en minder hitte dus nodig was om weer stoom te vorm in die stoomketel van die lokomotief. 

Die kondenseerder het ook 'n nadeel. By gewone stoomlokomotiewe word die stoom wat van die siliders kom deur die skoorsteen uitgeblaas via die blaaspyp. Dit veroorsaak dat warm lug uit die vuurkas deur die stoomketel na die skoorsteen gesuig word en in die proses die water verhit tot stoom. Met kondenseerders moet 'n stoomaangedrewe turbine in die skoorsteen geïnstalleer word om dieselfde effek te kry. Hierdie turbine het die Klas 25-stoomlokomotief 'n unieke klank gegee.

In die kondenseertender was vyf stoomaangedrewe waaiers om lug deur die kondenseerder te blaas wat 550 perdekrag benodig het om operasioneel te wees.

As gevolg van die baie en moeilike instandhoudingsvereistes van die kondenseerders is al die Klas 25-lokomotiewe behalwe twee se kondenseerders verwyder. Hulle is hergeklassifiseer as Klas 25 NC. Daar is 'n watertenk in die plek van die kondenseerder op die kolewa gebou. Terselfdertyd is nog 50 Klas 25NC-lokomotiewe bestel by "North British Locomotive Co" en 39 by "Henschel".



</doc>
<doc id="90597" url="https://af.wikipedia.org/wiki?curid=90597" title="Koningin Victoria-standbeeld">
Koningin Victoria-standbeeld

'n Standbeeld van koningin Victoria staan op die terrein van die Parlementsgebou in Kaapstad. Dit is 'n werk van sir Thomas Brock en opgerig tydens die koningin se goue jubileum. In 1887 het sir Hercules Robinson die voetstuk en op 21 Januarie 1890 sir Henry Loch die standbeeld onthul.

Peter Blum sê in sy gedig "Oor monnemente gepraat" (sic):

In Port Elizabeth, Durban, Pietermaritzburg en in Kimberley is daar ook standbeelde van koningin Victoria.


</doc>
<doc id="90598" url="https://af.wikipedia.org/wiki?curid=90598" title="George Grey-standbeeld">
George Grey-standbeeld

'n Standbeeld van sir George Grey staan in die Kompanjiestuin in Kaapstad voor die deur van die Nasionale Biblioteek van Suid-Afrika. Die inskripsie lui bloot “Sir George Grey K.C.B. Governor 1854-1861”. Grey het sy eie boekery, die Grey-versameling, aan hierdie biblioteek nagelaat. William Calder-Marshall van Londen het die beeld in 1863 voltooi.


</doc>
<doc id="90599" url="https://af.wikipedia.org/wiki?curid=90599" title="Klas 20-stoomlokomotief">
Klas 20-stoomlokomotief

Die Klas 20 is 'n tipe stoomlokomotief wat deur die Suid-Afrikaanse Spoorweë gebruik is. Hierdie lokomotief is ontwerp deur A.D. Watson, Hoofmeganiese Ingenieur van die SAS&H in 1934, om goedere te vervoer in Suidwes-Afrika. Die lokomotief was 'n hibried: die stoomketel was dié van 'n Klas 19A-stoomlokomotief, die dryfwiele was van 'n onttrekte Klas 8-stoomlokomotief en die res van die lokomotief was ingevoer. Die lokomotief is gebou in SAS&H se werkswinkels in Salvokop, Pretoria en in diens gestel in 1935. Die goederetreine in Suidwes-Afrika was egter nie swaar genoeg vir die kragtige lokomotief nie en dus het hy in Pretoria en omgewing gewerk.
In 1948 is daar besluit om met 'n kondenseerder te eksperimenteer en een is bestel van "Henschel & Son" in Duitsland. Die eksperiment was suksesvol en dit het gelei tot die Klas 25-stoomlokomotief. Die Klas 20 is uit diens gestel in 1962.


</doc>
<doc id="90602" url="https://af.wikipedia.org/wiki?curid=90602" title="Lag met Wena: ’n Afrikaanse Filmkonsert">
Lag met Wena: ’n Afrikaanse Filmkonsert

Lag met Wena: ’n Afrikaanse Filmkonsert is 'n Afrikaanse rolprent wat op 13 April 1977 deur Brigadiers Films uitgegee is. Verna Vels het die draaiboek vir die film geskryf. Die hoofrolspelers is Wena Naudé, Tobie Cronje en Regardt van den Bergh.

Die rolprent is 'n komedie. Dit het geen ouderdomsperk op nie.




</doc>
<doc id="90603" url="https://af.wikipedia.org/wiki?curid=90603" title="Benede-Egipte">
Benede-Egipte

Benede-Egipte (Arabies: مصر السفلى, "Maṣr el-sofla") is die noordelikste streek van Egipte: die vrugbare Nyldelta tussen Bo-Egipte en die Middellandse See. Dit sluit die hedendaagse Egiptiese hoofstad, Kaïro, in.

Benede-Egipte was in die tyd van Antieke Egipte bekend as "Ta-Mehoe", "Land van die Papirus". Dit was verdeel in 20 nomosse (distrikte); die eerste nomos was el-Lisjt. Die streek se simbole was die rooi desjret-kroon, die papirus en die by.

Die hoofstad van Benede-Egipte was Memphis.




</doc>
<doc id="90604" url="https://af.wikipedia.org/wiki?curid=90604" title="Bo-Egipte">
Bo-Egipte

Bo-Egipte (Arabies: صعيد مصر, "Saʿīd Miṣr") is ’n strook land weerskante van die Nylvallei wat noordwaarts strek van Nubië tot by Benede-Egipte.

In Antieke Egipte was Bo-Egipte bekend as "Ta Shemaoe", "Land van die Biesies". Dit was verdeel in 22 nomosse (distrikte). Die eerste nomos was min of meer waar die hedendaagse Aswan lê, en die 22ste nomos was naby die hedendaahse Atfih. net suid van Kaïro.

Die politieke en godsdienstige hoofstad van Bo-Egipte was Nechen (Grieks: Hierakonpolis), waarvan die bekermgodin Nechbet was.

Die administratiewe hoofsentrum tydens die grootste deel van die tyd van die farao's was Thebe. Die simbole van Bo-Egipte was die wit hedjet-kroon, die lotus en die waterbiesie.





</doc>
<doc id="90605" url="https://af.wikipedia.org/wiki?curid=90605" title="1ste Dinastie van Egipte">
1ste Dinastie van Egipte

Die 1ste Dinastie (ook Dinastie I geskryf) was die eerste dinastie van Antieke Egipte ná die vereniging van Bo- en Benede-Egipte. Dit het geduur van omstreeks 3100 tot 2890 v.C. en was die begin van die Egiptiese historiese tyd. Dié dinastie word saam met die 2de Dinastie beskou as die sogenaamde Vroegdinastiese Tydperk, met die mag in Thinis.

Die bekendste heersers van die 1ste Dinastie was:
! scope=col width="15%" | Naam
! scope=col width="30%" | Notas
! scope=col width="30%" | Bewind

Inligting oor die dinastie kom van ’n paar monumente en ander voorwerpe met koninklike name, sowel as die Den- en Qa'a-koningslyste.

Groot grafkelders van farao's by Abydos en Naqada, asook begraafplase by Saqqara en Helwan naby Memphis, wys strukture is hoofsaaklik van hout en modderstene gebou, met minimale gebruik van stene vir mure en vloere. Klip is gebruik vir ornamente en standbeelde. Tamariskhout is gebruik vir die maak van bote.

Dat mense geoffer is as deel van begrafnisrituele, blyk uit die feit dat mense (en diere) doodgemaak en naby die farao begrawe is. Daar is 338 individue saam met Djer begrawe. Die mense en diere moes die farao in die hiernamaals bystaan. Om die een of ander rede is die praktyk aan die einde van die dinastie beëindig.


</doc>
<doc id="90607" url="https://af.wikipedia.org/wiki?curid=90607" title="Kate Bush">
Kate Bush

Catherine "Kate" Bush (* 30 Julie 1958) is 'n Engelse sangeres, liedjieskryfster, musikant en platevervaardiger wat internasionale sukses behaal het met haar eklektiese musiekstyl, dikwels romantiese en poëtiese liedtekste en rare sangstem (wat deur 'n album van Lotte Lenya geïnspireer is).

In 1978 het Kate Bush in die ouderdom van 19 jaar met haar debuut-enkelsnit "Wuthering Heights" boaan die Verenigde Koninkryk se enkelsnit-trefferlys gestaan en sodoende die eerste vroulike musikant geword wat dié topposisie met 'n selfgeskrewe lied behaal het. Bush het sedertdien tien albums opgeneem waarvan drie boaan die Verenigde Koninkryk se album-trefferlys gestaan het. 25 van haar enkelsnitte het die VK se top-veertig-trefferlys bereik, insluitende ses treffers wat die top-tienlys behaal het - "Wuthering Heights", "The Man with the Child in His Eyes", "Babooshka", "Running Up that Hill" (wat in 2012 nog eens as hermengde weergawe vrygestel is), "Don't Give Up" ('n duet met Peter Gabriel) en "King of the Mountain".


</doc>
<doc id="90608" url="https://af.wikipedia.org/wiki?curid=90608" title="2de Dinastie van Egipte">
2de Dinastie van Egipte

Die 2de Dinastie (ook Dinastie II geskryf) was die tweede van die dinastieë van Antieke Egipte wat as die Vroegdinastiese Tydperk bekend staan. Dit het geduur van omstreeks 2890 tot 2686 v.C. Die mag van dié tydperk was in Thinis. 

Hoewel argeologiese bewyse uit die 2de Dinastie baie skaars is, dui verskille tussen die 1ste en die 3de Dinastie daarop dat daar belangrike institusionele en ekonomiese ontwikkelings moes plaasgevind het.

Die name van die heersers van die 2de Dinastie is taamlik onduidelik. Die eerste vier is redelik seker, die volgende drie kon verskillende name vir dieselfde farao's of legendariese name gewees het. Oor die laaste heerser is daar weer eenstemmigheid.
! scope=col width="25%" | Naam
! scope=col width="10%" | Bewindsduur

Hoewel die Egiptiese historikus Manetho skryf die hoofstad was Thinis, dieselfde as tydens die 1ste Dinastie, is minstens die eerste drie konings by Saqqara begrawe, wat daarop kan dui dat die mag na Memphis geskuif het.


</doc>
<doc id="90611" url="https://af.wikipedia.org/wiki?curid=90611" title="The Co-operative Group">
The Co-operative Group

The Co-operative Group is 'n Britse verbruikerskoöperatief met 'n verskeidenheid belange in die kleinhandelbedryf. Dit is in gemeenskaplike besit van sy lede en word ook deur hulle bestuur. Die groep is die grootste organisasie van sy soort in die Verenigde Koninkryk met 'n ledetal van agt miljoen. Lede is betrokke by die bestuursake en -styl van die koöperatief en bepaal ook hoe die groep se sosiale doelwitte bereik moet word.

Tans het "The Co-operative Group" meer as 70 000 personeellede in diens. Die groep se hoofkwartier, "One Angel Square" wat in 2013 geopen is, is in Manchester geleë en maak deel uit van 'n kompleks van altesaam agt geboue wat as nasionale monumente gelys is - "CIS Tower", "Hanover Building", "New Century House" en "Redfern Building".

Die koöperatief se belange strek van voedselkleinhandel, finansiële dienste, begrafnisdienste en regsdienste tot reisagentskappe en elektriese verbruikersware (wat aanlyn aangebied word). In die Verenigde Koninkryk staan die groep algemeen as "The Co-op" bekend, veral wat sy voedselkleinhandelafdeling betref.

Lidmaatskap staan oop vir elkeen vanaf die ouderdom van sestien jaar, mits die voornemende lid die waardes en beginsels deel waarop die koöperatief sedert sy stigting baseer. Die groep se wins word jaarliks tussen lede verdeel, afhangende van die winsbedrag en die bedrag wat 'n lid in dié jaar aan "The Co-op" se goedere en dienste bestee het.


</doc>
<doc id="90612" url="https://af.wikipedia.org/wiki?curid=90612" title="Klas 18-stoomlokomotief">
Klas 18-stoomlokomotief

Die Klas 18 is 'n tipe stoomlokomotief wat deur die Suid-Afrikaanse Spoorweë gebruik is. Hierdie lokomotief is ontwerp om die probleme met die steenkooltreine op die Witbank - Germistontrajek op te los. Hierdie klas het geen subklasse nie. Die Klas MF Mallet-stoomlokomotief wat eers hier gebruik is, was te stadig. 

Daar is twee lokomotiewe deur "Henschel" gebou en afgelewer in 1927. Die lokomotiewe het drie silinders gehad; twee aan die kante toegerus met Walschaerts-klepratwerk en 'n derde in die middel met Gresley klepratwerk. Die klepratwerk het egter baie probleme gegee en die lokomotiewe is onttrek in 1951.


</doc>
<doc id="90614" url="https://af.wikipedia.org/wiki?curid=90614" title="Klas 17-stoomlokomotief">
Klas 17-stoomlokomotief

Die Klas 17 is 'n tipe stoomlokomotief wat deur die Suid-Afrikaanse Spoorweë gebruik is vir rangeerwerk. In 1926 was daar 'n tekort aan rangeerlokomotiewe en 21 Klas A 4-8-2 T tenklokomotiewe, oorspronklik gebou deur "Dübs and Co" tussen 1890 en 1900, was aangepas vir hierdie tipe werk. 'n Kolewa is bygevoeg en die oorspronklike kolehouer is verwyder. Hierdie lokomotiewe het diens gedoen in Durban en Port Elizabeth en is in 1961 onttrek.



</doc>
<doc id="90615" url="https://af.wikipedia.org/wiki?curid=90615" title="Henry Lukin-standbeeld">
Henry Lukin-standbeeld

In die Kompanjiestuin in Kaapstad staan naby die museums die standbeeld van genl.-maj. Henry Timson Lukin. Hy was die Suid-Afrikaanse bevelvoerder tydens die Slag van Delvillebos (1916) in die Eerste Wêreldoorlog.


</doc>
<doc id="90616" url="https://af.wikipedia.org/wiki?curid=90616" title="Robert Scott-gedenkteken">
Robert Scott-gedenkteken

In die Heerengracht in Kaapstad is 'n klein monumentjie ter ere van kapt. Robert Scott wat saam met vier kamerade in Maart 1912 omgekom het op hul reis terug van Antarktika. Die oorspronklike gedenkteken is ontwerp deur Joseph Solomon en op 15 Mei 1916 onthul. Omdat dié gedenkteken in 1948 gevandaliseer is, is dit met 'n replika in brons vervang.


</doc>
<doc id="90617" url="https://af.wikipedia.org/wiki?curid=90617" title="Klas 19-stoomlokomotief">
Klas 19-stoomlokomotief

Die Klas 19 is 'n tipe stoomlokomotief wat deur die Suid-Afrikaanse Spoorweë gebruik is. Hierdie lokomotief is ontwerp deur Kol. F.R. Colins, die Hoofmeganiese Ingenieur van SAS&H. Daar is sewe subklasse in die klas.

Daar is vier lokomotiewe gebou deur "Berliner Maschinenbau AG (BMAG)" en afgelewer in 1928. Die lokomotiewe was toegerus met Walschaerts-klepratwerk en superverhitters. Die lomotiewe het eers diens gedoen op die Kimberley - Vryburgtrajek en daarna by Empangeni en was baie suksesvol. Een lokomotief se stoomketel is vervang en hy is hergeklassifiseer as Klas 19R.

Klas 19A is ontwerp om op ligter sylyne diens te doen. Om gewig te verminder is die silinders en die dryfwiele se omtrek verklein en 'n ietwat kleiner stoomketel is ingebou. Ses-en-dertig van die lokomotiewe is in 1929 deur die "Schweizerische Lokomotivfabrik Winterthur (SLM)" in Switserland gebou. Vyf van die lokomotiewe se stoomketels is later vervang met Nr. 1A stoomketels en hulle is hergeklassifiseer as Klas 19AR. Die lokomotiewe het eers regdeur die land diens gedoen maar is later net in KwaZulu-Natal, die Oos-Kaap en die Wes-Kaap gebruik. Hulle is almal in 1977 onttrek.

In 1930 is nog 'n verdere veertien Klas 19A-lokomotiewe bestel. Daar was meer spasie tussen die wiele van die voorste draaistel en ook die silinders en derhalwe is die lokomotiewe as Klas 19B geklassifiseer. Een van die lokomotiewe is toegerus met Caprotti-klepratwerk as 'n eksperiment maar dit is vervang in 1943. 'n Ander lokomotief se stoomketel is vervang met 'n Nr. 1A stoomketel en hy is geherklassifiserer as Klas 19BR. Die lokomotiewe het diens gedoen in die omgewing van Kaapstad, tussen Kimberley en Vryburg en ook tussen Graaff-Reinet en Rosmead. Hulle is onttrek in 1977.

Nadat A.G. Watson as Hoofmeganiese Ingenieur van SAS&H aangestel is in 1929, is daar besluit om nog 50 Klas 19B lokomotiewe te bestel. Gedurende die tenderfase het die "North British Locomotive Company" die gebruik van die R.C. klepratwerk voorgestel. Alhoewel dit duurder was, is die voorstel aanvaar en die lokomotiewe is afgelewer in 1935, toegerus met Nr. 1A stoomketels en geklassifiseer as Klas 19C.

Die lokomotiewe het diens gedoen op die Witwatersrand, die Oos-Kaap en die Wes-Kaap. Gedurende die Tweede Wêreldoorlog het al die lokomotiewe in Kaapstad diens gedoen. Gedurende 1970 het 'n paar in Bloemfontein diens gedoen vanwaar hulle gewerk het tot in Aliwal-Noord. Hulle is almal uit diens onttrek in 1978.

Gedurende die tydperk wat W.A.J. Day as Hoofmeganiese Ingenieur van SAS&H aangestel was, is nog 135 lokomotiewe bestel by 3 firmas, "Krupp", "Borsig" en "Škoda Works" net voor die Tweede Wêreldoorlog. Die lokomotiewe was indenties aan Klas 19C behalwe dat hulle toegerus was met Walschaerts-klepratwerk en derhalwe as Klas 19D geklassifiseer was.

Net ná die Tweede Wêreldoorlog is nog 50 lokomotiewe bestel by "Robert Stephenson and Hawthorn Ltd". Hulle was identies aan die vooroorlogse Klas 19D modelle behalwe dat hulle toegerus was met vakuumremme. Daarna is nog 50 lokomotiewe bestel by "North British Locomotive Company" in 1949. Die lokomotiewe was toegerus met 'n silindriese "Vanderbilt"-tipe kolewa. Die kolewa was toegerus met seswiel "Buckeye"-draaistelle.

Gedurende 1979 is daar geëksperimenteer met 'n Klas 19D-lokomotief. 'n Lempor-uitlaatstelsel is aangebring en die steenkoolverbruik is verminder deur die toevoeging van 'n gasgedrewe vuurkas. Die sukses wat met die eksperiment behaal is het gelei tot die ontwikkeling van die Klas 26-stoomlokomotief.



</doc>
<doc id="90622" url="https://af.wikipedia.org/wiki?curid=90622" title="Ray Moore">
Ray Moore

Raymond J. "Ray" Moore (gebore 24 Augustus 1946 in Johannesburg) is 'n voormalige professionele tennisspeler van Suid-Afrika. Hy het 8 dubbelspeltitels oor sy loopbaan gewen, en was 12 keer die naaswenner in die dubblespel gewees. Moore het ook tussen 1967 en 1977 aan 12 Davisbeker-toernooie deelgeneem, insluitend die oorwinning van 1974, met 'n 12–10 rekord in enkels en 'n 0–1 rekord in dubbles.



</doc>
<doc id="90625" url="https://af.wikipedia.org/wiki?curid=90625" title="Radiosfeer">
Radiosfeer

Radiosfere is mikroskopies klein konsentries verkleurde sirkels wat waargeneem word onder 'n mikroskoop in deursigtige minerale soos biotiet, muskoviet, fluoriet en diamant. Dit word algemeen aanvaar dat hulle gevorm is deur die alfaverval van radioaktiewe isotope. Die uitstraal van alfadeeltjies verrig skade aan die minerale, veral aan die einde van hul pad wanneer hulle uiteindelik uit energie loop en gryp elektrone uit die nabygeleë atome. Hulle laat 'n ronde, verkleurde streek, wat sirkelvorming vertoon wanneer dit deurgesny word. Radiosfere kan uitgewis word wanneer die gasheer minerale verhit word, selfs by temperature so laag as 250°C.


</doc>
<doc id="90626" url="https://af.wikipedia.org/wiki?curid=90626" title="Betaverval">
Betaverval

In kernfisika is betaverval (β-verval) 'n tipe radioaktiewe verval waar 'n betadeeltjie ('n elektron of positron) van 'n atoomkern vrygestel word. Betaverval is 'n proses wat die optimale verhouding van protone en neutrone in 'n atoom veroorsaak.

Betaverval word bemiddel deur die swak krag. Daar is twee subtipes betaverval: beta minus en beta plus. Beta minus (β)-verval produseer 'n elektron, terwyl beta plus (β)-verval die vrystelling van 'n positron veroorsaak; daar word dus daarna verwys as positronvrystelling.
'n Voorbeeld van elektronvrystelling (β-verval) word gewys wanneer koolstof-14 verval na stikstof-14:

'n Voorbeeld van positronvrystelling (β-verval) word gewys met magnesium-23 wat na natrium-23 verval:



</doc>
<doc id="90628" url="https://af.wikipedia.org/wiki?curid=90628" title="Richard Attenborough">
Richard Attenborough

Richard Attenborough (29 Augustus 1923 – 24 Augustus 2014) was 'n Britse akteur en rolprentmaker. Attenborough is in Cambridge gebore. Hy word beskou as een van die steunpilare van die Britse rolprentbedryf die afgelope sestig jaar. Sy gewildste rolprente is onder meer "Jurassic Park", "Miracle on 34th Street", "Brighton Rock" en die "Great Escape". Hy het 'n Oscar gewen as regisseur van die rolprent "Gandhi" (1982). Sy broer was die natuurnavorser sir David Attenborough.





</doc>
<doc id="90629" url="https://af.wikipedia.org/wiki?curid=90629" title="Klas 16-stoomlokomotief">
Klas 16-stoomlokomotief

Die Klas 16 is 'n tipe stoomlokomotief wat deur die Suid-Afrikaanse Spoorweë gebruik is. Die klas is ontwerp vir snelpassasiersdienste. Daar is agt subklasse in die klas.

Twaalf lokomotiewe is in 1914 deur "North British Locomotive Company" afgelewer. Die lokomotiewe is toegerus met Walschaerts-klepratwerk en superverhitters. Hulle is op die Johannesburg - Volksrust trajekte gebruik.

Wanneer hulle stoomketels vervang moes word, is dit vervang met Nr. 2B stoomketels en die lokomotiewe is hergeklassifiseer as Klas 16R.

Twee van die lokomotiewe in dié klas was toegerus met vier silinders en Walschaerts klepratwerk en geklassifiseer as Klas 16A. Die twee lokomotiewe was nie baie suksesvol nie as gevolg van die beperkte toegang tot die middelste twee silinders en is in 1945 onttrek.

Die volgende tien lokomotiewe is weereens bestel vanaf "North British Locomotive Company". Hulle het verskil van die Klas 16; wyer "Hendrie" kajuite is geïnstalleer en derhalwe is hulle geklassifiseer as Klas 16B.

Tussen 1919 en 1921 het "North British Locomotive Company" 30 Klas 16C lokomotiewe afgelewer. Hierdie lokomotiewe is bykans identies aan Klasse 16 en 16B behalwe dat "Hendrie" 'n verbrandingskamer by die stoomketel gevoeg het. Hierdie masjiene was uiters suksesvol en is grootliks gebruik op die Witwatersrand. Lokomotiewe wat nuwe stoomketels nodig gehad het se stoomketels is vervang met Nr. 2B stoomketels en die lokomotiewe is hergeklassifiseer as Klas 16CR.

Nadat die klasse eers diens gedoen het op spoeddienste, is hulle later op minder glorieryke diens gebruik. Gedurende die 1950's is party van die lokomotiewe oorgeplaas na Durban om die Klas 14R-lokomotiewe by te staan op die Suidkus. Nadat die spoorlyn geëlektrifiseer is, is die lokomotiewe oorgeplaas na Port Elizabeth. Hier het hulle diens gedoen tot by Uitenhage totdat hulle in 1976 uit diens gestel is.

Die laaste diens wat die lokomotiewe op die Witwatersrand gedoen het was op Pretoria - Pietersburg en Springs - Nigel trajekte. Dit is gestaak in 1975.

Saam met die aflewering van Klas 15C lokomotiewe (vervaardig deur "Baldwin Locomotive Works") in 1925 was twee tipe 4-6-2 lokomotiewe wat as Klas 16D of "Big Bertha" bekend gestaan het. Kort daarna is daar nog vyf afgelewer. Hierdie klas lyk baie soos die Klas 15C. 

Die lokomotiewe is aanvanklik op die Beaufort Wes - Johannesburgtrajek gebruik, maar toe groter lokomotiewe beskikbaar word, is hulle na Bloemfontein verskuif. Hiervandaan het hulle tot in Johannesburg gewerk. Gedurende die 1930's is hulle almal Kaapstad toe gestuur waar hulle die plaaslike treine na Wellington en Malmesbury getrek het, totdat hulle in 1972 uit diens gestel is.

Na die tweede bestelling is nog 14 lokomotiewe bestel wat weereens baie soortgelyk was aan Klas 15CA. Hierdie lokomotiewe is deur "Baldwin en Hohenzolleren" in 1928 gebou en is geklassifiseer as Klas 16DA.

Om die vermoë van die lokomotiewe te verbeter het die Hoofmeganiese Ingenieur, A.G. Watson, 'n stoomketel met 'n vuurkas ontwerp wat min of meer dieselfde grootte het as dié wat op Klas 15E en Klas 23 is. Ses modelle met die ontwerp is in 1929 deur "Henschel" afgelewer en hulle het die Klas 16DA klassifikasie behou. Een van die lokomotiewe, nommer 879, was toegerus met Caprotti-klepratwerk as 'n eksperiment. 

Die Klas 16DAs het diens gedoen tussen Johannesburg en Kimberley en het gereeld die "Union Express" en "Union Limited" getrek totdat die Klas 16E's afgelewer is. Hulle is toe na Bloemfontein verskuif. Hier het hulle tot in Johannesburg en ook suidwaarts diens gedoen totdat die Klas 15F beskikbaar was. Hulle is toe vir voorstedelike diens gebruik totdat hulle uit diens onttrek is in 1973.

Die hoogtepunt in die klas was ongetwyfeld die Klas 16E. Watson het die lokomotief ontwerp met dryfwiele met 'n deursnee van ses voet, 'n verkorte weergawe van die Klas 15E se stoomketel en toegerus met R.C. klepratwerk. Ses van die lokomotiewe is afgelewer deur "Henschel" in 1936 en in diens gestel in Johannesburg. Hulle het al die "Union"-sneltreine getrek. In 1939 is al die "Union"-sneltreine se waens vervang met lugversorgde staalwaens (die treine het as die "Bloutrein" bekend gestaan na die Tweede Wêreldoorlog) en die Klas 16E is te swak geag om die treine te trek. Hulle is toe na Bloemfontein verskuif waar hulle passasierstreine getrek het, onder andere ook die Oranjesneltrein. Toe die treine ook met lugversorgingwaens toegerus word, is hulle uit diens gehaal in 1973.


</doc>
<doc id="90630" url="https://af.wikipedia.org/wiki?curid=90630" title="Lughawe Londen-Southend">
Lughawe Londen-Southend

Die Lughawe Londen-Southend (Engels: "London Southend Airport") (IATA-kode: SEN, ICAO: EGMC) is een van ses lughawens wat Groter Londen bedien. Dit is 60 km of 42 myl oos van Londen se middestad en 2,8 km noord van Southend-on-Sea in die Rochford-distrik van die graafskap Essex geleë.

Gedurende die 1960's was Southend die derde besigste lughawe in die Verenigde Koninkryk. Vir die hoofstad Londen was dit tot en met die laat 1970's, toe dit deur Stansted verbygesteek is, die derde belangrikste lughawe.

Southend het oorspronklik vanaf 1914 as basis vir die "Royal Flying Corps" gedien. In 2008 is die lughawe deur die "Stobart Group" oorgeneem wat 'n ambisieuse ontwikkelings-, moderniserings- en uitbreidingsprogram begin het. Om Southend meer mededingend te maak, is die aanloop- en landingsbane verleng en 'n nuwe beheertoring en spoorwegstasie opgerig. Treindienste verbind Southend met die Liverpool Street-stasie in Londen se middestad.

Die tweede fase van die uitbreidingsprogram is in April 2012 goedgekeur. Dit maak voorsiening vir die uitbreiding van die terminaalgebou sodat meer veiligheidskontroles uitgevoer kan word, asook vir fasiliteite soos nuwe bagasierolbane, winkels, restaurante en 'n vertreksitkamer. Die lughawe behoort sy beplande maksimumkapasiteit van twee miljoen passasiers per jaar teen 2020 te bereik. In Oktober 2012 het die internasionale "Holiday Inn"-ketting 'n nuwe hotel naby die lughawe geopen.

In Julie 2012 het Southend naas Heathrow, Gatwick, Stansted, Luton en London City-lughawe die sesde amptelike IATA-lughawe geword wat Londen bedien.


</doc>
<doc id="90631" url="https://af.wikipedia.org/wiki?curid=90631" title="Staat van Hatay">
Staat van Hatay

Die Staat van Hatay (Turks: "Hatay Devleti", Frans: "État du Hatay", Arabies: دولة خطاي‎ "Dawlat Hatay"), ook bekend as die Republiek van Hatay, was ‘n kortstondige politieke entiteit wat tussen 7 September 1938 en 29 Junie 1939 in die gebied van die Sandjak van Alexandretta in die Franse Mandaat van Sirië bestaan het, waarna die wetgewende vergadering gestem het om dit by Turkye te voeg. Die staat is "de jure" op 7 Julie 1939 in die Hatay-provinsie verander en is "de facto" op 23 Julie 1939 met Turkye verenig.


</doc>
<doc id="90632" url="https://af.wikipedia.org/wiki?curid=90632" title="Walschaerts-klepratwerk">
Walschaerts-klepratwerk

Die Walschaerts-klepratwerk is 'n tipe ratstelsel wat deur die Belgiese spoorwegingenieur Egide Walschaerts in 1844 ontwikkel is om die vloei van stoom na die suiers in stoomenjins te reguleer. Die naam word soms sonder die "s" aan die einde gebruik omdat dit verkeerdelik onder die naam gepatenteer is. Dit is op grootskaal in stoomlokomotiewe vanaf die laat 19de eeu tot en met die einde van die stoom-era gebruik.


</doc>
<doc id="90649" url="https://af.wikipedia.org/wiki?curid=90649" title="Veiligheid">
Veiligheid

Veiligheid is 'n staat waarin daar gevoel word dat niks slegs gaan gebeur nie. Dit is dus die afwesigheid van gevaar en die aanwesigheid van beskermende maatreëls teen gevaarlike toestande. Veiligheid bly egter 'n relatiewe begrip, omdat omstandighede nooit absoluut veilig kan wees nie. 'n Veilige situasie of omgewing is een waar die risiko vir beserings of skade laag en bestuurbaar is.

Veiligheid in die konstruksie bedryf word gereguleer deur die "Occupational Health and Safety Act". No 85 of 1993.

Die begrip veiligheid bestaan rasioneel sowel as denkbeeldig. Rasioneel kan allerlei berekeninge op 'n situasie toegepas word om te bepaal hoe veilig dit is. Daarnaas kan mense ook onder die denkbeeldige persepsie van veiligheid verkeer. Iemand kan dus veilig voel, waar dit rasioneel gesien nie so is nie. Dit word skynveiligheid (of skynonveiligheid) genoem.

Verskeie organisasies bemoei hulle met veiligheid. Die polisie is daar om openbare veiligheid te verseker en die publiek teen mense wat die wet oortree te beskerm. Die brandweer bestry brandgevaar en inspekteer geboue en toerusting om te verseker dat dit veilig is.

Reëls en regulasies bestaan oral om ons, en moet gehoorsaam word om veiligheid te verseker. Padreëls verseker byvoorbeeld motoriste en voetgangers se veiligheid. Daar moet aan streng vereistes voldoen word as gif- en plofstowwe geberg word. Geboue moet ook aan sekere veiligheidsmaatreëls voldoen.

Veiligheidstoerusting is ook uiters noodsaaklik. So kan brandblussers mense se lewens red as 'n brand uitbreek. Helms word gedra om die kop teen besering te beskerm. Jou huis bied veiligheid teen die weer.

Alle publieke sportbyeenkomse in Suid-Afrika is onderhewig aan die "Safety at Sport, Recreational Events Act 2010". Die wet is gepromulgeer om die publiek se veiligheid te verseker tydens sport byeenkomste. Hierdie wetgewing het ontstaan na aanleiding van die Ellisparkramp van 11 April 2001.


</doc>
<doc id="90650" url="https://af.wikipedia.org/wiki?curid=90650" title="Onze Jan Hofmeyr-standbeeld">
Onze Jan Hofmeyr-standbeeld

'n Standbeeld van Onze Jan (Jan Hendrik Hofmeyr) staan op Kerkplein in Kaapstad. Dit is 'n werk in brons deur Anton van Wouw.

Hofmeyr staan met sy gesig na die Groote Kerk, is geklee in 'n swaelstertmanel en hou 'n pluiskeil met beide hande agter sy rug vas. Peter Blum sê in sy gedig "Oor monnemente gepraat" (sic) oor die beeld:

Die beeld is effens groter as lewensgetrou en staan op 'n opvallend hoë voetstuk. Die inskripsie daarop is “Jan Hendrik Hofmeyr, Onze Jan, 4 Julie 1845 – 16 Oktober 1909. Is het ons ernst?” Dit is op 5 Julie 1920 onthul deur die destydse minister van mynwese en nywerhede, F.S. Malan.


</doc>
<doc id="90654" url="https://af.wikipedia.org/wiki?curid=90654" title="Marcus Antonius">
Marcus Antonius

Marcus Antonius (Latyn: M·ANTONIVS·M·F·M·N, oftewel "Marcus Antonius Marci Filius Marci Nepos", d.w.s. "Marcus Antonius, seun van Marcus, kleinseun van Marcus") (14 Januarie 1 Augustus 30 v.C.) was 'n Romeinse politikus en generaal wat 'n deurslaggewende rol gespeel het in die transformasie van die Romeinse Republiek van 'n oligargie na die outokratiese Romeinse Ryk.

Antonius was 'n belangrike ondersteuner van en militêre aanvoerder vir Julius Caesar tydens sy verowering van Gallië en die burgeroorlog daarop. Caesar het Antonius as die administrateur van Italië aangestel terwyl hy sy politieke teëstanders in Griekeland, Noord-Afrika en Spanje ondergesit het. Na die sluipmoord op Julius Caesar in 44 v.C., het Antonius sy kragte saamgesnoer met Marcus Lepidus, een van Caesar se generaals, en Caesar se aangenome seun Octavianus in 'n diktatoriale driemanskap wat vandag as die Tweede Triumviraat bekend staan. Die Triumviraat het die strydmagte van Caesar se sluipmoordenaars, die Liberatores, in 42 v.C. in die Veldslag van Philippi verslaan en die regering van die Republiek onder mekaar verdeel. Rome se oostelike provinsies is aan Antonius toegedeel, insluitend Ptolemeïese Egipte met Kleopatra as koningin, wat aan Rome onderhorig was, en die bevel oor die Roomse oorlog teen Parthië.

Verhoudinge binne die Triumviraat is verydel namate die lede na meer omvattende politieke mag gestrewe het. 'n Burgeroorlog tussen Antonius en Octavianus is in 40 v.C. afgeweer deurdat Antonius met Octavianus se suster Octavia Minor in die eg getree het. Antonius het egter ten spyte van sy huwelik sy liefdesverhouding met Kleopatra voortgesit, wat sy politieke bande met Rome verder gekortwiek het. Na Lepidus se ontslag in 36 v.C., het die Triumviraat finaal opgebreek in 33 v.C. weens die geskille tussen Octavianus en Antonius. Die onenigheid is tot breekpunt gevoer met die burgeroorlog van 31 v.C. Die Romeinse Senaat het op Octavianus se aandrif oorlog verklaar teen Kleopatra, en Antonius is as verraaier gekondemneer. Antonius is dieselde jaar deur Octavianus verslaan by die Slag van Actium. Die oorwonne Antonius en Kleopatra het na Egipte gevlug waar hulle selfmoord gepleeg het.

Met Antonius se dood het Octavianus oorgebly as die onbestrede alleenheerser van die Romeinse wêreld. Octavianus sou die titel "Augustus" aanvaar en regeer as die eerste Romeinse keiser.

Antonius verskyn in Shakespeare se dramas "Antony and Cleopatra" en "Julius Caesar". In laasgenoemde stuk lewer hy die beroemde toespraak wat begin met die woorde ""Friends, Romans, countrymen, lend me your ears"".


</doc>
<doc id="90655" url="https://af.wikipedia.org/wiki?curid=90655" title="83 v.C.">
83 v.C.



</doc>
<doc id="90656" url="https://af.wikipedia.org/wiki?curid=90656" title="Passer (instrument)">
Passer (instrument)

'n Passer is 'n instrument waarmee 'n mens sirkels trek. Dit het gewoonlik twee bene, ongeveer 10 cm tot soveel as 20 cm lank (of selfs langer) en is aan die een punt aanmekaar vas. Waar die bene vas is, kan die bene uitmekaar skarnier. Die een been het 'n skerp punt en die ander been iets wat 'n merk kan maak, soos 'n potlood. Die skerp punt word op die papier geplaas waar die sirkel se middelpunt moet wees en dan word die ander been rondom getrek en 'n sirkel word op die papier afgemerk.

Om groot sirkels te trek op 'n stuk grond, kan 'n pen in die grond geslaan word en 'n tou om die pen vasgemaak word. Aan die anderkant van die tou kan nog 'n pen vasgemaak word waarmee die sirkel in die grond gekrap kan word.

In Engels word beide 'n passer en 'n kompas 'n "compass" genoem.



</doc>
<doc id="90657" url="https://af.wikipedia.org/wiki?curid=90657" title="Passer">
Passer

Passer kan na een van die volgende verwys:



</doc>
<doc id="90660" url="https://af.wikipedia.org/wiki?curid=90660" title="Krakatoa">
Krakatoa

Krakatoa (Indonesies: "Krakatau") is 'n aktiewe vulkaan in Indonesië tussen die eilande Java en Sumatra in die Straat van Soenda. Die vulkaan is veral bekend as gevolg van sy ongekende swaar uitbarsting in 1883.
'n Indonesiese sultan se geskrifte wat bewaar gebly het vertel hoe 'n uitbarsting in die jaar 535 die eilande Sumatra en Java verdeel het, en dus aanvanklik een eiland was. Hierdie uitbarsting was moontlik die oorsaak van die uiterste weerstoestande in die jare 535 tot 536.

In 1927 is 'n nuwe eiland, Anak Krakatau, of "Kind van Krakatoa", van die kaldera wat deur die uitbarsting in 1883 gelaat is, asook die huidige ligging van vulkaniese aktiwiteit gevorm.

Die Ujung Kulon Nasionale Park is saam met Krakatoa in 1991 deur Unesco as wêrelderfenisgebied gelys.



</doc>
<doc id="90662" url="https://af.wikipedia.org/wiki?curid=90662" title="Jan Smuts-standbeelde">
Jan Smuts-standbeelde

Kaapstad het twee standbeelde van genl. J.C. Smuts. In die Kompanjiestuin is 'n beeld deur die Britse beeldhouer Sydney Harpley. Dit beeld Smuts informeel geklee uit soos hy dikwels op Tafelberg gaan stap het. Hierdie beeld is op 29 Mei 1964 deur sy dogter onthul. Daarna was daar groot ongelukkigheid oor die beeld omdat dit glo nie 'n goeie indruk van Smuts skep nie. 'n Nuwe komitee onder voorsitterskap van die burgemeester van Kaapstad, dr. Jan Dommisse, is gevorm om 'n aanvaarbare standbeeld van Smuts te verkry. Hierdie nuwe beeld deur Ivan Mitford-Barberton staan sedert Januarie 1974 in Adderleystraat voor die kultuur-historiese museum (die Ou Slawelosie, Ou Hooggeregshof) en naby die ingang tot die Kompanjiestuin. Smuts is in hierdie beeld 5,30 m hoog, staan op 'n voetstuk van 1,50 m hoog en beeld hom uit as 'n bergklimmer.

Voor die stadsaal van Durban is 'n standbeeld van Smuts wat hom as staatsman en krygsman van wêreldformaat uitbeeld. Op die voetstuk van die standbeeld staan geskrywe: 


</doc>
<doc id="90668" url="https://af.wikipedia.org/wiki?curid=90668" title="Klas 14-stoomlokomotief">
Klas 14-stoomlokomotief

Die Klas 14 is 'n tipe stoomlokomotief wat deur die Suid-Afrikaanse Spoorweë in die vorige eeu gebruik is.

Hierdie lokomotief is ontwerp om gebruik te word op die trajekte in KwaZulu-Natal met skerp draaie en steil opdraandes. Daar is vyf subklasse in die klas. Die Klas 14 is ontwikkel uit Klas 12 en as gevolg hiervan was baie onderdele uitruilbaar tussen die twee klasse.

Daar is 45 lokomotiewe deur "Robert Stephenson and Company" afgelewer van 1913 tot 1915 en in diens gestel tussen Durban en Ladysmith. Die lokomotiewe was toegerus met Walschaerts-klepratwerk en superverhitters. Gedurende die 1930's is van die lokomotiewe met Nr. 2 stoomketels toegerus en geklassifiseer as "Klas 14R". Soos die KwaZulu-Natal trajekte geëlektrifiseer is, het hierdie lokomotiewe se werk verminder totdat net die "ou lyn" via Botha's Hill oorgebly het. Later is hulle by Empangeni en Port Shepstone gebruik. Teen 1976 was al die lokomotiewe na die Witwatersrand oorgeplaas om rangeerwerk te doen. Hulle is almal in 1983 uit diens gestel.

Gedurende 1915 het "North British Locomotive Company" 41 ligter ontwerpte lokomotiewe afgelewer en word geklassifiseer as Klas 14A. Die lokomotiewe is ontwerp om op die Oos-Londen trajek te werk. As gevolg van die ligter asladings was dit ook nodig om krag te verminder. Dit is gedoen deur kleiner suiers te installeer. Hierdie lokomotiewe was nie 'n sukses op die lyn nie en na 'n kort tydjie was almal oorgeplaas na die Wes-Kaap waar hulle op die Kaapstad – Beaufort-Wes trajek diens gedoen het. Party is na die Oos-Transvaal gestuur om op die Komatipoort – Waterval Bovenlyn te werk. Die Wes-Kaapse lokomotiewe is later ook na die Oos-Transvaal oorgeplaas. Na 'n tyd is van die lokomotiewe toegerus met Nr. 2 stoomketels en hulle is geklassifiseer as Klas 14R.

'n Verdere 15 lokomotiewe is van "Beyer, Peacock and Company" ontvang in 1915. Hierdie lokomotiewe was nie toegerus met superverhitters nie en derhalwe is hulle geklassifiseer as Klas 14B. Maar as gevolg van die oneffektiwiteit van die lokomotiewe is daar besluit om hulle aan te pas met superverhitters. Die proses is teen 1927 voltooi en is hulle as Klas 14 geherklassifiseer.

Die Eerste Wêreldoorlog het die produksie van stoomlokomotiewe negatief beïnvloed en 73 lokomotiewe is van "Montreal Locomotive Works" bestel op 'n Klas 14 spesifikasie. Dié lokomotiewe is afgelewer vanaf 1918 tot 1922, geklassifiseer as Klas 14C en is toegerus met baie Amerikaanse tegnologie. Aanvanklik het die lokomotiewe baie probleme opgelewer maar nadat dit opgelos was het die lokomotiewe baie goed presteer. Die meeste het diens gedoen in die Oos-Kaap op die Umtata-sylyn; wat deur die berugte "Kei cuttings" gaan. 'n Paar het ook op die Hexrivier Spoorwegpas diens gedoen en ander het saam met die Klas 19 gewerk op Sir Lowryspas tot by Caledon. 'n Paar het ook diens gedoen in die Kaapse Middellande, KwaZulu-Natal en die Oos-Transvaal.

Gedurende die vroeë 1930's is 'n paar van die lokomotiewe se dryfwiele geherbalanseer wat hulle in staat stel om op 60-pond spoorlyne diens te doen. Hierdie lokomotiewe was geklassifiseer as Klas 14CB. Nadat hulle toegerus was met 'n nommer-2 stoomketel was hulle op hulle beurt geherklassifiseer as Klas 14CRB. Klas 14C was herklassifiseer as "Klas 14CRM" nadat hulle met nommer-2 stoomketels toegerus is.
Die "B" en "M" dui op hooflyn (Main-line) of sylyn (Branch-line) gebruik.

Al die lokomotiewe is in 1983 uit diens onttrek.


</doc>
<doc id="90672" url="https://af.wikipedia.org/wiki?curid=90672" title="Ospreys">
Ospreys

Die Ospreys ( "Y Gweilch"), voorheen die Neath-Swansea Ospreys, is een van die vier professionele rugbyspanne van Wallis. Hulle ding mee in die Guiness Pro14 en die Europese Rugbykampioenebeker. Die span is gevorm nadat Neath RVK en Swansea RVK saamgesmelt het, as deel van die nuwe plaaslike struktuur van Walliese rugby sedert 2003. Hulle word ook verbind met ’n aantal plaaslike semi-professionele en amateurklubs, insluitend Aberavon RVK, Bridgend Ravens, en die oorspronklike stigtersklubs Neath en Swansea, wat in die Walliese Premierliga speel. Die streek wat deur die span verteenwoordig word, staan wyd bekend as ‘Ospreylia’, vir rugbydoeleindes.

Hul belangrikste tuisveld is die Liberty-stadion in Swansea maar wedstryde ook op die Breweryveld, Bridgend, gespeel. Ospreys speel in ’n swart trui tuis en ’n wit-en-oranje trui weg. Die Ospreylogo bestaan ​​uit ’n beeld van ’n visvalkmasker.

Die Ospreys is die suksesvolste Walliese span in die Keltiese Ligabeker of Pro12-toernooi, wat die kompetisie vier keer gewen het. Hulle is ook die eerste en enigste Walliese streekspan wat ’n groot toerspan kon klop toe hulle Australië in 2006 met 24-16 gewen het.

Op 24 Julie 2003 is aangekondig dat die nuwe span wat Neath RVK en Swansea RVK]] verteenwoordig, as die Neath-Swansea Ospreys (Visvalke) bekend sou staan. Die Ospreys-gedeelte van die naam is geïnspireer deur die gebruik van dié voël as Swansea RVK se eeufeeswapen. Lyn Jones, voormalige afrigter van Neath RVK is as hoofafrigter aangewys en hy het Scott Gibbs as eerste kaptein aangewys. Op 5 September 2003 het die span hul eerste kompeterende wedstryd, ’n Keltiese Ligabeker-wedstryd met ’n oorwinning van 41–30 oor Ulster op The Gnoll in Neath gespeel. Leeds Tykes was die Ospreys se eerste opponent in die Heinekenbeker in ’n wedstryd wat die Ospreys op 7 Desember 2003 met 29–20 verloor het. Hulle het gesukkel om na hierdie verlies te herstel en het onderaan hul poel geëindig met hul enigste oorwinning teen Tykes in die laaste ronde op Tykes se tuisveld, St. Helens. In Wallis het hulle nie alle aansien verloor nie deur Cardiff Blues vir die vyfde plek in die Keltiese Ligabeker uit te knikker.

Na die val van die Celtic Warriors op 1 Junie 2004 is Neath-Swansea Ospreys se grense uitgebrei om ’n groot gedeelte van die Bridgend- en Ogmore-areas ten ooste in te sluit. Weens logistieke redes is egter besluit dat tuiswedstryde op Bridgend RVK se Breweryveld gespeel sou word. David Bishop, Brent Cockbain, Ryan Jones en Sonny Parker wat voorheen vir die Warriors gespeel het, het kontrakte met die Ospreys onderteken.

Die 2004-’05-seisoen was heelwat beter vir die span. ’n Volgepakte stadion was op 26 Maart 2005 ooggetuie van Ospreys se sege vir silwerware. ’n Oorwinning van 29–12 oor Edinburgh met twee rondtes oor, was genoeg om as kampioen gekroon te word. Twee indrukwekkende oorwinnings oor Harlequins was nie genoeg om Munster in die poelfase van die daardie jaar se Heinekenbeker te klop nie. Op 14 Mei 2005 is aangekondig dat die ‘Neath-Swansea’-deel van die naam laat vaar sou word en dat die span voortaan slegs as Ospreys bekend sou staan. In die volgende seisoen het hulle in ’n teleurstellende sewende plek in die Keltiese Ligabeker geëindig. In die Heinekenbeker het hulle teen Leicester Tigers, Stade Français en ASM Clermont Auvergne en het derde in hulle poel geëindig met oorwinnings oor Stade Français en Leicster. Aan die einde van 2006 is aangekondig dat Justin Marshall ’n kontrak met Ospreys onderteken het.

Die Ospreys het weer die 2006-’07-seisoen gewen. Hierdie toernooisege het beteken dat hulle die eerste span was wat vir ’n tweede keer die Keltiese Ligabeker kon wen. In Februarie 2008 was 13 van die spelers vir Wallis se nasionale rugbyspan by Ospreys gekontrakteer. Dit was ’n rekordaantal spelers van een streek vir die Walliese span. In die 2007-’08-seisoen het die Ospreys vir die eerste maal die kwarteindrondte van die Heinekenbeker gehaal maar op verrassende wyse teen Saracens verloor. Die volgende week het hulle egter EDF Energy-beker gewen toe hulle teen Leicester Tigers op Twickenham gewen het.

Toe dit in November 2006 duidelik word dat Wallis ‘A’ nie teen die Australiese ‘A’-span sou speel tydens laasgenoemde se Europese toer sou speel nie, het die Ospreys die eerste Walliese streekspan geword wat teen ’n groot internasionale span gespeel het sedert streekrugby in Wallis begin het. Die Ospreys het hierdie wedstryd met 24–16 gewen. Na hul oorwinning oor die Wallabies het die term Ospreylië in die omgangstaal gebruiklik geword en ondersteuners het dit begin gebruik as die geografiese gebied wat deur die span gedek word en na hulself as ‘Ospreyliërs’ begin verwys. Peter Black, Lid van die Vergadering vir suidwes Wallis, het hom op sy woernaal as die LV vir Ospreylië verklaar.

Op 23 Februarie 2007 het die Ospreys hul eerste ‘A’-spanwedstryd teen Newport-Gwent Dragons ‘A’ op Bridgend gespeel. Dit was die eerste ‘A’-spanwedstryd tussen Walliese streekspanne. Die Ospreys het die wedstryd met 22–10 verloor. Hulle het in April ook teen Worcester ‘A’ gespeel en met 24–23 verloor.

Na ’n teleurstellende 2007-’08-seisoen het Lyn Jones as afrigter bedank. Hy is deur Scott Johnson, voormalige hoofafrigter van die Walliese nasionale span en aanvalsafrigter toe Wallis in 2005 die Sesnasies-toernooi vir die eerste keer in 27 jaar gewen het, opgevolg. Op 21 April 2009 is ses van die Ospreys se spelers in die toerspan van die Britse en Ierse Leeus na Suid-Afrika ingesluit; Lee Byrne, Tommy Bowe, Shane Williams, Mike Phillips, Alun Wyn Jones en Adam Jones. Een noemenswaardige weglating was dié van Ryan Jones, kaptein van die Ospreys en Wallis. Voorts is aangekondig dat die voormalige All Black-kaptein, Jerry Collins wat aan die einde van 2008 uit internasionale rugby getree het, hom by die Ospreys sou aansluit.

’n Nederlaag van 29–28 teen Biarritz op 10 April 2010 het die Ospreys van ’n eerste halfeindstryd in die Heinekenbeker ontneem. Op 29 Mei 2010 het die Ospreys egter die Keltiese Ligabeker gewen deur Leinster met 17–12 in die eindstryd op die RDS Arena te klop. In die volgende seisoen kon die Ospreys nie weer dieselfde hoogtes bereik nie. Hoewel hulle in die Heinekenbeker al hul tuiswedstryde gewen het, kon hulle geen wegwedstryde wen nie. Hulle het ook op Thomond Park teen Munster in die kwarteindstryd van die Keltiese Ligabeker vasgeval.

In 2012 is Steve Tandy, vroeër ’n speler vir die Ospreys, as nuwe hoofafrigter aangewys. Hy het Sean Holley vervang, wie se laaste wedstryd ’n wegnederlaag teen Biarritz was. Die nederlaag was die einde van nog ’n Heinekenbekertoernooi waarin die Ospreys geen wegwedstryde kon wen nie. Tandy se loopbaan as afrigter van die Ospreys het goed begin met ag seges in sy eerste tien wedstryde, insluitend die titel van Pro12-kampioene na ’n 31–30-oorwinning oor Leinster. Shane Williams het in sy laaste wedstryd vir die Ospreys ’n drie gedruk om die telling 29–30 te maak met Dan Biggar was suksesvol was met ’n moeilike doelskop.

Ospreys se span vir die 2017-’18-seisoen:



</doc>
<doc id="90674" url="https://af.wikipedia.org/wiki?curid=90674" title="Louisville Internasionale Lughawe">
Louisville Internasionale Lughawe

Louisville Internasionale Lughawe (IATA-kode: SDF, ICAO: KSDF) is 'n openbare en militêre lughawe sentraal geleë in die stad Louisville in Jefferson County, Kentucky, VSA. Die lughawe beslaan 4,9 km (1200 akkers) en het drie aanloopbane. Die IATA lughawe kode, SDF, is gebaseer op die lughawe se vorige naam, Standifort Field.

Die lughawe hanteer oor die 3,2 miljoen passasiers en oor die 2,35 miljoen ton (4.7 miljard pond) vrag elke jaar. Dit is ook die derde besigste in die Verenigde State van Amerika in terme van vragverkeer, en die sewende besigste ter wêreld vir vrag.

Die lughawe is ingesluit in die Nasionale Geïntegreerde Lughawestelselsplan vir 2011-2015, wat dit klassifiseer as 'n primêre kommersiële dienslughawe, aangesien dit meer as 10 000 passasiersvertrekke per jaar hanteer. Soos per Federal Aviation Administration rekords het die lughawe 1 650 707 passasiersvertrekke in 2011 gehad, byna dieselfde as in 2010. 

Die lughawe is die tuiste van Worldport, die wêreldwye spilpunt van UPS Airlines. Die Kentucky Air National Guard se 123ste Lugbrugvleuel bedryf Lockheed C-130 Herculesvragvliegtuie vanuit die naasgeleë Louisville Air National Guard Base.


</doc>
<doc id="90677" url="https://af.wikipedia.org/wiki?curid=90677" title="Germanwings">
Germanwings

Germanwings is 'n Duitse laekostelugredery en dogtermaatskappy van Lufthansa wat in 2002 gestig is. Die lugredery, met sy hoofkwartier in Keulen, het volgens Lufthansa se nuwe sakekonsep sedert 2012 gaandeweg alle nasionale en Europese roetes, wat nie vanaf Lufthansa se spilpunte in Frankfurt am Main en München bedien word nie, van sy moedermaatskappy oorgeneem. In 2013 het Germanwings sowat 16 miljoen passasiers vervoer. Dit was in 2015 die derde grootste Duitse lugredery volgens vlootgrootte en passasiersgetalle.

Germanwings staan sentraal in Lufthansa se pogings om in die snelgroeiende Europese laekostemark te kan meeding wat deur die Ierse lugredery Ryanair en die Britse EasyJet oorheers word. Germanwings, wat oorspronklik in 2002 as 'n dogteronderneming van Eurowings gestig is en huurvlugte aangebied het, is in 2009 deur Lufthansa oorgeneem. Aanvanklik is Germanwings se bedrywighede met opset beperk om mededinging met die moedermaatskappy te vermy. Dié beleid is later heroorweeg nadat Lufthansa deur mededinging met laekoste-lugrederye soos EasyJet, AirBerlin en TUIfly in die gesig gestaar is, en grootskaalse beleggings is in Germanwings gedoen.

Vroeg in 2013 het Germanwings steeds meer Europese kortafstandroetes namens Lufthansa bedien. In Januarie 2015 is die herstruktureringsproses, waarvolgens Germanwings die meeste van Lufthansa se verliesgewende Europese roetes oorgeneem het, afgesluit – met die uitsondering van internasionale dienste wat vanaf die lughawens in Frankfurt am Main en München aangebied word. Met sy vloot van meer as sewentig vliegtuie en 2 000 werknemers, het Germanwings in 2014 sowat 16 miljoen passasiers vervoer deur 130 Europese bestemmings te bedien.

Vakbonde het kritiek op Lufthansa se beleid gelewer en Germanwings as 'n instrument beskou waarmee die bestuur bestaande ooreenkomste oor salarisse en diensvoorwaardes vir vlieëniers en kajuitpersoneel probeer ondermyn. Die geskille het vanaf 2014 maande lank tot stakings gelei. Lufthansa het in die najaar van 2015 begin om Germanwings as handelsmerk uit te faseer en dit met Eurowings in 'n gemeenskaplike houermaatskappy saam te smelt.
Sedert 25 Oktober 2015 word dié maatskappy deur Eurowings GmbH bestuur wat alle kort- en langafstandvlugte onder die handelsmerk Eurowings bedryf. Germanwings is sedert 1 November 2015 'n sogenaamde Wetlease-lugredery, dit wil sê dat alle Germanwings-vliegtuie in opdrag van Eurowings deur Germanwings-personeel bedryf word.

Germanwings, wat net drie prysmodelle en dienspakkette vir sy vliegkaartjies aanbied – "Basic" (sonder versnaperings en drankies), "Smart" en "Best", is as een van die veiligste lugrederye beskou voordat 'n Airbus A320 op 24 Maart 2015 op pad van Barcelona in Katalonië, Spanje na Düsseldorf, Noordryn-Wesfale in die Franse Alpe teen 'n berghelling vasgevlieg het. 150 passasiers en bemanningslede is in die ramp dood.

Die straler het 'n misterieuse daalvlug begin kort nadat dit sy beplande kruishoogte van 38 000 voet bereik het. Die omstandighede van die ramp – daar is hoegenaamd geen noodseine ontvang nie – het volgens deskundiges aanvanklik daarop gedui dat die twee vlieëniers weens 'n drukverlies in die kajuit reeds bewusteloos was òf tevergeefs probeer het om 'n foutiewe program van die outovlieënier om te keer toe die straler met 'n snelheid van tot 740 km per uur teen 'n bergpiek gebots het. Die vliegtuig het met impak in duisende dele gebreek.

Nadat kajuitopnames ontleed is, het dit aan die lig gekom dat een van die twee vlieëniers voor die ongeluk uit die kajuit gesluit was. Dié opnames toon dat een van die sitplekke teruggestoot is en die kajuit se deur oop- en toegemaak is. Daar is later 'n ligte klop aan die deur gehoor, maar daar was geen verdere gesprekke van daardie punt af tot en met die ongeluk nie. Net voor die ongeluk het dit geklink of iemand die deur probeer oopbreek.

Volgens die staatsaanklaer van Marseille, Brice Robin, word die 27-jarige medevlieënier daarvan verdink dat hy die straler opsetlik en doelbewus in 'n beheerde dalingspatroon geplaas het totdat dit teen 'n bergpiek vasgevlieg het. Die motief daarvoor bly egter raaiselagtig. Die passasiers was blykbaar tot die laaste oomblikke onbewus van wat in die kajuit aan die gang was.

Die polisie het die medevlieënier se woonstel in Düsseldorf vir moontlike leidrade deursoek. Eerste ondersoeke staaf die teorie van 'n ernstige sielkundige probleem. Die medevlieënier was nog in Maart 2015 vir behandeling in 'n Düsseldorfse hospitaal. Hospitaalwerknemers ontken egter dat hy vir depressie behandel is, soos deur sommige van die Duitse media beweer is.

In Januarie 2016 het Germanwings se vloot uit 62 vliegtuie bestaan, met 'n gemiddelde ouderdom van 14 jaar:


</doc>
<doc id="90679" url="https://af.wikipedia.org/wiki?curid=90679" title="Jacques-Louis David">
Jacques-Louis David

Jacques-Louis David (30 Augustus 1748 - 29 Desember 1825) was 'n politikus en kunstenaar wat tydens die Franse Revolusie geleef het. Hy was die leidende figuur van die neoklassisisme en het vele 19de-eeuse Franse skilders beïnvloed.

As politikus is hy veral bekend as een van die handjievol leiers wat Frankryk tydens die gewelddadigste deel van die Franse Revolusie regeer het. David het geglo dat Frankryk 'n republiek en nie 'n monargie moet wees nie. Hy het gestem ten gunste daarvan om koning Lodewyk XVI van Frankryk met die guillotine tereg te stel. Toe die Franse Revolusie begin misluk, was David gretig om te sien dat Napoleon Bonaparte die keiser van Frankryk word.
As skilder wou Jacques-Louis David sien dat kunswerke 'n politiese boodskap uitdra. Hy het dikwels die helde (of mites) van die geskiedenis wat volgens hom goeie ideale soos krag, broederskap en deugsaamheid verteenwoordig het geverf. Sy skilderye is baie realisties en beeld dikwels helde van Antieke Griekeland en Rome uit. Dit is bekend as die neoklassieke styl van die skilderkuns.

Een van David se bekende skilderye is die van sy beste vriend, Jean-Paul Marat, wat tydens die Franse Revolusie vermoor is. David se skildery het gehelp om Marat as 'n gewilde martelheld te vestig.




</doc>
<doc id="90680" url="https://af.wikipedia.org/wiki?curid=90680" title="Amlodipien">
Amlodipien

Amlodipien (as besilaat, mesilaat of maleaat) is 'n geneesmiddel wat gebruik word om hoë bloeddruk, hartversaking en angina (borskaspyn) mee te behandel. Amlodipien is op die Wêreldgesondheidsorganisasie se modellys van noodsaaklike medisyne wat nodig geag word om die minimum mediese behoeftes van 'n basiese gesondheidsorgstelsel te ondersteun.

Amlodipien is 'n langwerkende kalsiumkanaalblokker (dihidropiridienklas). Net soos ander middels in hierdie klas, werk amlodipien deur die spiertjies in die bloedvate te ontspan, waardeur die bloeddruk dan daal. By angina bevorder die middel bloedvloei na die hartspier om te voldoen aan sy suurstofbehoefte en dus die pyn te verminder.


Amlodipien, as behandeling vir hipertensie, se aanvangsdosis is 5 mg daagliks per mond.



Elke tablet bevat 5 mg of 10 mg amlodipien

Amlodipien word deur Pfizer as Norvasc ® verkoop in Noord-Amerika, Australië, Suid-Afrika en sommige Europese lande. Sedert die patent in 2007 verval het, is dit ook wêreldwyd as 'n generiese middel beskikbaar.

Verpakkings bevat gewoonlik strokies met 30 gekeepte 5 mg of 10 mg amlodipientablette.



</doc>
<doc id="90682" url="https://af.wikipedia.org/wiki?curid=90682" title="La Palma">
La Palma

La Palma is die verste noordwestelikgeleë eiland van die Kanariese Eilande in die Atlantiese Oseaan langs Afrika. Dit onderskei homself van ander Kanariese Eilande soos Tenerife en Gran Canaria deur die afwesigheid van massa-toerisme. Die eiland ervaar net beskeie ekotoerisme en toeriste (hoofsaaklik stappers) besoek die eiland vir sy pragtige natuurskoon en outentieke eilandkultuur.



</doc>
<doc id="90683" url="https://af.wikipedia.org/wiki?curid=90683" title="Klas 22-stoomlokomotief">
Klas 22-stoomlokomotief

Die Klas 22 is 'n tipe stoomlokomotief wat vir die Suid-Afrikaanse Spoorweë beplan, maar nooit gebou is nie. Die Hoofmeganiese Ingenieur van die SAS&H, A.G. Watson, het hierdie ontwerp vir 'n stoomlokomotief, wat swaar goederetreine sou kon trek, in 1935 voltooi. Die lokomotief is ontwerp om die maksimum krag uit 'n 2-10-4 "Texas"-wieluitleg met 'n maksimum aslading van 22 ton op 'n 96-pond spoor te verkry. Die lokomotief is nooit gebou nie omrede daar besluit is dat die SAS&H eerder moet belê in meerdoelige lokomotiewe, as lokomotiewe wat beperkte gebruik het.



</doc>
<doc id="90685" url="https://af.wikipedia.org/wiki?curid=90685" title="500 v.C.">
500 v.C.



</doc>
<doc id="90686" url="https://af.wikipedia.org/wiki?curid=90686" title="Gran Canaria">
Gran Canaria

Gran Canaria (Spaanse uitspraak: [ɡɾaŋ kana.ɾja]; oorspronklik "Groot eiland van honde") is die tweede digsbevolkte eiland van die Kanariese Eilande, 'n Spaanse eilandgroep geleë in die Atlantiese Oseaan sowat 150 kilometer (93 myl) van die noordwestelike kus van Afrika en oor die 1 350 km (838 myl) van Europa. Dit het 'n bevolking van 838 397 wat ongeveer 40% van die totale bevolking van die sewe eilande uitmaak.

Gran Canaria is bevolk deur die Canarii (Guanchen), wat reeds in 500 v.C. hier aangekom het. Die Canarii het die eiland "Tamaran" of "Land van die dappere" genoem. Na meer as 'n eeu van Europese aanvalle en pogings om verowering is die eiland op 29 April 1483 beset ná 'n veldtog wat vyf jaar geduur het, deur die kroon van Castile, met die steun van Koningin Isabella Ek. Die verowering het geblyk 'n belangrike stap te wees in die uitbreiding van die Verenigde Spanje.

Die hoofstad Las Palmas is op 24 Junie 1478 onder die naam "Real de Las Palmas" gestig deur Juan Rejón, hoof van die invallende Castiliaanse leër. In 1492 anker Christopher Columbus in die hawe van Las Palmas, en verken die eiland op sy eerste besoek aan Suid-Amerika. Las Palmas is, saam met Santa Cruz de Tenerife, die hoofstad van die outonome gemeenskap van die Kanariese Eilande. Risco Caido en die heilige berge van die kulturele landskap Gran Canaria is in 2019 deur Unesco as 'n wêrelderfenisgebied gelys.




</doc>
<doc id="90687" url="https://af.wikipedia.org/wiki?curid=90687" title="Fiscus">
Fiscus

Fiscus, waaruit die Afrikaanse term "fiskaal" ook afgelei is, het verwys na die persoonlike tesourie van die keisers van Rome. Die woord kan letterlik vertaal word as "mandjie" of "beurs" en is gebruik om daardie soorte inkomste aan te dui wat van die provinsies (en spesifiek die imperiale provinsies) gehef is, en dan die keiser toegekom het. Die bestaan daarvan kan teruggevoer word na die verdeling van mag wat in die vroeë era van die Ryk tussen die keiserlike hof en die senaat bestaan het. In die jare daarop het die keisers groter beheer oor die finansies van die Romeinse wêreld aanvaar, en die "fiscus" is dienooreenkomstig vergroot.

Die digter Juvenalis sou die spot dryf met die tesourie deur te skryf dat 'n groot turbot ('n soort seevis) wat in die Adriatiese See gevang is na Rome gestuur moes word om Domitianus se "fiscus" aan te vul.

Die hoof van die "fiscus" in die vroegste jare was die rationalis, oorspronklik 'n vryman weens Augustus se wens om die amp aan 'n dienaar oor te laat wat nie aan gevestigde belange van die stande in die samelewing onderhorig was nie. Mettertyd sou die tipiese korrupsie en reputasie van die vryman egter nuwe en meer betroubare administrateurs noodsaak. Vanaf die Hadriaanse bewind (117-138 n.C.) sou alle "rationalis" uit die Ridderorde ("equites") kom, 'n praktyk wat regdeur die wanorde van die 3de eeu, en tot en met die era van Diocletianus volgehou is.


</doc>
<doc id="90688" url="https://af.wikipedia.org/wiki?curid=90688" title="El Hierro">
El Hierro

El Hierro is 'n eiland, met die bynaam "Isla del Meridiano" (die "Meridian Island"), die kleinste en verste suidwes van die Kanariese Eilande ('n outonome gemeenskap van Spanje), in die Atlantiese Oseaan aan die kus van Noord-Afrika, met 'n bevolking van 10 162 (2003).



</doc>
<doc id="90689" url="https://af.wikipedia.org/wiki?curid=90689" title="Lanzarote">
Lanzarote

Lanzarote (Spaanse uitspraak: [lanθaɾote, lansa-]) is 'n Spaanse eiland in die ooste van die outonome Kanariese Eilande in die Atlantiese Oseaan. Dit lê ongeveer 125 km (78 myl) van die kus van Noord-Afrika en 1 000 km (621 myl) van die Iberiese Skiereiland van Spanje. Dit beslaan 845,9 vierkante kilometer (327 vierkante myl) en is die vierde grootste van die groep eilande.

Die eerste opgetekende naam vir die eiland, wat deur Angelino Dulcert gegee is, was "Insula de Lanzarotus Marocelus", na die Genuese seevaarder Lancelotto Malocello, waaruit die moderne naam afgelei is. In die moedertaal was die eiland se naam "Tyterogaka", wat "die een wat met oker bedek is" kan beteken, met verwysing na die eiland se oorheersende kleur.



</doc>
<doc id="90690" url="https://af.wikipedia.org/wiki?curid=90690" title="218 v.C.">
218 v.C.



</doc>
<doc id="90693" url="https://af.wikipedia.org/wiki?curid=90693" title="Fuerteventura">
Fuerteventura

Fuerteventura (losweg vertaal as "sterk winde" of "groot avontuur") is een van die Kanariese Eilande in die Atlantiese Oseaan aan die kus van Noord-Afrika, polities deel van Spanje. Teen 1660 vierkante kilometer (641 vierkante myl) is dit die tweede grootste van die Kanariese Eilande, na Tenerife. Dit is op 26 Mei 2009 deur Unesco tot 'n biosfeerreservaat verklaar.



</doc>
<doc id="90695" url="https://af.wikipedia.org/wiki?curid=90695" title="North American P-51 Mustang">
North American P-51 Mustang

Die North American P-51 Mustang was 'n Amerikaanse langafstand vegvliegtuig en bomwerper uit die Tweede Wêreldoorlog, ontwerp deur North American Aviation. Die vegter begin teen die middel van die oorlog diens doen as langafstand-eskortvegter en is ook gebruik in die Koreaanse en verskeie ander oorloë. Die laaste oorlog waarin die P-51 gebruik is, was die "Voetbaloorlog" van 1969 tussen El Salvador en Honduras.

In Duitsland sou Luftwaffekommandant Hermann Göring volgens Adolf Galland, 'n Luftwaffegeneraal, gesê het dat hy geweet het die oorlog weldra verby sou wees toe hy Mustangs bo Berlyn sien.

In die Koreaanse Oorlog was, naas die P-51 (in 1948 herdoop na F-51) ook die F-82 ontplooi. Daar is onder andere vir grondgevegte uitvoerig gebruik gemaak van die F-82E. As 'n nagvegter in Korea is onder andere die F-82F en F-82G ontplooi.

Die P-51 Mustang is nog tot 1984 deur die Lugmag van die Dominikaanse Republiek gebruik. Baie honderde eksemplare word teen 2014 nog lugwaardig gehou deur 'Warbird'-versamelaars.

Hierdie vliegtuig was aangedryf deur die Packard V-1650 enjin, die Amerikaanse weergawe van die Rolls-Royce Merlin enjin.



</doc>
<doc id="90696" url="https://af.wikipedia.org/wiki?curid=90696" title="Perestroika">
Perestroika

Perestroika (Russies: перестройка; "herstrukturering", letterlik "verbouing" of "rekonstruksie") was die hervormingspolitiek van Gorbatsjof, wat plaasgevind het tydens die twaalfde vyfjaarplan van die Sowjet-Unie. Gorbatsjof, die eerste in 'n generasie USSR-leiers sedert die terreur van Stalin, het in 1985 gepoog om die stagnerende Sowjet-Unie weer op dreef te kry deur "glasnost", d.w.s. openheid, asook "perestroika", d.w.s. staatkundige en ekonomiese hervorminge.

Dit word deur Gorbatsjof beskryf in sy boek "Perestroika" (oorspronklike titel: "Перестройка и новое мышление (Perestroïke i novoi mysjlenii)" – "Oor herstrukturering en nuwe denke") wat 1987 verskyn het. Gorbatsjof het die "perestroika"-konsep gekoppel aan die konsep "glasnost", oftewel openheid. Glasnost en perestroika kon egter nie die ineenstorting van kommunisme in die Sowjet-Unie verhoed nie.

Perestroika was 'n politiek wat gebaseer is op verdere ontwapening en die veranderinge wat dit vir die Oos-Europese kommunistiese wêreld meegebring het, terwyl die belange van die Sowjetvolk as leidraad gedien het. Sekondêre beweegredes was die "herontdekking" van onder meer sosialisme, die idees van Lenin en die Oktoberrewolusie van 1917.

Met Gorbatsjof as sekretarisgeneraal van die Kommunistiese Party, het die Sowjet-Unie toenadering tot die westerse wêreld gesoek, en het vir hulself 'n sleutelrol in Europa gesien, mits dit tot 'n duidelike Pan-Europese politiek sou ontwikkel.


</doc>
<doc id="90698" url="https://af.wikipedia.org/wiki?curid=90698" title="Pousin Johanna">
Pousin Johanna

Pousin Johanna was 'n legendariese vroulike pous, wat veronderstel was om vir 'n paar jaar gedurende die Middeleeue hoof van die Rooms-Katolieke Kerk te gewees het. Die storie het oorspronklik verskyn in 13de eeuse kronieke en is vervolgens versprei deur die hele Europa. Dit is vir eeue geglo, maar moderne geskiedkundiges beskou dit as fiksie, waarskynlik veroorsaak deur Romeinse monumente en antiklerikale satire.

Die eerste keer dat 'n vroulike pous genoem is, is in die kronieke van Jean de Mailly die "Chronica Universalis Mettensis", maar die "Chronicon Pontificum et Imperatorum" van Martin van Opava (een van die skywers van die Liber Pontificalis het die storie gesag gegee.
Die meeste stories beskryf haar as 'n talentvolle en geleerde vrou van Engelse afkoms wat haarself as 'n man vermom het. Deur haar intellek klim sy vinnig deur die kerk se range en word uiteindelik as pous verkies. Sy word egter ontmasker toe sy te perd in 'n prosessie ry en geboorte skenk. Sy word ter plekke vermoor.
Die mees bekende bron is die "Chronicon" van Teenpous Anastasius III. Die egtheid daarvan word egter betwyfel.

In 1587 publiseer Florimond de Raemond "Erreur Populaire da la Papesse Jeanne", die eerste poging om die legende aan die kaak te stel. Deur die tekste noukeurig te analiseer het die legende uitmekaar geval. Raemond se boek is vyftien keer herdruk, die laaste uitgawe so laat as 1691.

In 1601 het Pous Clemens VIII die legende offisieel vals verklaar en die beroemde buuste van haar met die inskripsie "Johannes VIII, Femina ex Anglia" is verniel of her-etiketteer as Pous Sagarias.

Die meeste modern historici verwerp Pousin Johanna as 'n legende. Die "Oxford Dictionary of Popes" erken dat die storie vir eeue geglo is, maar bevind dat daar geen betroubare getuienis is wat aantoon dat sy wel bestaan het.

Pousin Johanna was deur die eeue heen 'n populêre figuur vir fiksie. Toneelstukke soos Ludwig von Arnhim se "Päpstin Johanna" en Cees van der Pluijm se "Pausin Johanna" is bekend. "Pope Joan" verskyn ook as 'n karakter in die 1982mstuk van Caryl Churchill met die naam "Top Girls".
Daar is ook twee films oor haar gemaak. "Pope Joan" van Michael Anderson wat later heruitgegee is as "She … who would be Pope" en "Pope Joan" van Sönke Wortmann en Bernd Eichinger.


</doc>
<doc id="90763" url="https://af.wikipedia.org/wiki?curid=90763" title="Dallas/Fort Worth Internasionale Lughawe">
Dallas/Fort Worth Internasionale Lughawe

Dallas/Fort Worth Internasionale Lughawe (IATA-kode: DFW, ICAO: KDFW, FAA: DFW) is ’n groot Amerikaanse lughawe wat die stede Dallas en Fort Worth bedien. Dit is die primêre internasionale lughawe in diens van die Dallas-Fort Worth Metropleks in die Amerikaanse deelstaat Texas. Dit is ook die grootste sentrum vir American Airlines, met sy hoofkwartier naby dié lughawe.

Dallas/Fort Worth het 'n totale oppervlakte van 69,63 km (17.2 hektaar), wat dit die grootste lughawe in Texas en die tweede grootste in die Verenigde State van Amerika (na Denver Internasionale Lughawe) maak. Dit is die derde besigste lughawe in die wêreld volgens lugbewegings, en die negende besigste lughawe in die wêreld volgens passasiersverkeer. Dit is die tiende besigste internasionale poort in die VSA en die tweede besigste in Texas (na Houston Interkontinentaal).

Dallas/Fort Worth is naby die stede van Irving, Euless, Wingerd en Coppell geleë, tussen die groot stede van Dallas en Fort Worth. Dit het sy eie ZIP-poskode ("DFW Lughawe, TX"), sowel as sy eie polisie, brandweer en noodmediese dienste. Die lede van die lughawe se raad van direkteure word aangestel deur die eienaarstede van Dallas en Fort Worth, met 'n nie-stemgeregtigde lid verkies uit die lughawe se vier naburige stede op 'n roterende basis.


</doc>
<doc id="91042" url="https://af.wikipedia.org/wiki?curid=91042" title="Psigolinguistiek">
Psigolinguistiek

Psigolinguistiek is die sielkunde van taal. Dit sluit die aanleer van taal en taaldisorders in. 

Psigolinguistiek het te make met alle sielkundige faktore wat betrokke is by die aanleer en gebruik van taal. Hierdie faktore sluit onder andere in individuele vermoëns, intelligensie, selfbeeld en wêreldbeskouing(s). Dit is 'n akademiese veld wat die kognitiewe funksies wat by taal betrokke is bestudeer, met die doel om die manier hoe die brein taaluitinge hanteer en verwerk, te verstaan.

Psigolinguistiek kan egter onderskei word van neurolinguistiek, omdat neurolinguistiek uitsluitlik breinfunksie en taal bestudeer (deur te kyk na neurobiologie en liguistiek), waar psigolinguistiek 'n ietwat wyer veld is, wat die biologie, neurowetenskap,kognitiewe wetenskap, linguistiek, ens. kombineer om uit te vind hoe die brein taal verwerk. Minder algemene sielkundige areas kan ook gebruik word, soos sosiale wetenskappe, menslike ontwikkeling, kommunikasie teorieë, ens.


</doc>
<doc id="92569" url="https://af.wikipedia.org/wiki?curid=92569" title="Warskou Chopin-lughawe">
Warskou Chopin-lughawe

Warskou se internasionale Chopin-lughawe (Pools: "Lotnisko Chopina w Warszawie") is sowat tien kilometer suidwes van die middestad naby die nedersetting Okęcie geleë. Die lughawe, wat deur "Polish Airports State Enterprise" bestuur word, is die grootste in Pole (behalwe vir Warskou hanteer Kraków se lughawe ook internasionale vlugte na en vanaf Pole). Die nasionale Poolse lugredery "LOT" het hier sy tuishawe en gebruik die lughawe ook as 'n spilpunt. In 2013 het die lughawe 10,7 miljoen passasiers gehanteer - 'n styging van 11,4 persent teenoor die vorige jaar. 

Daar is onder meer daaglikse vlugte na en vanaf Berlyn, Londen, New York, Chicago en Montreal en regstreekse vlugte na Vilnius, Minsk en Riga asook bestemmings in vroeëre Sowjetrepublieke. Laekostelugrederye soos Ryanair, EasyJet en Wizz Air bied vlugte na Londen-Luton en Londen-Stansted aan.

Die lughawe, wat in 1934 as Lughawe Warskou-Okęcie geopen is, het voor die Tweede Wêreldoorlog, waartydens dit byna volledig vernietig is, ook as militêre lugbasis gedien. Ná die oorlog is dit herbou en in 2001 na die Pools-Franse komponis Frédéric Chopin vernoem. Treine en snelbusse verbind die lughawe met die Warskouse middestad.


</doc>
<doc id="92571" url="https://af.wikipedia.org/wiki?curid=92571" title="Oxford Street">
Oxford Street

Oxford Street is 'n belangrike straat in die City of Westminster in die West End van Londen. Dit staan bekend as Europa se besigste winkelstraat met sowat 300 winkels aan weerskante, waaronder bekende Britse afdelingswinkels soos "John Lewis", "Debenhams", "House of Fraser", "Marks & Spencer", "Topshop" en "Selfridges", en lok daagliks sowat 'n halfmiljoen besoekers.

Oxford Street het oorspronklik deel uitgemaak van Oxford Road, die pad wat Londen met Oxford verbind het en vanaf Newgate in die City of London na die beroemde universiteitstad geloop het. Tans maak dit deel uit van die A40-hoofpad, maar net soos in die geval van baie ander strate in Sentraal-Londen wat nie meer as verbypaaie dien nie, is daar geen borde meer wat die padnommer aandui nie.

Halfpad straat-op lê Oxford Circus, Oxford Street se besige kruising met Regent Street. Hier is in 2009 'n diagonale voetgangersoorgang geopen wat tans die enigste van sy soort in Sentraal-Londen is.


</doc>
<doc id="92572" url="https://af.wikipedia.org/wiki?curid=92572" title="E-tol">
E-tol

e-tol verwys na die elektroniese insamelingsprosesse wat deur die Suid-Afrikaanse Nasionale Padagentskap Sanral in werking gestel is om toltariewe van padgebruikers op geselekteerde tolpaaie of verkeerslane te hef, onderhewig aan die Sanral-wet van 1998. Teen 2014 was 19% van Suid-Afrika se nasionale paaie tolpaaie, en Sanral se inkomstebronne bestaan uit tolgeldinkomste en 'n toewysing uit die nasionale fiskus. Aanvanklike kapitaaluitleg vir groot projekte word ook gefinansier deur uitreiking van staatseffekte in die ope mark.

Die twee vernaamste insamelingsmetodes is Valboom-elektroniese tolheffings en Opepad-tolheffings (ORT). Die stelsel is ontwerp om die R20 miljard hoofwegopgraderingprogram (GFIP) te finansier wat in 2007 ingevoer is en teen April 2011 grootliks voltooi is. Opepad tolheffings is op 3 Desember 2013 in Gauteng in werking gestel toe die provinsie sowat 3.5 miljoen geregistreerde voertuie gehad het.

Voertuie word elektronies uitgeken sonder dat enige kontanttransaksies op paaie of hoofweë plaasvind. Voertuig-identifisering geskied by wyse van die aflees van 'n e-etiket of 'n voertuig-lisensieplaat deur sensors of kameras wat op oorhoofse stellasies gemonteer is, en deur rekenaars geinterpreteer word. "Electronic Tolling Collection" (ETC) is die gekontrakteerde maatskappy wat die stelsel ontwerp en gebou het, en steeds bedryf, en benewens oorsig verleen oor die "Transaksie-administrasiehuis" (TCH) wat klantrekeninge behartig, en die "Oortredings-prosesseringsentrum" (VPC) wat prosedures volg teen wanbetalers.

Houers van e-etikette geniet die voordeel van 'n 48%-afslag op tariewe en 'n limiet op rekenings, maar die besit van 'n e-etiket of dagpas bly vrywillig en vereis gevolglik geen wetstoepassing nie. Tariewe word na gelang van die inflasiekoers aangepas. Rekeninge word per pos gestuur aan padgebruikers wat nie op die stelsel geregistreer is nie, en teen Mei 2014 het Sanral nog nie oorgegaan tot finale aanmanings jeens padgebruikers wat nie hul rekeninge vereffen het nie.

By konvensionele tolplazas, in die verkeerslane wat die e-etiket-merkteken dra, registreer en verifieer oorhoofse toerusting die besonderhede van 'n e-etiket in 'n stadig bewegende voertuig, en 'n bedrag word outomaties van die padgebruiker se tolrekening afgetrek, waarna die valboom oplig, of lig groen word, en die padgebruiker kan deurry.

Die stelsel vir multi-verkeerslaan en vryvloeiende verkeer werk sonder die aandoen by enige tolstasie. Kameras en ander sensors wat aan oorhoofse stellasies gemonteer is, registreer die e-etiket en fotografeer die lisensienommerplaat, en 'n bedrag word van die geregistreerde e-etikethouer se rekening afgetrek. Ter stawing word elke voertuig van bo gefotografeer vir lengte-klassifikasie, met bykomende fotos van die voor- en agterlisensieplate. Die 43 oorhoofse stellasies staan op sowat 10 km intervalle van mekaar oor die N1, N3, N12 and R21 hoofweë.

Wye kritiek is teen die stelsel uitgespreek. 'n Publieke koalisie genaamd "Opposition to Urban Tolling Alliance" (Outa) het inisiatiewe van stapel gestuur om die implementering van die e-tolstelsel af te weer, en sekere vakunies, regsfirmas en kerke het hul by die afkeurende stemme geskaar. Outa was van mening dat die stelsel onregmatig is, en het die hooggeregshof in 2012 genader, wat egter uitslag gelewer het dat die GFIP volgens wetsvereistes geïmplementeer is. In 2014 het Outa die "Rule of Law" kampanje begin, en die voorneme gegee om die wettigheid van eerste stappe teen wanbetalers in die hof te betwis. In 2014 het die Gautengpremier David Makhura ook 'n paneel saamgestel om die sosio-ekonomiese impak van die e-tolstelsel te hersien, maar sonder enige voorneme om die GFIP self onder die loep te neem. In die eerste ses maande het agterstallige betalings van ongeregistreerde padgebruikers opgeloop tot R1 miljard, en die Gautengregering het die ontevredenheid van motoriste te kenne gegee. Die Gautengse uitvoerende raadslid vir vervoer, Ismail Vadi, het egter aangedui dat die e-tolstelsel in die provinsie in gebruik sal bly, alhoewel 'n provinsiale brandstofheffing, provinsiale belasting of skadutol oorweeg mag word vir toekomstige opgraderingsprojekte.


</doc>
<doc id="92573" url="https://af.wikipedia.org/wiki?curid=92573" title="Oxford Circus">
Oxford Circus

Oxford Circus is die besige kruising van Oxford Street (A40) en Regent Street in die West End van Londen. Dit word deur talle busroetes asook die gelyknamige moltreinstasie bedien wat regstreeks onder die kruising geleë is.

In die eerste dekade van die 21ste eeu was Oxford Circus se voetgangervolume die hoogste in die hele Britse hoofstad. In spitstye word hier meer as 40 000 voetgangers per uur getel, insluitende passasiers op pad na "London Underground" se Oxford Circus-moltreinstasie.


</doc>
<doc id="92574" url="https://af.wikipedia.org/wiki?curid=92574" title="Fairbanks">
Fairbanks

Fairbanks is 'n stad in die Amerikaanse deelstaat Alaska en die munisipale setel van die Fairbanks North Star Borough.

Fairbanks is die grootste stad in die binnelandstreek van Alaska, en die derde grootste in die staat, na Anchorage en Juneau. Dit is die eerste stad in die Fairbanks Metropolitaanse Statistiese Gebied, wat die hele Fairbanks North Star Borough insluit. Dit is die noordelikste Metropolitaanse Statistiese Gebied in die Verenigde State van Amerika en lê minder as 190 km suid van die Noordpoolsirkel.

Volgens 2012 skattings was die bevolking van die stad 32 070, en die bevolking van die Fairbanks North Star Borough was 100 343. Fairbanks is die tuiste van die Universiteit van Alaska Fairbanks, die oudste van Alaska se huidige universiteite.

Die gemiddelde daaglikse temperature in die somer is 16° tot 23 °C, terwyl die gemiddelde temperature tydens die winter tot -17 °C kan daal. Desondanks geniet die stad 'n milder klimaat as baie gebiede van die kontinentale VSA. 


</doc>
<doc id="92575" url="https://af.wikipedia.org/wiki?curid=92575" title="Zandra Rhodes">
Zandra Rhodes

Zandra Rhodes (* 19 September 1940) is 'n Britse modeontwerpster wat bekendheid verwerf het met haar bedrukte tekstiele en kostuumontwerpe vir operaproduksies. Dit was veral haar kleurryke en soms gewaagde ontwerpe (soos haar punkstylontwerpe van 1977) waarmee sy Londen in die 1970's op die internasionale modekaart geplaas het.



</doc>
<doc id="92579" url="https://af.wikipedia.org/wiki?curid=92579" title="403 v.C.">
403 v.C.



</doc>
<doc id="92585" url="https://af.wikipedia.org/wiki?curid=92585" title="410 v.C.">
410 v.C.



</doc>
<doc id="92586" url="https://af.wikipedia.org/wiki?curid=92586" title="Samoaans">
Samoaans

Samoaans ("Gagana fa'a Sāmoa" of "Gagana Sāmoa" – IPA: [ŋaŋana saːmʊa]) is die taal van die Samoa-eilande, wat bestaan uit die onafhanklike land van Samoa en die Amerikaanse eilandgebied van Amerikaans-Samoa. Dit is 'n amptelike taal naas Engels in beide jurisdiksies.

Samoaans, 'n Polinesiese taal, is die eerste taal vir die meeste van die Samoa-eilande se bevolking van sowat 246 000. Met baie Samoane wat in ander lande woon, word die totale aantal sprekers wêreldwyd op 370 000 geskat. Die taal is bekend vir die fonologiese verskille tussen formele en informele spraak, sowel as 'n seremoniële vorm gebruik in Samoaanse oratorium.


</doc>
<doc id="92587" url="https://af.wikipedia.org/wiki?curid=92587" title="Lyfskilder">
Lyfskilder

Lyfskildery is 'n vorm van liggaamskuns. In teenstelling met tatoeërmerke en ander vorme van liggaamskuns is lyfskildery tydelik, geverf op die menslike vel, en duur slegs vir 'n paar uur of op die meeste (in die geval van Mehndi of "henna tattoo") 'n paar weke. Lyfskildery wat beperk is tot die gesig is bekend as gesigverf. Lyfskildery word ook na verwys as ('n vorm van) "tydelike tatoeëring".


</doc>
<doc id="92588" url="https://af.wikipedia.org/wiki?curid=92588" title="Luggevegspatrollie">
Luggevegspatrollie

'n Luggevegspatrollie is 'n soort operasionele sending vir vegvliegtuie.
'n Luggevegspatrollie is 'n vliegtuigpatrollie wat verskaf word oor 'n sekere omgewing, oor die grondmagte wat beskerm word, oor 'n kritieke area van 'n gevegsone, of oor 'n lugverdedigingsgebied. Ten doel is die onderskepping en vernietiging van vyandelike vliegtuie voordat hulle hul teiken kan bereik. Luggevegspatrollies vind oor beide land en water plaas ter beskerming van ander vliegtuie, vaste en mobiele instellings op land, of skepe ter see.

Dit behels gewoonlik vegters wat 'n taktiese patroon vlieg, rondom 'n teiken wat verdedig moet word, terwyl gesoek word na enige indringeraanvallers. Effektiewe patrolleringspatrone behoort vegvliegtuie in te sluit wat op beide hoë en lae hoogtes geposisioneer is, om die reaksietyd te verkort indien 'n aanval bespeur word. Moderne patrollies word óf grondgekoördineer óf AWACS-beheer om die maksimum vroeë waarskuwing vir teenreaksie te voorsien.

Die eerste luggevegspatrollies was kenmerkend van vliegdekskipbedrywighede, waar missies gevlieg is om 'n draergevegsgroep te beskerm, maar die term is deesdae generies in beide lugmag- en vlootvlugbedrywighede. Die operasies verskil van vegterbegeleiding omrede die gevegspatrolliekrag nie gekoppel is aan die groep wat dit beskerm nie, nie beperk is in hoogte en die spoed wat gevlieg word nie, en die taktiese buigsaamheid het om enige bedreiging onverpoos aan te val. Vegterbegeleiding bly tipies met die bate wat dit ondersteun en teen die spoed van die ondersteuningsgroep, as 'n finale reaktiewe mag teen 'n moontlike bedreiging. Wanneer 'n begeleidingsvlug betrokke raak in 'n luggeveg, word die magte wat ondersteun word onbeskerm gelaat.


</doc>
<doc id="92589" url="https://af.wikipedia.org/wiki?curid=92589" title="McDonnell Douglas F-15E Strike Eagle">
McDonnell Douglas F-15E Strike Eagle

Die McDonnell Douglas (nou Boeing) F-15E Strike Eagle is 'n Amerikaanse alle weersomstandighede veeldoelige vegter, afgelei van die McDonnell Douglas F-15 Eagle. Die F-15E is ontwerp in die 1980's as 'n langreik, hoë spoed verbod sonder om op begeleiding of elektroniese oorlogvoering te steun. Amerikaanse Lugmag (USAF) F-15E "Strike Eagles" kan onderskei word van ander Amerikaanse Eagle variante deur donkerder kamoefering en konforme brandstoftenks gemonteer langs die enjininnames.

Die "Strike Eagle" is ontplooi vir militêre operasies in Irak, Afghanistan en Libië. Gedurende hierdie operasies het die F-15E diep aanvalle op hoëwaarde teikens uitgevoer, luggevegspatrollies gedoen en lugondersteuning verskaf aan koalisietroepe. Dit het ook aan latere konflikte deelgeneem en word uitgevoer na verskeie lande.

Bemanning: 2 (loods en skutter)
Lengte: 19,43 m
Vlerkwydte: 13,05 m
Hoogte: 5,63 m
Leë massa: 14 300 kg
Maksimum opstygmassa: 36 700 kg
Maksimum snelheid: Mach 2,5+ 
Klimsnelheid: 254 m/s
Kragbron: 2 × Pratt & Whitney F100-229 nabrandturbowaaiers, 129 kN elk
Brandstofkapasiteit: 6 100 kg (aanboord)
Gevegsradius: 1 285 km (1 870 km) (maksimum)



</doc>
<doc id="92590" url="https://af.wikipedia.org/wiki?curid=92590" title="Koninklike Saoedi Lugmag">
Koninklike Saoedi Lugmag

Die Koninklike Saoediese Lugmag (Arabies: القوات الجوية الملكية السعودية, Engels: "Royal Saudi Air Force"), is die lugvaarttak van die Saoedi-Arabiese gewapende magte. Die RSAF het van 'n hoofsaaklik verdedigende militêre mag ontwikkel tot een met 'n gevorderde slaanvermoë. Die Saoediese Lugmag onderhou die derde grootste vloot van F-15s na die Amerikaanse Lugmag en die Japan Air Self-Defense Force.

Die ruggraat van die Koninklike Saoediese Lugmag is tans die F-15 Eagle, met die Panavia Tornado ook 'n belangrike komponent. Die Tornado, Hawk en vele ander vliegtuie is gelewer onder die Al Yamamah-kontrakte met British Aerospace (nou BAE Systems). Die Saoediese Lugmag het verskeie wapens in die 1990's bestel, insluitende Sea Eagle anti-skeepsmissiele, lasergeleide bomme en swaartekragbomme. Volgens Al-Salam, 'n opvolger van die Al Yamamah-ooreenkoms, sal 72 Eurofighter Typhoons binnekort deur BAE afgelewer word.


</doc>
<doc id="92591" url="https://af.wikipedia.org/wiki?curid=92591" title="Israeliese Lugmag">
Israeliese Lugmag

Die Israeliese Lugmag (IAF; זְרוֹעַ הַאֲוִויר וְהַחָלָל, Zroa HaAvir VeHahalal, "Air and Space Arm", algemeen bekend as חֵיל הַאֲוִויר, Kheil HaAvir) bedryf as die lugoorlogvoeringstak van die Israeliese Verdedigingsmagte. Dit is op 28 Mei 1948 gestig, kort ná die Israeliese onafhanklikheidsverklaring. Sedert Augustus 2017 dien generaal Amikam Norkin as die lugmagbevelvoerder.

Die Israeliese Lugmag het ontstaan tydens die stigting van die staat Israel in 1949. Die lugmag het klein begin met vroeëre burgerlugvaartvliegtuie wat omgebou is vir militêre gebruik. Die eerste vegvliegtuie wat die Israeliese Lugmag verkry het was Avia S-199's van Tsjeggo-Slowaakse maak. Ander vliegtuie uit die vroeë jare was die Tweede Wêreldoorlogse Messerschmitt Bf 109's en Supermarine Spitfires. Op tegnologiese vlak het die land toe nog ver agter sy teenstanders gestaan.

Op 7 Junie 1981 het die Israeliese Lugmag met Operasie Opera 'n suksesvolle lugaanval op die Irakse kern installasie Osirak geloods. 'n Jaar later volg die inval van Libanon toe die lugmag die geleentheid het om sy tegnologiese oorheersing te toon. Op 1 Oktober 1985 volg 'n aanval op die hoofkwartier van die PLO, naby die Tunisiese hoofstad Tunis, as wraak na 'n aanslag van Force 17, 'n gewapende eenheid van die PLO, op Israeliese burgers. Die lugaanval word uitgevoer met F-15 Eagles wat invlug brandstof inneem. Dit was tegnies 'n sukses, maar is skerp veroordeel deur die internasionale gemeenskap, insluitende die VSA.

In die 1990's het die Israeliese Lugmag met die modernisering van sy vloot begin, deur gebruik te maak van gevorderde tegnologie uit eie bodem. Die land het ook AH-64 Apache-helikopters van die VSA aangekoop en hulle met sy eie missiele toegerus. In 1991 kanselleer Israel egter die ontwikkeling van hul IAI Lavi, wat Israel se eerste volledig-selfgeboude vegvliegtuig sou wees, weens die hoë koste. 

In 2004 is die eerste van meer as honderd splinternuwe en uiters gevorderde F-16I's afgelewer en ook die nuutste variant van die F-15 is aangekoop. Die Israeliese lugmag koop ook die nuutste plaaslike missiele aan, en verkry sy eie variant van die Apache-helikopter. Die land koop ook Gulfstream G550-stralers, toegerus met die modernste inligtingstelsels, van Israel Military Industries aan. Met al hierdie modernisering het die Israeliese Lugmag gegroei tot een van die gevorderdste ter wêreld.


</doc>
<doc id="92592" url="https://af.wikipedia.org/wiki?curid=92592" title="Bethlehem, Groningen">
Bethlehem, Groningen

Bethlehem is 'n dorpie net wes van die dorp Rottum, in die munisipaliteit Het Hogeland in die Nederlandse provinsie Groningen.

Bethlehem is gebou op die plek van 'n Benediktynse klooster. Saam met St Juliana se Abdy 'n klein entjie na die noorde, het die klooster in 1291 as die "Conventus St Juliane in Rotthem" bekend gestaan. Die kerk van die klooster is afgebreek in 1658 en niks is deesdae van die klooster oor nie.


</doc>
<doc id="92593" url="https://af.wikipedia.org/wiki?curid=92593" title="Bethlehem, Nieu-Seeland">
Bethlehem, Nieu-Seeland

Bethlehem is 'n voorstad van Tauranga op Nieu-Seeland se Noord-eiland. 

Oorspronklik was dit 'n klein onafhanklike dorp, maar deesdae is dit geabsorbeer deur Tauranga en bestaan ​​uit 'n aantal onderafdelings insluitend Bethlehem Heights, Sterling Gate, La Cumbre, St Andrews en Mayfield.

Dit is geleë op die Staatssnelweg 2 en het geriewe soos 'n klein inkopiedorp met 'n supermark en ander kleinhandelswinkels.


</doc>
<doc id="92594" url="https://af.wikipedia.org/wiki?curid=92594" title="Bethlehem, Carmarthenshire">
Bethlehem, Carmarthenshire

Bethlehem is 'n klein boerderygemeenskap in die Carmarthenshire-county van Wallis, Verenigde Koninkryk. Dit lê in die Tywivallei noordoos van Llandeilo en suidwes van Llangadog, maar aan die teenoorgestelde kant van die rivier van die besige Londen-Haverfordwestpad, die A40.

Die sentrum van die dorp is ongeveer regvoor die ses huise oorkant die dorpsaal, met ander huise, die laerskool, en 'n voormalige poskantoor versprei op en langs die berg. Die "Nonconformist" kapel, waarna die dorp is vernoem is, is op 'n roete wat die westelike rand van die Brecon Beacons volg.


</doc>
<doc id="92596" url="https://af.wikipedia.org/wiki?curid=92596" title="Wet op Bantoe-onderwys">
Wet op Bantoe-onderwys

Die Wet op Bantoe-onderwys, No. 47 van 1953, is deur Suid-Afrika se Parlement goedgekeur en op 5 Oktober 1953 deur die goewerneur-generaal onderteken. Dit sou in werking tree op ’n datum deur die goewerneur-generaal in ’n proklamasie bepaal. Die wet is voorafgegaan deur ’n kommissie, bekend as die Eiselen-kommissie, wat aangestel is om ’n plan te beraam vir die onderwys en opleiding van swart kinders. In 1976 sou die wet, veral die toepassing daarvan, blameer word vir die skoliere se oproer in Soweto.

Die Onderwysbeleid van die Nasionale Party onder Verwoerd word dikwels gekritiseer deur die "per skolier" uitgawe tussen wit en swart kinders te vergelyk. Giliomee betoog dat blanke onderwys destyds nie te wonderlik was nie en inderdaad veel meer befondsing nodig gehad het. Die regering sou kwalik wit kiesers kon oorreed om vier keer meer op swart onderwys te spandeer.

Teen 1934 het 70% van Suid-Afrika se swart mense geen onderwys ontvang nie. Van skoolgaandes was 57% in die eerste twee skooljare, 2,4% in standerd 6 en minder as 2% in sekondêre– en hoër instellings. Die Universiteitskollege van Fort Hare, wat swart studente op eksamens van die Universiteit van Suid-Afrika voorberei het, het 1916 tot 1934 ’n totale studentetal van 570 gehad. Teen 1954 was byna helfte van die leerders in die eerste twee skooljare, 10% het standerd 2 bereik, 3,5% standerd 6, ’n half persent die Junior Sertifikaat (standerd 8) en ’n baie klein getal matrikulasie. Enkeles het “blanke” universiteite bygewoon.

In 1948 was slegs 2,6% van swart kinders in sekondêre standerds. Die gemiddelde swart kind het slegs 4 jaar in die skool deurgebring. Slegs 24,5% van swart kinders was op skool. Voor 1953 was swart skoliere se onderwys hoofsaaklik deur sendinggenootskappe onderneem. Die staat se bydrae was verdeel tussen die sentrale regering en die provinsies. Voor 1945 was die sentrale regering se geldelike bydrae tot sendingskole beperk deur die bedrag wat ontvang is van belasting betaal deur swart mense. In daardie jaar het die regering besluit om hierdie uitgawe uit die sentrale staatskas te betaal. Dit het aanleiding gegee tot ’n verhoging in subsidies, maar net tot die 1953-wet ingestel is.

In Januarie 1949 het die regering ’n kommissie aangestel om ondersoek te doen na naturelle-onderwys. Die voorsitter was Dr. W.W.M. Eiselen, ’n voormalige inspekteur van Naturelle-onderwys in Transvaal. Hul vernaamste opdragte was om die beginsels en oogmerke van onderwys vir naturelle "as ’n onafhanklike ras" te formuleer. Die beginsels en oogmerke moes hul inherente kwaliteite, eienskappe, bekwaamhede en behoeftes in veranderende omstandighede in ag neem. Die kommissie is ook versoek om verslag te doen oor die wyse waarop die bestaande primêre, sekondêre en vakkundige opleiding van naturelle en die opleiding van hul onderwysers aangepas moes word om hulle voor te berei vir hul toekomstige beroepe. Hulle moes ook rapporteer oor hoe dit alles gefinansier moes word.

Eiselen se benadering tot die probleem wat die regering in die gesig gestaar het, is insiggewend en nogal verbasend. Die kommissie rapporteer dat daar geen getuienis was dat die intelligensie van swart kinders van so ’n aard was dat hulle ’n spesiale soort onderwys benodig het nie. Hulle kom skool toe met ’n basiese fisiese en sielkundige begaafdheid wat so min verskil van dié van blanke kinders dat geen spesiale voorsiening gemaak moes word in die teorie en basiese oogmerke van hul onderwys nie. In 1951 het hulle die volgende aanbevelings gemaak: (1) Daar moes ’n nuwe sub-departement, met die naam Bantoe-onderwys, in die lewe geroep word en alle onderwysfunksies van die provinsies moes daarheen oorgedra word; (2) Sendingskole moes geleidelik gesluit word; (3) Swart-onderwys moes verpligtend word; en (4) Moedertaal-onderrig moes na standerd 2 ook verpligtend gemaak word.

Artikel 1(iii) stel dit onomwonde dat die bepalings van die wet niks te doen het met hoër onderwys nie. Die gevolg is dat enige verwysing daarna in hierdie artikel waarskynlik oorbodig en irrelevant is. Artikel 1(iv) het bepaal dat die woord "Minister" in die wet, die Minister van Naturellesake beteken.

Ingevolge artikel 2 is die beheer van naturelle-onderwys aan die sentrale regering toegewys. In die besonder is bepaal dat alle magte wat die provinsies voorheen oor naturelle-onderwys gehad het, opgehef word. Ingevolge artikel 5 is alle personeel van die provinsies na die Departement van Naturellesake oorgeplaas.
Artikel 6 het bepaal dat die Minister die bantoeskole, opgerig of onderhou deur gemeenskappe, stamme of bantoe-owerhede, kon subsidieer. Artikel 7 het hom gemagtig om regeringsbantoeskole op te rig en te onderhou. Artikel 9 het bepaal dat niemand ’n bantoe- of naturelleskool mag bedryf nie, tensy dit geregistreer was.
Artikel 12 het voorsiening gemaak vir die deelname van die gemeenskap in die beheer en bestuur van bantoeskole.

Die staatsubsidie betaalbaar aan kerkskole is oor ’n tydperk van vier jaar uitfaseer. Die gevolg was dat meeste van hulle gesluit het. Daarbenewens het die staat ’n groot poging aangewend om onderwysdienste aan duisende swart kinders te lewer. Aan die einde van 1960 is sekere statistiek aan die Cottesloe-kerkeberaad voorgelê en in die notule opgeneem. Die geloofwaardigheid van hierdie syfers word onderstreep deur die teenwoordigheid van prof. Z.K. Matthews, aartsbiskop Joost de Blank en liberale leier Alan Paton se teenwoordigheid by die beraad. Van 1953 tot 1960 het die aantal kinders op skool van 850 000 na 1 514 000 gegroei, ’n 80% vermeerdering. Van 1948 tot 1960 het sekondêre skole van 150 tot 250 vermeerder. In die 12 jaar het die staat se uitgawe op Bantoe-onderwys van £6m tot £10m vermeerder. Swart kinders het gemiddeld 6 jaar onderwys ontvang; dit was meer as die res van Afrika, Indië en China. Swart skoolkomitees (waarop gemeenskapsleiers gedien het), het meer magte gehad as blanke skoolkomitees. Die kurrikulum en eksamens in hoërskole was dieselfde in blanke en swart skole. Teen 1963 was daar reeds 1 800 000 swart kinders op skool. In 1955 het 330 swart skoliere matriek geslaag en hierdie syfer is in 1966 opgeskuif na 871. Syfers wat Rakometsi aanhaal toon dat daar meer as 7 miljoen swart skoliere in 1988 was.

Die regering is gereeld verkwalik omdat dit minder per kind spandeer het op swart skoliere as op ander kinders. Die volgende statistiek word deur Nwaila aangehaal:
! JARE !! SWART !! KLEURLING !! INDIËR !! BLANKE

Afrikaans word gewoonlik verkwalik vir die oproer van skoliere wat op 16 Junie 1976 uitgebreek het. Kundiges verwys ook na strukturele veranderings in die ekonomie en die gemeenskap, die opkoms van subkulture onder die jeug, Swart Bewussyn en die optrede van plaaslike bevrydingsorganisasies.
In 1973 het die Departement van Bantoe-onderwys 'n beleidsdokument, Omsendbrief no. 2 van 1973, uitgereik met die opskrif: "Medium of Instruction in Secondary Schools in White Areas". Ingevolge daarvan moes Engels en Afrikaans gelyke status geniet in die taal van onderrig in hoërskole. Die volgende jaar het die Streeksdirekteur van Bantoe-onderwys in die Suid-Transvaal omsendbrief 2 van 1974 uitgereik. Ingevolge daarvan moes Afrikaans as onderrigtaal gebruik word vir wiskunde en sosiale studies.

Mense word selde daaraan herinner dat dr. Melville Edelstein, 'n man wat sy lewe gewy het aan diens aan minderbevoorregtes, op die eerste dag van die onluste op wreedaardige wyse deur die skoliere vermoor is.



</doc>
<doc id="92598" url="https://af.wikipedia.org/wiki?curid=92598" title="Cecil John Rhodes-standbeelde">
Cecil John Rhodes-standbeelde

In Suid-Afrika, Zimbabwe en Engeland is daar verskeie stand- en borsbeelde van Cecil John Rhodes. Rhodes was 'n Britse kolonialis, sakeman, mynmagnaat en politikus in Suid-Afrika. Rhodesië (tans Zimbabwe) is na hom vernoem. Die Rhodes-studiebeurs word uit sy boedel gefinansier.

a. Naby die teekamer in die Kompanjiestuin is 'n beeld in brons deur Henry Pegram. Dit is in 1908 opgerig en is byna dubbeld lewensgroot en toon Rhodes se hele lyf. Hy dra 'n driedelige pak en met sy linkerhand wys hy noordwaarts. Die voetstuk is van rofgekapte sandsteen. Op die voetstuk staan “"Your hinterland is there"”. Peter Blum sê is sy gedig “Oor monnemente gepraat”

b. By die Rhodes-gedenkteken aan die voet van Duiwelspiek is 'n borsbeeld van Rhodes deur J.M. Swan.

c. Voor die hoofgebou van die Universiteit van Kaapstad was 'n beeld van Rhodes deur Marion Walgate waar hy sit. Dit is in 1934 onthul en op 9 April 2015 deur die universiteit se raad laat verwyder nadat 'n groep studente daarteen betoog het. Die beeld is onder luide toejuiging op 'n vragmotor gelaai en na 'n onbekende ligging verskuif.

a. In Dutoitspanweg is 'n ruiterstandbeeld van Rhodes. Die grond waarop dit staan is geskenk deur Alfred Beit. Geld is in Suid-Afrika en die buiteland ingesamel om die beeld te betaal. Die beeldhouer was sir William Hamo Thornycroft. Op die voetstuk word Rhodes se openbare lewe in die Kaapkolonie en Rhodesië uitgebeeld. Hierdie beeld van 72 ton word as een van die beste van Rhodes beskou. Dit is op 4 Desember 1907 deur die goewerneur van die Kaapkolonie, sir Walter Hely-Hutchinson, onthul.

b. By die Kimberley Klub staan 'n vollengte beeld van Rhodes geklee in 'n driedelige pak met 'n hoed in sy linkerhand. Hierdie beeld deur John Tweed is uit 1932. Aanvanklik het dit in Stasiestraat in Mahikeng gestaan.

Die Rhodes-universiteit besit 'n borsbeeld van Rhodes in wit marmer deur Henry Pegram.

In Harare is 'n vollengte standbeeld van Rhodes in die tuin van die Nasionale Argief. Hierdie beeld deur John Tweed is op 11 Mei 1911 onthul en het tot 31 Julie 1980 in Jameson-laan gestaan.

Die standbeeld in Bulawayo is uit 1902 en deur John Tweed. Waarskynlik is dit die enigste beeld wat dateer uit Rhodes se lewe. Aanvanklik was dit in Main Street, maar is later na die Bulawayo Museum verskuif.

In Engeland is daar ongeveer 'n 15 stand- en borsbeelde van Rhodes. Die borsbeeld wat die indrukwekkende fasade van Oriel College (Universiteit van Oxford) vorm, is die bekendste.



</doc>
<doc id="92602" url="https://af.wikipedia.org/wiki?curid=92602" title="Klas 6E-lokomotief">
Klas 6E-lokomotief

Klas 6E is 'n tipe elektriese lokomotief wat deur die Suid-Afrikaanse Spoorweë gebruik is op verskeie trajekte in Suid-Afrika. Die as-gemonteerde elektriese motors het 'n uitset van 550 kW elk vir 'n totale uitset van 2200 kW. Die lokomotief werk met 3 kV gelykstroom.

Die uitdaging van hierdie ontwerp was om te verseker dat die krag effektief oorgedra word sonder dat die wiele gly. Klas 6E1 is 'n verbetering in die klas met traksieskakels op die draaistelle wat duidelik sigbaar is aan die buitekant. Beide klasse is toegerus met elektroniese wielglybespeuring. In 1982 is twee Klas 6E1-lokomotiewe toegerus met mikroprosesseerders om die beheer van die lokomotiewe meer effektief te maak. 

Die maksimum veilige snelheid van die lokomotiewe is 113 km/h. Model nr. 1525 het tydens 'n eksperiment op 'n hoëspoedbaan 'n snelheid van 245 km/h bereik. Die voorkant van die lokomotief was bedek met 'n spesiale toestel om dit meer vaartbelyn te maak. 

Teen 1985 het "Union Carriage & Wagon" van Suid-Afrika reeds 80 Klas 6E- en 960 Klas 6E1-lokomotiewe gebou. Op daardie stadium was dit die klas lokomotief waarvan SAS&H die meeste eenhede oor beskik het.


</doc>
<doc id="92603" url="https://af.wikipedia.org/wiki?curid=92603" title="General Dynamics F-16 Fighting Falcon">
General Dynamics F-16 Fighting Falcon

Die General Dynamics (nou Lockheed Martin) F-16 Fighting Falcon is 'n enkelmotorige veeldoelige vegvliegtuig oorspronklik vir die Amerikaanse Lugmag (USAF) ontwikkel deur General Dynamics. Die vliegtuig was as 'n lugsuperioriteitsdagvegter ontwerp en is tot 'n suksesvolle alle-weersomstandighede veeldoelige vliegtuig ontwikkel. Oor die 4 500 vliegtuie is sedert 1976 gebou. Hoewel dit nie meer deur die Amerikaanse Lugmag aangekoop word nie, word verbeterde weergawes steeds gebou vir goedgekeurde uitvoerkliënte. In 1993 het General Dynamics sy vliegtuigvervaardigingsbesigheid aan die Lockheed Corporation verkoop, wat op sy beurt deel van Lockheed Martin geword het na 'n samesmelting met Martin Marietta in 1995.

Die Fighting Falcon het vele sleutelfunksies, waaronder 'n raamlose borrelkap vir beter sigbaarheid, sygemonteerde beheerstok om beheer te vergemaklik tydens manoeuvres, 'n sitplek wat 30 grade terugslaan om die effek van g-kragte te verminder, en die eerste gebruik van 'n ontspanne statiese stabiliteit / vlieg-by-draad vlugbeheerstelsel help om dit 'n ratse vliegtuig te maak. Die F-16 het interne M61 Vulcan kanonne en 11 plekke vir die bevestiging van wapens en ander toerusting op missies. Die F-16 se amptelike naam is "Fighting Falcon", maar "Viper" word algemeen deur die vlieëniers gebruik, omrede die vermeende ooreenkoms met 'n slang.

Bykomend tot aktiewe diens in die Amerikaanse Lugmag, Lugmag Reserwemag en die Nasionale lugwageenhede, word die vliegtuig ook gebruik deur die USAF se lugdemonstrasiespan, die Amerikaanse Lugmag Thunderbirds, en as 'n teenstander/aggressor vliegtuig vir die Amerikaanse Vloot. Die F-16 dien ook in die lugmag van 25 ander lande.




</doc>
<doc id="92604" url="https://af.wikipedia.org/wiki?curid=92604" title="Egipties">
Egipties

Egipties is die oudste bekende taal van Egipte en ’n tak van die Afro-Asiatiese taalfamilie. Geskrewe rekords in Egipties bestaan vanaf omstreeks 3400-3200 v.C., en dit maak dit een van die oudste bekende geskrewe tale, saam met Sumeries.

Egipties is gepraat tot die laat 17de eeu n.C. in die vorm van Kopties. Die amptelike taal van die hedendaagse Egipte is Egiptiese Arabies, wat Kopties geleidelik vervang het as die alledaagse taal in die eeu ná die Moslemse verowering van die land.

Kopties word steeds gebruik as die liturgiese taal van die Kopties-Ortodokse Kerk. Daar is vandag enkele vlot sprekers.

Egipties is die oudste taal van die Afro-Asiatiese taalfamilie, voorheen bekend as Hamito-Semities. Dit verskil egter morfologies grootliks van ander tale in dié familie. Dit dui daarop dat Egipties reeds radikale veranderings ondergaan het voordat dit op skrif gestel is.

Geleerdes groepeer Egipties in ses groot chronologiese fases:


Egiptiese etikette en tekens bestaan reeds vanaf omstreeks 3400 v.C. Hierdie vroeë tekste word gewoonlik saam gegroepeer as Argaïese Egipties. Ou, Middel- en Laat-Egipties is met hiërogliewe en in die hiëratiese skrif geskryf. Demoties het uit hiëraties ontstaan; dit lyk effens soos die moderne Arabiese skrif en is ook van regs na links geskryf (hoewel daar feitlik geen verband tussen die twee skrifte is nie). Kopties word met die Koptiese alfabet geskryf, ’n aangepaste vorm van die Griekse alfabet met ’n paar simbole uit demoties vir klanke wat nie in Antieke Grieks bestaan het nie.

Arabies het die taal van die politieke administrasie geword kort ná die Moslemse verowering in die 7de eeu n.C. en dit het Kopties geleidelik vervang as die alledaagse taal. Kopties is steeds die taal van die Kopties-Ortodokse en die Kopties-Katolieke Kerk.

Hoewel die Egiptiese kultuur dié van die Westerse beskawing beïnvloed het, word min Egiptiese woorde vandag in Europese tale aangetref. Dié wat wel voorkom, is in Griekse vorm oorgedra. Twee wat vandag in Afrikaans aangetref word, is "ivoor" (abw/abu, letterlik 'ivoor; olifant') en "farao" (letterlik 'groot huis'; via Grieks).



</doc>
<doc id="92605" url="https://af.wikipedia.org/wiki?curid=92605" title="Sikorsky HH-60 Pave Hawk">
Sikorsky HH-60 Pave Hawk

Die Sikorsky MH-60G / HH-60G Pave Hawk is 'n tweelingturboas helikopter in diens van die Amerikaanse Lugmag. Dit is 'n afgeleide van die Mann-60 Black Hawk en sluit die Amerikaanse Lugmag se PAVE elektroniese stelselprogram in. Die HH-60/MH-60 is 'n lid van die Sikorsky S-70-familie. 

Die MH-60G Pave Hawk se primêre doel is om spesiale taakmaglede aan operasies te lewer en te onttrek, terwyl die HH-60G Pave Hawk se kernmissie is om personeel onder stresvolle omstandighede te ontruim, insluitend soek- en reddingsoperasies. Beide weergawes kan in die dag of nag bedryf word in vyandelike omgewings.

Danksy sy veelsydigheid, kan die HH-60G ook vredestydse sendings uitvoer. Sulke take sluit in burgerlike soek en redding, noodlugmediese ontruiming (MEDEVAC), rampverligting, internasionale hulp, teendwelmaktiwiteite en NASA-pendeltuigondersteuning.


</doc>
<doc id="92606" url="https://af.wikipedia.org/wiki?curid=92606" title="Chiloé-eiland">
Chiloé-eiland

Chiloé-eiland (Spaans: "Isla de Chiloé"), ook bekend as die Groter Eiland van Chiloé, is die grootste eiland van die Chiloé-elandgroep langs die kus van Chili in die Stille Oseaan. Die eiland is in die suide van Chili, in die Los Lagos-streek geleë.


</doc>
<doc id="92607" url="https://af.wikipedia.org/wiki?curid=92607" title="Guillotine">
Guillotine

'n Guillotine is 'n toestel waarmee mense (as 'n vorm van doodstraf) onthoof word. Die toestel gebruik 'n valbyl wat 'n persoon se kop op 'n besonder vinnige en (so word veronderstel) pynlose manier afkap. Dit is vir die eerste keer algemeen tydens die Franse Revolusie gebruik.

'n Guillotine bestaan ​​uit 'n swaar lem (valbyl) wat vertikaal in 'n raam op en af beweeg. Die lem is aan 'n katrol geheg wat dit ophys. Wanneer die katrol vrygestel word, val die lem as gevolg van swaartekrag op die gevangene se kop neer, wat dit dan afsny.

Histories is guillotine-agtige toestelle in die Middeleeue uitgevind en reg oor die hele Europa aangewend (soos in Skotland met hul "Scottish Maiden"). Die guillotine is egter vir die eerste keer algemeen in Frankryk tydens die Franse Revolusie van 1789 gebruik. Dit was destyds die enigste wettige manier van teregstelling in Frankryk gewees. Dit is ook algemeen in lande soos België, Duitsland, Swede en sommige Switserse kantons gebruik. Aangesien hierdie lande die doodstraf afgeskaf het, word die guillotine vandag nie meer gebruik nie.

Die guillotine is na die Franse dokter, Joseph Ignace Guillotin vernoem. Guillotin was teen die doodstraf gekant. Hy het besef dat hy dit nie sal kan stop nie, en het gepoog om 'n meer menslike manier te vind om die doodstraf te voltrek. Hy het sy voorstel op 10 Oktober 1789 gemaak. Hoewel Guillotin weinig tot die ontwerp van die masjien bygedra het, is sy naam in die geskiedenis daarmee verbind. Die masjien is deur 'n ander dokter, Antoine Louis bedink. Die toestel het vinnig, teen Guillotin se wil, as die guillotine bekend geword. Guillotin het dit tot sy dood in 1814 betreur.

Die ontwerp van 'n vinnige, pynlose masjien vir onthoofding is aan Tobias Schmidt, 'n Duitse ingenieur toevertrou. Schmidt het die eerste guillotine gebou en het dit aanvanklik op diere, maar later ook op dooie mense getoets. Sy ontwerp het uit twee veertien voet pale met 'n dwarsbalk bestaan. Die lem was reguit of soos 'n byl gebuig. Die stelsel is met 'n tou en katrol aan die gang gesit, terwyl die hele konstruksie op 'n platform opgestel is.


</doc>
<doc id="92611" url="https://af.wikipedia.org/wiki?curid=92611" title="Samuel Johnson">
Samuel Johnson

Samuel Johnson (* 18 September 1709, † 13 Desember 1784), dikwels net Dr Johnson genoem, was 'n Engelse skrywer wat as digter, essayis, moralis, literatuurkritikus, biograaf, redakteur en leksikograaf 'n bydrae van blywende betekenis tot die Engelse literatuur gelewer het. Johnson, 'n toegewyde wetenskaplike, Anglikaan en konserwatiewe politikus ("Tory"), staan sentraal in James Boswell se "Life of Samuel Johnson", een van die mees gewaardeerde biografiese werke in die Engelse literatuur.

Johnson, 'n boorling van Lichfield in die graafskap Staffordshire, was die seun van 'n boekhandelaar en het sy skoolopleiding by die "Lichfield Grammar School" ontvang. Daarna het hy sowat 'n jaar lank klasse by die Pembroke-kollege in Oxford bygewoon voordat 'n gebrek aan fondse hom genoodsaak het om sy studies te staak. Nadat hy aanvanklik 'n heenkome as onderwyser gevind het, maar geen permanente aanstelling in die onderwysbedryf kon kry nie, het Johnson hom in 1737 in Londen gevestig waar hy bydraes vir "The Gentleman's Magazine" begin skryf het. Die groot verskeidenheid onderwerpe en die hoë gehalte van sy artikels het hom geleidelik 'n reputasie as talentvolle skrywer besorg. Sy vroeë werke sluit die biografie "The Life of Richard Savage", die gedigte "London" en "The Vanity of Human Wishes" en die toneelstuk "Irene" in.

In 1747 het 'n sindikaat van boekdrukkers aan hom die opdrag gegee om 'n woordebook van die Engelse taal saam te stel. Saam met agt medewerkers, wat almal in sy huis naby Fleet Street gewerk het, het dit Johnson sowat agt jaar geneem om sy "Dictionary of the English Language" te voltooi. Op 15 April 1755 is die werk gepubliseer. Die woordeboek was nie die eerste werk van sy soort nie, maar word nogtans as die belangrikste in dié tydperk beskou. Vyf verdere uitgawes het gedurende sy lewe verskyn, terwyl 'n sesde in die jaar van sy afsterwe gepubliseer is.

Reeds in 1735 het Johnson met Elizabeth Porter - 'n weduwee wat twintig jaar ouer as hy was - in die huwelik getree. Sy is in 1752 oorlede, en kort daarna het Francis Barber, 'n vroeëre slaaf uit Jamaica, as bediende in Johnson se huis ingetrek om daar - net soos Johnson se vrou en kinders - sowat dertig jaar met hom saam te leef en uiteindelik ook sy erfgenaam te word. Vir die grootste deel van sy lewe - en ondanks die sukses van sy woordeboek - het Johnson onder moeilike finansiële omstandighede gebuk gegaan. Eers in 1762 het 'n regeringspensioen sy situasie verlig.

In 1763 het Johnson kennis gemaak met James Boswell, 'n jong Skotse advokaat wat sy naam met die biografie "Life of Samuel Johnson", wat in 1791 gepubliseer is, onsterflik sou maak. Saam met Boswell het Johnson in 1773 'n rondreis van drie maande deur die Skotse Hoogland en die Hebride-eilande onderneem, en albei het hul reiservarings in verhale gepubliseer. Johnson het in die 1770's ook vir langer periodes in Edinburg gebly.

As een van die voorste persoonlikhede van Londen se literêre lewe het Johnson vriendskapsbande met bekende kunstenaars en skrywers gesmee, waaronder Joshua Reynolds, Edmund Burke, Oliver Goldsmith en David Garrick. Johnson het 'n besonder hegte band met Henry Thrale, 'n welvarende brouer en parlementslid, en sy vrou Hester ontwikkel en 'n deel van hul familie geword. Hul Londense wonings was 'n tweede tuiste vir Johnson.

Op 13 Desember 1784 is Johnson in Londen oorlede waar hy in die Westminster-abdy begrawe lê.


</doc>
<doc id="92612" url="https://af.wikipedia.org/wiki?curid=92612" title="Aktuariële Praktykstandaarde en Raadgewende Praktyknotas">
Aktuariële Praktykstandaarde en Raadgewende Praktyknotas

Aktuariële Praktykstandaarde en Raadgewende Praktyknotas (afsonderlik afgekort tot APSe en RPNe) is standaarde en praktyknotas wat deur die Raad van die Aktuariële Genootskap van Suid-Afrika gebruik word om lede by te staan met die uitvoer van hul professionele verpligtinge. Die APS'e en RPN'e word volgens praktykgebied genommer. Die volgende APS'e en RPN'e is huidig van krag:

APS'e is standaarde waaraan alle lede van Aktuariële Genootskap van Suid-Afrika (AGSA) moet voldoen. Die Genootskap sien 'n wesenlike skending van 'n APS as grond vir 'n klagte onder die Genootskap se dissiplinêre prosedures en beskou dit as 'n sterk prima facie bewys van onprofessionele gedrag.

RPN'e dien as raadgewende handleidings en skendings daarvan word opsigself nie deur die Genootskap as gronde vir klagtes onder die Genootskap se dissiplinêre prosedures gesien nie. Die komitee wat bewerings van onprofessionele gedrag onder aktuarisse ondersoek, mag egter die omvang van afwykings van die RPN'e deur die betrokke lid van die Genootskap in ag neem.



</doc>
<doc id="92613" url="https://af.wikipedia.org/wiki?curid=92613" title="Tekslinguistiek">
Tekslinguistiek

Tekslinguistiek vorm deel van die taalwetenskap wat te make het met die studie van teks as ‘n kommunikasie medium. Teks verwys in hierdie sin na die geheel van ŉ groepering woorde en sinne met die doel om die konteks daarvan te verstaan. Tekslinguistiek fokus dus op die verband tussen grammatiese eenhede in sinne om te analiseer hoe sinne gegroepeer word om konteks aan ŉ saak te gee, hierdie kontekste sluit die interpersoonlike kontekste, eksperimentele kontekste en logiese kontekste in.

Om die konteks en verband tussen sinne te analiseer word daar klem gelê op die kohesie tussen sinne, of te wel hoe sinne aan mekaar gekoppel word om samehangende eenheid te vorm, teks kan gevolglik nie gesien word as afsonderlike eenhede nie maar as ’n semantiese eenheid. 

Daar word egter onderskeid getref tussen gesproke en geskrewe teks in tekslinguistiek omdat daar sekere faktore is wat in gesproke taal nie geanaliseer kan word nie. Hierdie faktore sluit in nie-verbale tekens soos fonetiese uitspraak, liggaamshouding, vorme van gebaretaal en ander paralinguistiese eenhede. In geskrewe teks speel die bogenoemde faktore geen rol nie en dus kan alle vorme van geskrewe teks geanaliseer word. 

Tekslinguistiek kan dus gesien word as ’n vorm van uitgebreide diskoers analise met die doel om kohesie en ander faktore in die gebruik van stringe sinne en woorde te analiseer en beter verstaan.


</doc>
<doc id="92614" url="https://af.wikipedia.org/wiki?curid=92614" title="Klas 7E-lokomotief">
Klas 7E-lokomotief

Klas 7E is 'n tipe elektriese lokomotief wat deur die Suid-Afrikaanse Spoorweë gebruik word in Suid-Afrika. Die lokomotief gebruik 25 kV 50 Hz wisselstroom. Daar is drie subklasse in die klas.


</doc>
<doc id="92616" url="https://af.wikipedia.org/wiki?curid=92616" title="Edie McClurg">
Edie McClurg

Edie McClurg is 'n Amerikaanse akteur en komediant. Sy is veral bekend vir haar rolle in TV-reekse, maar sy het ook in 'n paar suksesvolle rolprente gespeel.

Edie McClurg is op 23 Julie 1951 in Kansas City, Missouri in die Verenigde State van Amerika gebore.





</doc>
<doc id="92617" url="https://af.wikipedia.org/wiki?curid=92617" title="Carl Reiner">
Carl Reiner

Carlton "Carl" Reiner is 'n Amerikaanse akteur en komediant. Hy het nege Emmy-pryse en een Grammy-prys oor sy loopbaan gewen.

Reiner is op 20 Maart 1922 in The Bronx, New York Stad, New York in die Verenigde State van Amerika gebore. Hy was met Estelle Reiner (née Lebost, 1914–2008) getroud. Hulle het drie kinders: akteur Rob Reiner (gebore 1947), skrywer Annie Reiner (gebore 1957) en akteur-regisseur Lucas Reiner (gebore 1960).






</doc>
<doc id="92618" url="https://af.wikipedia.org/wiki?curid=92618" title="Carrot Top">
Carrot Top

Scott Thompson, beter bekend onder sy verhoognaam Carrot Top, is 'n Amerikaanse akteur en komediant. Hy is veral bekend vir sy worteloranje hare, rekwisiete komedie en selfspot humor.

Carrot Top is op 25 Februarie 1965 in Rockledge, Florida in die Verenigde State van Amerika gebore.




</doc>
<doc id="92620" url="https://af.wikipedia.org/wiki?curid=92620" title="Carnaby Street">
Carnaby Street

Carnaby Street is 'n winkelstraat en voetgangerslaan in die City of Westminster, Londen, wat in die stadsdistrik Soho naby Oxford Street en Regent Street geleë is. Dit staan veral bekend vir sy groot verskeidenheid mode- en leefstylwinkels, waaronder talle onafhanklike boetieke. In die 1960's is dit verbind met "Swinging London".

Strate, wat met Carnaby Street kruis, sluit - in noord-suidelike rigting - Beak Street, Broadwick Street, Kingly Court, Ganton Street, Marlborough Court, Lowndes Court, Fouberts Place, Little Marlborough Street en Great Marlborough Street in. Die naaste moltreinstasie van "London Underground" is "Oxford Circus" op die Bakerloo-, Central- en Victoria-lyne.


</doc>
<doc id="92621" url="https://af.wikipedia.org/wiki?curid=92621" title="Selfspot">
Selfspot

Selfspot (ook "selfironie" genoem) is die vermoë om die spot met jouself te dryf. Hierdeur sal 'n persoon afbrekend na homself verwys, homself ondergeskik stel, verkleineer of neerhalend van homself praat. Dit word meestal gebruik as 'n vorm van humor of om 'n spanningsvolle situasie te ontlont.

Daar word soms na selfspot as die beste vorm van selfkennis verwys. Dit is egter dikwels 'n verdedigingsmeganisme, bedoel om die wind uit die seile van kritici te neem. Diegene wat hulself ontbloot, maak dit moeiliker vir ander om 'n hardvogtig houding teenoor hulle in te neem. As die ander persoon welwillend is, kan selfspot 'n effektiewe instrument wees om moontlike kritiek te ontwapen, en die gesprek tot rustigheid te lei.

In sekere kulture is selfspot meer aanvaarbaar as in ander. Daarteenoor is dit baie keer onaanvaarbaar jou eie beul te blaas.



</doc>
<doc id="92622" url="https://af.wikipedia.org/wiki?curid=92622" title="Baccle's Farm">
Baccle's Farm

Baccle's Farm is 'n nedersetting in die landelike Oos-Kaap, Suid-Afrika. Onder die vorige politieke bedeling (tot 1994) was dit in die noordwestelike uithoek van die Ciskei-tuisland geleë.



</doc>
<doc id="92623" url="https://af.wikipedia.org/wiki?curid=92623" title="Tentergate">
Tentergate

Tentergate is 'n nedersetting in die landelike Oos-Kaap, Suid-Afrika. Onder die vorige politieke bedeling (tot 1994) was dit in die Ciskei-tuisland geleë.



</doc>
<doc id="92624" url="https://af.wikipedia.org/wiki?curid=92624" title="Swartkops">
Swartkops

Swartkops is 'n nedersetting in Nelson Mandelabaai Metropolitaanse Munisipaliteit aan die kus van die Oos-Kaap, Suid-Afrika. 

Die dorp is langs die Swartkopsrivier geleë, 11 km noord van Port Elizabeth en 1.6 km van die Indiese Oseaan. Die naam verwys na die omliggende heuwels wat met donker skaduwees bedek is. 

Die Kaapse Regeringspoorweë het 'n spoorwegaansluiting hier gebou in 1872, in diens van die spoorlyne na Grahamstad en Alicedale in die ooste, Port Elizabeth in die suide, en Uitenhage in die weste.



</doc>
<doc id="92625" url="https://af.wikipedia.org/wiki?curid=92625" title="Nanchang Q-5">
Nanchang Q-5

Die Nanchang Q-5 is 'n grondaanvalsvegvliegtuig van Chnese oorsprong. In verslae van die Noord-Atlantiese Verdragsorganisasie (NAVO) word na die Q-5 as die Fantan verwys.


</doc>
<doc id="92626" url="https://af.wikipedia.org/wiki?curid=92626" title="West End, Londen">
West End, Londen

Die West End of London (meestal net West End genoem) is 'n stadsdeel in Sentraal-Londen waar baie van die Britse hoofstad se bekendste toeriste-aantreklikhede, winkels, besighede, regeringsgeboue en vermaaklikheidsplekke geleë is (insluitende West End se teaters).

Die term "West End" het in die vroeë 19de eeu gebruiklik geword om na gesogte buurte wes van Charing Cross te verwys. In verband met strategiese beplanningsdoeleindes word na die gebied in die sogenaamde "London Plan" as een van twee "internasionale sentrums" verwys.

Terwyl die "City of London" of "Square Mile" die finansiële distrik van Londen is, het die West End tot die sentrale besigheidsdistrik en vermaaklikheidsbuurt ontwikkel. Dit is die grootste sakedistrik in die Verenigde Koninkryk, vergelykbaar met Midtown Manhattan in New York, Tokio se Shibuya-distrik of die 8ste arrondissement in Parys. Wat huurbare kantoorruimte betref, het die West End in Desember 2013 by Tokio verbygesteek om die duurste plek ter wêreld te word.

Die West End, wat wes van die historiese Romeinse en middeleeuse City of London geleë is, was tradisioneel 'n gesogte woonbuurt vir Londen se welgestelde elites – veral omdat die rook van ongetelde vuurherde en vuurplekke in die City nie in die westelike rigting gewaai het nie. Dit was daarnaas ook naby die koninklike magsentrum in Westminster geleë. Vandag behoort dit administratief grotendeels aan die City of Westminster, een van 32 "boroughs" of administratiewe distrikte in Londen.

Die gebied is tussen die 17de en 19de eeu ontwikkel en oorspronklik met reekse van paleise, luukse stadswonings, gesogte winkels en vermaaklikheidsplekke bebou. In buurte wat digby die City geleë is, soos Holborn, Seven Dials and Covent Garden, is tradisioneel arm huishoudings gevestig. Hierdie stadsdele is in die 19de eeu gesloop en herontwikkel.

Die naam "West End" is nie presies gedefinieer nie en kan in verskillende kontekste afwykende betekenisse hê. Dit kan byvoorbeeld na die vermaaklikheidsdistrik rondom Leicester Square en Covent Garden verwys, of na die winkelbuurt rondom Oxford Street, Regent Street en Bond Street; of – in enkele gevalle – ook na die hele stadsdeel van Sentraal-Londen ('n deel van Londen wat ook nie presies afgebaken kan word nie) wat wes van die City of London geleë is.


</doc>
<doc id="92627" url="https://af.wikipedia.org/wiki?curid=92627" title="Aktuariële Genootskap van Suid-Afrika">
Aktuariële Genootskap van Suid-Afrika

Die Aktuariële Genootskap van Suid-Afrika (AGSA) is die bestuursliggaam van die aktuariële beroep in Suid-Afrika. Om professionele lidmaadskap tot die Genootskap te verkry, moet die voorgeskrewe eksamens van die Genootskap afgelê word. Voor 2010 is lidmaadskap verkry deur die eksamens van ander erkende aktuariële organisasies, soos die Instituut van Aktuarisse in Londen of die Fakulteit van Aktuarisse in Edinburg, te voltooi.

AGSA bied drie professionele aanwysings aan:

Om as Vennoot of Genoot tot die Genootskap toegelaat te word, is 'n baccalaureusgraad, nie noodwendig in aktuariële wetenskap nie, 'n voorvereiste. Lede van die Genootskap wat as Vennoot of Genoot toegelaat is, mag hulself aktuaris noem. AMASSA of FASSA is voorvereistes om as CERA aangewys te word.

AGSA se professionle aanwysings word erken deur die Instituut en Fakulteit van Aktuarisse in die Verenigde Koninkryk ('n genootskap wat na die samesmelting van die Instituut van Aktuarisse in Londen en die Fakulteit van Aktuarisse in Edinburg in 2010 gevorm is), die Genootskap van Aktuarisse in Ierland, en die Instituut van Aktuarisse in Australië.

Benewens die Genootskap se professionele aanwysings, laat dit persone onder studente- of biblioteeklidmaatskap tot die Genootskap toe. Studentelidmaatskap is vir diegene wat die eksamens aflê, en biblioteeklidmaatskap is vir diegene wat nie beoog om as aktuaris te kwalifiseer nie, maar wat toegang tot die vaklektuur wat deur die Genootskap vrygestel word, wil hê.




Indien aan die Genootskap se voorgeskrewe standaard voldoen word vir ekwivalente vakke aan A101 tot A302 by 'n tersiêre onderriginstelling, kan 'n kandidaat na die diskresie van die Genootskap van die aflê van hierdie eksamens vrygestel word.


A401, A402, en A404 is bywoningskursusse wat formele assessering insluit. A403 is 'n geïntegreerde werkplekoorsigprogram.


Hierdie vakke kan ook as deel van nagraadse programme by geakkrediteerde universiteite afgelê word.



F304 is 'n bywoningskursuss wat formele assessering insluit. F403 is 'n geïntegreerde werkplekoorsigprogram.





</doc>
<doc id="92632" url="https://af.wikipedia.org/wiki?curid=92632" title="Union's End">
Union's End

Union's End (Uniesend) is die mees noordwestelike punt van Suid-Afrika. Dit is die punt waar die grense van Suid-Afrika, Namibië en Botswana bymekaarkom. 

Waar die Nossobrivier van noordwes (vanaf Gobabis, Leonardville en Aranos) die 20°-oosterlengtelyn (die oosgrens van Namibië) sny, is die drielandepunt in die middel van die droë rivierbedding. Dit is geleë in die Kgalagadi Vredespark, daarom word die grens tussen Botswana en Suid-Afrika slegs deur bakens aangedui. Aan die Namibiese kant van die grens is boerderyplase, en sedert 1966 is daar 'n reguit heining op die grens gespan. Die naam van die punt verwys na die tydperk van die Unie van Suid-Afrika.

'n Piekniekplek, 'n inligtingsbord (onder 'n rietdakkie) en rigtingaanwysers is by te vinde. Dit lê ongeveer 555 km van Upington (6 ure se ry), 284 km van Tweerivieren en 20 km vanaf Grootkolk se wilderniskamp.



</doc>
<doc id="92635" url="https://af.wikipedia.org/wiki?curid=92635" title="Nossobrivier">
Nossobrivier

Die Nossobrivier (ook Nosob of Nossop) (ǂnuse !ab, Khoikhoi vir swart rivier) is 'n droë rivierloop in die ooste van Namibië en die Kalahari-streek van Suid-Afrika en Botswana. Dit dek 'n afstand van 740 km en het laas in 1989 sterk gevloei. Die rivier leen ook sy naam aan die Nossobkamp by in die Kgalagadi Vredespark.

Die Nossob het sy oorsprong in twee hoofsytakke, die Wit- en Swart-Nossob. Beide sytakke het hul oorsprong op die oostelike hange van die Otjihaverabergreeks, oos van Windhoek. Hul bronne is onderskeidelik op 1 800 m en oor die 2 000 m bo seevlak. Die twee rivierbeddings vloei saam sowat 80 km suid van Gobabis, wat op die oewer van die Swart-Nossob geleë is. 

Van hierdie samevloeiing af vloei die rivier verby die nedersettings van Leonardville en Aranos om Union's End te bereik in Suid-Afrika. Vanaf Union's End vorm die rivierbedding die Botswanagrens en kronkel dit deur die Kgalagadi-oorgrenspark vir 'n afstand van meer as 200 km. Dit bereik die suidelike grens van die wildtuin net noord van Twee Rivierenkamp, naby sy samevloeiing met die Auobrivier. 

Daar word in die Kalahari gesê dat die Nossob net een keer in 'n eeu vloei. Dit beteken egter dat ondergrondse water lewe vir diere, gras en kameeldoringbome in die rivierbedding voorsien. Die Nossob kan sporadies vloei na groot donderstorms, wat veroorsaak dat wild na die rivier stroom. 

Die Nossob eindig by sy samevloeiing met die Moloporivier sowat 50 km suid van Twee Rivieren. Die samevloeiing by is nog 890 m bo seevlak. Die Molopo is op sy beurt 'n sytak van die Oranjerivier, wat mekaar stroomaf van Augrabies ontmoet.


</doc>
<doc id="92636" url="https://af.wikipedia.org/wiki?curid=92636" title="Lewende fossiel">
Lewende fossiel

'n Lewende fossiel is 'n dier wat vandag leef waarvan fossiele gevind is in strata wat fossiele van diere bevat wat na bewering miljoene jare gelede uitgesterf het.

Seker die bekendste voorbeeld van 'n lewende fossiel is die selakant: 'n Mens kry fossiele van die selakant in van die vroegste strata, maar nie in latere strata nie. Die ouderdom van selakantfossiele wissel van 380 tot 70 miljoen jaar en daarom is die vis as uitgesterf beskou. 

Bekende voorbeelde is die brugakkedis, die koningkrap en die plant Ginkgo biloba. In enkele gevalle was die organismes reeds as fossiele bekend voordat daar lewende verteenwoordigers ontdek is. As gevolg van sulke ontdekkings is die inwendige struktuur en die gewoontes van diersoorte waarvan daar vroeër net fossiele beskikbaar was, nou bekend. 

'n Paar diersoorte wat duidelik ou vorme is, maar waarvan daar geen fossiele beskikbaar is nie, word as vermiste skakels beskou, met ander woorde as 'n ontbrekende skakel tussen 2 groepe waaruit afgelei kan word hoe die een groep uit die ander een ontwikkel het. Dit is egter meer korrek om van die direkte afstammelinge van vermiste skakels as van vermiste skakels alleen te praat. 

Lewe, soos ons dit vandag ken het reeds meer as 3 600 miljoen jaar gelede ontstaan. Die eerste vorme was baie eenvoudig, maar mettertyd het al hoe meer komplekse vorme ontwikkel. Deur die proses van natuurlike seleksie bly die vorme wat goed by hul omgewing aangepas is, voortbestaan. Terwyl ander wat nie so goed aangepas is nie, uitsterf. Baie diere wat vroeër uitgesterf het is vandag aan die wetenskap bekend deurdat hulle skelette gefossileer (versteen) het en miljoene jare in sedimentere rotsformasies behoue gebly het. 

Dit is as gevolg van hierdie fossiele dat die ontwikkeling van die plante- en diereryk oor miljoene jare in hooftrekke bekend is. In gevalle waar die omgewingstoestande 'n lang ruk dieselfde gebly het, het baie diere (en plante) hulle so by die omgewing aangepas (gespesialiseerd geraak) dat hulle uitgesterf het sodra die toestande verander het. Daar word vermoed dat dit met die groot reptiele (dinosouriërs, ensovoorts) in die Mesosoïkum (sowat 150 miljoen jaar gelede) gebeur het. 

Twee tipes diere staan vandag as lewende fossiele bekend. Die een tipe (egte lewende fossiele) is diere wat reeds lank as fossiele bekend is en waarvan daar aanvaar is dat hulle uitgesterf het, maar waarvan daar onlangs lewende verteenwoordigers gevind is. Die ander tipe is diere wat reeds lank aan die wetenskap bekend is, maar waarvan alle verwante soorte reeds uitgestert het. 

Dit is ou soorte, met ander woorde soorte wat oor 'n tydperk van miljoene jare geen verandering ondergaan het nie. Van die tweede tipe is daar heelwat meer soorte as van die eerste. Die bekendste lewende fossiel is die selakant ("Latimeria chalumnae"). Hierdie vis behoort tot die orde "Crossopterygii" (fraiingvinvisse) van die subklas "Sarcopterygii" (vlesige vinvisse), 'n orde waarvan daar aangeneem is dat dit ongeveer 70 miljoen jaar gelede al uitgesterf het. 

Uit hierdie groep diere het alle landlewende vertebrata (werweldiere) deur die amfibieë waarskynlik ontwikkel. Die ontdekking van die selakant in 1938 in die Indiese Oseaan het dus 'n geweldige opskudding veroorsaak. Daar moet egter beklemtoon word dat die selakant self nie die voorouer van die amfibieë was nie, maar wel ŉ naverwante soort. Die eerste selakant is op 22 Desember 1938 in Oos-Londen aan wal gebring en deur prof. J.L.B. Smith van die Rhodes-Universiteit benoem. In 1952 is nog een naby die Comoro-eilande gevang en daarna nog ŉ paar in ander gebiede. 

Nog 'n egte lewende fossiel is die manteldier "Neopilina galatheae", wat in 1952 deur 'n Deense navorsingskip uit die diepsee gehaal is. Hierdie seeslak is onder die orde "Monoplacophora" geklassifiseer, weer eens 'n orde waarvan daar vermoed is dat dit lank reeds uitgesterf het. Fossiele van die "Monoplacophora" dateer hoofsaaklik uit die Kambrium tot die Devoon (600 tot 400 miljoen jaar gelede). Sedert die ontdekking van hierdie spesie is nog 'n paar spesies in die diepsee ontdek. "Neopilina" het, in teenstelling met ander manteldiere, tekens van segmentasie getoon, wat die vermoede versterk het dat die manteldiere uit die Gesegmenteerde Wurms ontwikkel het, of dat die wurms en die manteldiere uit dieselfde voorouer ontwikkel het. Seelelies (klas "Crinoidea") is vroeër ook as egte lewende fossiele beskou omdat die diere net as fossiele uit die Paleosoïkum (600 tot 250 miljoen jaar gelede) bekend was. 

In 1864 is lewende verteenwoordigers egter uit die Noord-Atlantiese Oseaan gehaal. Die groep is egter tot die diepsee beperk, en met verbeterde tegnieke is later heelwat seelelies gevind. Daar is vandag ongeveer 80 spesies bekend. Die boom "Metasequoia disticha" van die familie "Taxodiaceae" is ŉ goeie plantaardige voorbeeld van ŉ egte lewende fossiel. Die genus Metasequoia was net as fossiele uit die Mesosoïkum (230 tot 65 miljoen jaar gelede) bekend, maar in 1944 is 'n hele woud van hierdie bome in China ontdek. 

Die ander groep plante en diere wat as lewende fossiele bekend staan, is organismes wat al baie lank bestaan sonder dat hulle noemenswaardige veranderings ondergaan het. Hulle toon meer ooreenkoms met uitgestorwe soorte as met lewendes. Seelelies kan as 'n voorbeeld van hierdie tipe beskou word. Die genus "Lingula", wat algemeen langs kuste voorkom. is een van die laaste oorblywende genera van die phylum "Brachiopoda". Ongeveer 30 000 spesies van hierdie phylum is uit die Siluur (425 tot 400 miljoen jaar gelede) bekend, terwyl daar vandag slegs ongeveer 300 spesies is. Nog 'n voorbeeld is die 600 oorlewende spesies Nautilus van die orde Nautiloidea, naverwant aan die seekat, maar met 'n spiraalvormige skulp. 

Aan die einde van die Siluur (ongeveer 400 miljoen jaar gelede), toe die diere ontstaan het, het hulle 'n ongedraaide skulp gehad. Die vorm van die skulp het geleidelik verander totdat dit in die Perm (230 miljoen jaar gelede), toe die meeste "Nautiloidea" uitgesterf het, spiraalvormig was. 'n Baie bekende lewende fossiel is die koningkrap (genus "Limulus"), wat eintlik geen krap is nie maar nader verwant is aan spinnekoppe. Die dier vertoon eienskappe van ŉ uitgestorwe groep seeskerpioene, maar sy larwe toon 'n ooreenkoms met die Trilobita (baie ou, uitgestorwe Geleedpotiges), waaraan die koningkrappe egter nie verwant is nie. 

Die klas "Merostomata", waartoe die koningkrappe behoort, was volop in die Paleosoïkum (600 tot 225 miljoen jaar gelede). In daardie stadium was hul verspreidingsgebied baie wyer as die huidige tropiese kuswaters van Amerika en Asië. Die 6 spesies longvisse vorm die orde Dipnoi, wat tot dieselfde subklas as die selakant, die "Sarcopterygi"i, behoort. Hulle is dus ook 'n baie ou groep en is interessant omdat hulle aan die een kant aan die selakant verwant is en aan die ander kant met die amfibieë ooreenkomste toon.

Daar is reeds genoem dat die amfibieë waarskynlik uit die "Sarcopterygii" ontstaan het. Nog 'n interessante voorbeeld is die brugakkedis ("Sphenodon punctata") van Nieu-Seeland, wat in 1831 as nuwe soort beskryf is en later op grond van sy skelet by die orde "Rhynchocephalia" ingedeel is. Alle ander verteenwoordigers van hierdie orde het reeds uitgesterf. Die Mesosoïkum is bekend as die bloeitydperk van die reptiele, onder andere die "Rhynchocephalia". 

Veranderde vorme, die voorouers van die moderne reptiele, het die tydperk oorleef, maar byna al die ander het uitgesterf. Die brugakkedis is een van die min vorme wat vir ongeveer 200 miljoen jaar onveranderd gebly het. Ander soorte wat sedert die Mesosoïkum ook baie min verander het, is die krokodille en skilpaaie. Voorbeelde van ou vorme in die planteryk wat behoue gebly het, is Ginkgo biloba (familie "Ginkgoaceae") en die varingpalms van die genus "Cycas" (familie "Cycadaceae"). 

Hierdie 2 families is al sedert die Karboon (340 miljoen jaar gelede) bekend en het in die Jura (190 miljoen jaar gelede) hul bloeitydperk bereik. Daarna het hulle begin uitsterf en vandag is nog net 'n paar spesies oor. Behalwe die bogenoemde lewende fossiele is daar nog heelwat organismes wat eintlik baie ou vorme is, maar wat vandag nog steeds in groot getalle voorkom en waarvan alle naverwante nie uitgesterf het nie. 'n Voorbeeld van so 'n groep is die kakkerlakke. Hierdie insekte het 350 miljoen jaar gelede reeds bestaan.

Vermiste skakels 

'n Aantal organismes staan tradisioneel bekend as vermiste skakels, met ander woorde oorgangsvorme tussen 2 groepe. Die benaming is nie heeltemal korrek nie, aangesien dit suggereer dat een vorm, deur die "vermiste skakel", direk in 'n ander vorm ontwikkel het. Die evolusieproses is egter veel meer ingewikkeld. In die meeste gevalle sou dit waarskynlik meer korrek gewees het om nie van vermiste skakels nie, maar eerder van afstammelinge van vermiste skakels te praat. 

Die lewende fossiele wat reeds genoem is, kan nie vermiste skakels genoem word nie omdat daar reeds fossiele van die soorte bekend was. Diere soos die eierlêende soogdiere (orde "Monotremata") is as vermiste skakels bekend omdat hulle ŉ oorgang tussen die reptiele en die soogdiere sou wees. Daar is bale min fossiele gevind wat die oorgang van die reptiele na die soogdiere kan verklaar, en daar word algemeen aanvaar dat die oorgangsvorme monotremaatagtig was omdat die Monotremata eienskappe sowel van die reptiele as van die soogdiere toon. 

In die Pleistoseen (2,4 miljoen jaar gelede) het die soogdiere vinnig begin ontwikkel uit hierdie monotremaatagtige voorouer. Die eendbekdier ("Ornithorhynchus anatinus") en die miereters (genera "Tachyglossus" en "Zaglossus") van Australië, wat saam die orde "Monotremata" vorm, het ook uit hierdie gemeenskaplike voorouer ontwikkel. Daar word slegs vermoed dat hierdie diere oor die laaste 150 miljoen jaar min verander het. Nog 'n bekende "vermiste skakel" is die klas "Onychophora", waarvan die genus "Peripatus" die bekendste verteenwoordiger is. 

Hierdie diertjies toon eienskappe van sowel die Gesegmenteerde Wurms (phylum "Annelida") as die Geleedpotiges (phylum "Arthropoda"). Geen fossiele van oorgangsvorme tussen die Gesegmenteerde Wurms en die Geleedpotiges is gevind nie, maar daar word vermoed dat die oorgangsvorme soortgelyk aan "Peripatus" moes wees. Weer eens is die huidige "Onychophora" waarskynlik net afstammelinge van die "Onychophora"-agtige voorouers, wat betreklik min verander het. Die vermeende "Onychophora"-agtige voorouers was waarskynlik ook die voorlopers van die honderd- en duisendpote (klas "Myriapoda"), en uit die vroeë Myriapoda het die insekte waarskynlik ontstaan. Die insekte het reeds 400 miljoen jaar gelede bestaan en "Onychophora" moet dus nog heelwat vroeër ontstaan het. 

Met die verloop van miljoene jare het omgewingstoestande op die aarde gedurig verander. Deur die proses van evolusie het slegs die organismes wat hulle by die veranderde toestande aangepas het, bly voortbestaan, terwyl die ander uitgesterf het. 

Organismes moes dus voortdurend verander, maar die kenmerk van lewende fossiele is juis dat hulle oor 'n baie lang tydperk geen verandering ondergaan het nie. Verskeie verklarings hiervoor is moontlik. Een daarvan is dat die diepsee 'n baie konstante habitat is. Die meeste lewende fossiele kom in die diepsee voor (selakant, seelelies en "Neopilina"), en dit was vir hierdie diere waarskynlik nooit nodig om te verander nie. Op land word die tropiese woude as die stabielste omgewings beskou, en dit is hier waar die "Onychophora", die longvisse en die kusbewonende koningkrappe voorkom. 

Die inheemse woude van Suid-Afrika is waarskynlik oorblyfsels van groter woude uit 'n vogtiger tydperk, en dit is moontlik om daardie rede dat daar ook 'n verteenwoordiger van die "Onychophora", naamlik "Peripatopsis capensis", voorkom. Die eierlêende soogdiere en die brugakkedis kon hulself waarskynlik handhaaf as gevolg van die isolasie van Australië. Nog ander soorte, soos kakkerlakke, is so aanpasbaar dat hulle, sonder om morfologiese veranderings te ondergaan, hulle elke keer by die veranderde omstandighede kon aanpas.

Die gaffelbok is die enigste oorblywende soort van die familie "Antilocapridae," wat reeds van voor die Ystydperk in Amerika voorgekom het. Die horings van die diere is hul interessantste kenmerk in die opsig dat hul jaarliks gewissel word. In teenstelling met die hert, wat sy hele gewei verloor, wissel die gaffelbok slegs die buitenste horinglaag.

Gedurende die Plioseen, die tydperk wat die Ystydperk (Pleistoseen) voorafgegaan het, was daar 'n groot verskeidenheid soogdiere wat tot die familie "Giraffidae" behoort het. Die enigste oorblywende geslagte is die kameelperd ("Giraffa)" en die okapi ("Okapia)." Kameelperde kom in die droër boswêreld voor. Hulle is aangepas om die blare van sekere soorte bome 4.5 tot 6  m  bo  die grond by te kom. Die okapi lyk baie meer op die algemene tipe van die uitgestorwe "Giraffidae." Dit is 'n seldsame dier en kom slegs in die woude van die Kongo voor. Dit was onbekend aan wetenskaplikes totdat sir Harry Johnstone dit in 1901 ontdek het.

Die kangaroe is 'n tipiese voorbeeld van die orde "Marsupialia" of buideldiere. Hierdie diere het wêreldwyd voorgekom, maar is vandag beperk tot Noord- en Suid-Amerika, Australië en 'n groep eilande noord van Australië. Laasgenoemde land wat deur die see van die Antarktiesse vasteland afgesny geraak voordat die hoër soogdiere dit bereik het. Buideldiere het dus hier voortbestaan·terwyl hulle op ander plekke deur die hoër soogdiere verdring is.

Die grootste akkedisse kom in die familie "Varanidae" voor. Dit is 'n baie ou familie waarvan fossiele uit die begin van die Tersiêr (75 miljoen jaar gelede) dateer. Die komododraak is die grootste lewende akkedis en is maar eers in 1912 op die Komodoeiland ontdek. Dit word tot 3,6 m lank, met 'n massa van ongeveer 110 kg.

Die tuatara is 'n reptiel wat vandag nog net op 'n paar klein eilandjies aan die noodoostelike kus van die Noord-eiland van Nieu-Seeland voorkom. Dit is die enigste lewende geslag van 'n orde van reptiele, die "Rhynchocephalia", wat sowat 200 miljoen jaar gelede gedurende die Trias ('n geologiese periode) ontstaan het. Hulle was tydgenote van die twee reptielordes "Saurischia" en "Ornithiscia" (gesamentlik bekend as dinosourusse). Op een uitsondering na het die "Rhynchocephalia" sowat 135 miljoen jaar gelede uitgesterf.

Die tuatara is 'n akkedisagtige reptiel van 50 cm lank wat in gate tussen kolonies seëvoëls lewe. Hulle is veral snags bedrywig, lief vir water en goeie swemmers. Die tuatara lewe veral van insekte, eiers en die kuikens van seevoëls, maar hulle kan maande sonder kos en vars water klaarkom. Die eiers word in die sand begrawe en dit duur meer as 'n jaar voordat hulle uitbroei. Na bewering word dié reptiele baie oud en 100 jaar is nie 'n seldsame ouderdom nie.

Nog voorbeelde van lewendige fossiele is:




</doc>
<doc id="92637" url="https://af.wikipedia.org/wiki?curid=92637" title="Tulsa Internasionale Lughawe">
Tulsa Internasionale Lughawe

Tulsa Internasionale Lughawe (IATA-kode: TUL, ICAO: KTUL, FAA: TUL) is 'n burgerlike-militêre lughawe in stadsbesit, 8 km noord van die middestad van Tulsa, in Tulsa County, Oklahoma, Verenigde State van Amerika. Die lughawe is Tulsa Munisipale Lughawe genoem toe die stad dit bekom het in 1929, maar dra sy huidige naam sedert 1963.

Die 138ste vegtervleuel van die Amerikaanse Nasionale Lugwag is gebaseer op die mede-geleë Tulsa Air National Guard Base.

Die lughawe is die onderhoudshoofkwartier vir American Airlines.

Verskeie burgermageskaders vergader by die Oklahoma Air National Guard Base op die noordoostekant van die veld. Daarbenewens is twee "Civil Air Patrol"-vliegtuie gebaseer op Tulsa, 'n Cessna 172 en 'n Cessna 182.


</doc>
<doc id="92638" url="https://af.wikipedia.org/wiki?curid=92638" title="Skipskop">
Skipskop

Die terrein wes van Waenhuiskrans waar die dorpie Skipskop geleë was, vorm nou deel van die Overberg-toetsbaan. Skipskop het bekendheid verwerf deur die gelyknamige liedjie van David Kramer.

Teen 1960 het die bevolking op 125 mense gestaan wat 'n bestaan gemaak het as vissers en bestaansboere. In 1984 is die dorpie en omliggende plase onteien en ontruim en deur Krygkor oorgeneem. Dit sluit aan by die De Hoop-natuurreservaat.

Verskeie groot skepe het hier gestrand. Die bekendste was die "Maid of the Thames" in 1848 en die "Willem de Zwijger" in 1863.



</doc>
<doc id="92643" url="https://af.wikipedia.org/wiki?curid=92643" title="Peru (kleur)">
Peru (kleur)

Peru is 'n kleur, 'n vaal skakering van bruin.

Die eerste opgetekende gebruik van "Peruvian brown" as 'n kleurnaam in Engels was in 1924.

Volgens verskeie kleurskemas word peru as volg voorgestel:


</doc>
<doc id="92644" url="https://af.wikipedia.org/wiki?curid=92644" title="Baksteen (kleur)">
Baksteen (kleur)

Baksteen is 'n donkerrooi kleur.

Die eerste opgetekende gebruik van baksteen (fire brick) as 'n kleurnaam in Engels was in 1875.

Volgens verskeie kleurskemas word baksteen as volg voorgestel:


</doc>
<doc id="92645" url="https://af.wikipedia.org/wiki?curid=92645" title="Beskuit (kleur)">
Beskuit (kleur)

Beskuit is 'n ligpienk kleur.

Die eerste opgetekende gebruik van beskuit as 'n kleurnaam in Engels was in 1922.

Volgens verskeie kleurskemas word beskuit as volg voorgestel:


</doc>
<doc id="92646" url="https://af.wikipedia.org/wiki?curid=92646" title="Saalbruin">
Saalbruin

Saalbruin is die algemene kleur van 'n rysaal van 'n perd.

Volgens verskeie kleurskemas word saalbruin as volg voorgestel:


</doc>
<doc id="92647" url="https://af.wikipedia.org/wiki?curid=92647" title="S. Scott Bullock">
S. Scott Bullock

Stuart Scott Bullock is 'n Amerikaanse akteur en komediant. Sy is veral bekend vir haar rolle in TV-reekse, maar sy het ook in 'n paar suksesvolle rolprente gespeel.

S. Scott Bullock is op 7 Mei 1956 in Santa Monica, Kalifornië in die Verenigde State van Amerika gebore.






</doc>
<doc id="92651" url="https://af.wikipedia.org/wiki?curid=92651" title="North American T-6 Texan">
North American T-6 Texan

Die North American Aviation T-6 Texan was 'n enkelmotorige gevorderde opleidingsvliegtuig van die Tweede Wêreldoorlog-era. Dit is gebruik om vlieëniers van die United States Army Air Forces (USAAF), Amerikaanse Vloot, Royal Air Force en ander lugmagte van die Britse Statebond gedurende die Tweede Wêreldoorlog tot selfs in die 1970's op te lei.

As 'n ontwerp van North American Aviation, is die T-6 onder 'n hele paar verskillende benamings bekend, afhangende van die model en die funksie in 'n lugmag. Die United States Army Air Corps (USAAC) en USAAF verwys na dit as die AT-6, die Amerikaanse Vloot as die SNJ, en die Britse Statebond se lugmagte (ook in Suid-Afrika) as die Harvard, die naam waaronder dit die beste bekend is buite die VSA. Na 1962 het die Amerikaanse magte dit aangewys as die T-6. 

Dit is 'n gewilde versamelaarsvliegtuig wat gebruik word vir lugdemonstrasies en statiese uitstallings. Dit is ook vele keer gebruik om die Japannese Mitsubishi A6M Zero na te boots in films wat die Tweede Wêreldoorlog in die Stille Oseaan uitbeeld.


</doc>
<doc id="92655" url="https://af.wikipedia.org/wiki?curid=92655" title="Eienaam">
Eienaam

'n Eienaam is die naam van 'n persoon of plek, soos Daniël of Gauteng. Eiename is spesifieke naamwoorde wat altyd met 'n hoofletter geskryf word en gebruik word om iemand of iets unieks te identifiseer.

Eiename onderskei hulle van selfstandige naamwoorde (spesifiek soortname) deurdat hulle: 


Daar is baie verskillende tipes eiename: vanne, voorname, byname, toename (name wat 'n beskrywende element bygevoeg kry), name van bevolkingsgroepe, taalbenamings, geografiese name, straatname, geologiese tydperke, maand- en dagname, name vir geskiedkundige gebeurtenisse ensovoorts. Hier is 'n paar voorbeelde: 


Benewens eiename wat net uit een woord bestaan (Johan, Vrystaat), kan 'n eienaam ook uit twee of meer dele bestaan wat met hoof- en/of kleinletters in verskillende kombinasies geskryf word (Van Zyl, Dooie See, Kaap die Goeie Hoop). 'n Eienaam kan ook gevorm word deurdat twee soortname bymekaargevoeg word (Kerkstraat). Indien 'n eienaamverbinding as geheel aan die vereistes van eiename voldoen, tree die verbinding as eienaam op. So nie tree die verbinding as soortnaam op. 

Daar kan tussen die volgende tipes eienaamverbindings onderskei word: 



Soortname wat as eiename of as dele van meerledige eiename optree, kry aanvangshoofletters:



Eiename wat as soortname optree, behou gewoonlik die hoofletters van hul eienaamekwivalente.


'n Eienaamverbleking begin gewoonlik met 'n kleinletter: 



Eiename uit die Afrikatale behou in Afrikaans die spelling en skryfwyse wat hulle in die brontaal het, behalwe dat die klasvoorvoegsel gewoonlik weggelaat word. 


Soms kan 'n selfstandige naamwoord van 'n eienaam afgelei wees, maar dan verloor dit sy hoofletter. 'n Goeie voorbeeld is die lugskip "zeppelin" wat na 'n persoon "Zeppelin" genoem is: die Duitse graaf Ferdinand von Zeppelin. In Duits is die reëls nogtans anders. Daar word alle selfstandige naamwoorde met 'n hoofletter geskryf en heet die lugskip ook "Zeppelin".


Afrikaanse woordelys en spelreëls, 2017.

</doc>
<doc id="92656" url="https://af.wikipedia.org/wiki?curid=92656" title="Mid-oseaniese rif">
Mid-oseaniese rif

'n Mid-oseaniese rif (of "middel-oseaniese rif" of "middel-oseaanrif") is 'n algemene term vir 'n onderwater bergstelsel wat bestaan ​​uit verskeie bergreekse, tipies met 'n vallei bekend as 'n kloof wat langs die ruggraat loop, wat gevorm word deur plaattektoniek.

Verskillende mid-oseaniese riwwe sluit in:



</doc>
<doc id="92657" url="https://af.wikipedia.org/wiki?curid=92657" title="Dagen H">
Dagen H

Dagen H (H-dag), deesdae "Högertrafikomläggningen" ("Die regterverkeersomskakeling") genoem, was die dag 3 September 1967, waarop al die motorverkeer op Swede se paaie oorgeskakel het om aan die regterkant van die pad te ry. Die "H" staan ​​vir "Högertrafik", die Sweedse woord vir "regterkantse verkeer".

Al Swede se nabye bure het reeds aan die regterkant gery (insluitend Noorweë en Finland, waaraan Swede grens). Die meeste Swede het ook linkerstuurweergawes (LHD) van hul voertuie bestuur. Dit het tot baie kop-aan-kop botsings gelei, wanneer verbygesteek is op die smal tweelaanpaaie, wat algemeen in Swede voorkom as gevolg van sy lae bevolkingsdigtheid en lae verkeersvlakke. Nietemin was die voorgestelde verandering baie ongewild, en is daar herhaaldelik daaroor gestem in die vorige veertig jaar. In 'n 1955-referendum het 83 persent van die publiek daarvoor gestem om bestuur aan die linkerkant te behou. 
In 1963 het die Riksdag (parlement) egter die verandering goedgekeur, en het die Statens Högertrafikkommission ("staats-regterhand-verkeerskommissie") tot stand gekom om daaroor toesig te hou. Daar is toe afgeskop met 'n vier-jaar onderrigprogram van die breë publiek, ook met behulp van sielkundiges. Die veldtog het die bemarking en vertoon van die Dagen H-logo oral op verskeie herdenkingsitems, insluitende melkkartonne, manskortbroeke en vroue-onderklere behels. Die Sweedse televisie het selfs 'n wedstryd vir liedjies oor die verandering uitgeskryf; die weninskrywing was "Hou aan die regterkant, Svensson" deur Die Telstars. 

Soos Dagen H nader gekom het, is elke kruising toegerus met 'n ekstra stel pale met verkeersligte en -tekens in swart plastieksakke toegedraai. Vroeg op die oggend van Dagen H het werkers die strate ingevaar om die swart plastiek te verwyder, sodat motoriste kon oorskakel na die nuwe "regs-ry". Net so is 'n parallelle stel lyne op die paaie met wit verf geverf, en daarna met 'n swart band bedek. Voor Dagen H het die Sweedse paaie geel lyne gebruik.


</doc>
<doc id="92660" url="https://af.wikipedia.org/wiki?curid=92660" title="Klas GMA Garratt-stoomlokomotief">
Klas GMA Garratt-stoomlokomotief

Die Klas GMA Garratt-stoomlokomotief is 'n tipe stoomlokomotief wat deur die Suid-Afrikaanse Spoorweë gebruik is op 60-pond spoorlyne en 'n 150 stuks van die lokomotiewe is afgelewer van 1954 tot 1956. Daar was een subklas. Drie verskillende maatskappye het die lokomotiewe gebou naamlik: "Beyer, Peacock and Company", "North British Locomotive Company" en "Henschel & Son". Klas GMA kon 11.8 ton steenkool en 1 650 gelling water dra terwyl Klas GMAM 14.2 ton steenkool en 2 100 gelling water kon dra. Die lokomotief was toegerus met Walschaerts-klepratwerk.


</doc>
<doc id="92661" url="https://af.wikipedia.org/wiki?curid=92661" title="Chlooramfenikol">
Chlooramfenikol

Chlooramfenikol is 'n antibiotikum wat nuttig is in die behandeling van 'n aantal bakteriële infeksies. Dit is 'n bakteriostatiese middel wat beskikbaar is sedert 1949. Dit word beskou as 'n prototipiese breëspektrum antibiotikum, saam met die tetrasikliene. Dit is beide goedkoop en maklik om te vervaardig, en is dikwels die antibiotikum van keuse in die ontwikkelende wêreld.

Chlooramfenikol, ook bekend as chlornitromisien, is doeltreffend teen 'n wye verskeidenheid van gram-positiewe en gram-negatiewe bakterieë, insluitend die meeste anaerobiese organismes. As gevolg van weerstandigheid en veiligheidskommernis, is dit nie meer 'n eerste-lyn middel vir enige infeksie in ontwikkelde lande nie, met die noemenswaardige uitsondering van die topikale behandeling van bakteriële konjunktivitis ('n ooginfeksie). Nogtans het die globale probleem van die vordering van bakteriële weerstand teen nuwe middels gelei tot hernieude belangstelling in die gebruik daarvan. In lae-inkomste lande word chlooramfenikol steeds wyd gebruik omrede dit goedkoop en geredelik beskikbaar is.

Die ernstigste nadelige uitwerking wat verband hou met chlooramfenikolbehandeling is beenmurgtoksisiteit, wat kan voorkom in twee afsonderlike vorms: beenmurgonderdrukking, wat 'n direkte giftige uitwerking van die middel is, en gewoonlik omkeerbaar is, en aplastiese anemie, wat eienaardig is (skaars, onvoorspelbaar, en wat nie verwant is aan die dosis nie) en in die algemeen noodlottige is.

Gebruik van binneaarse chlooramfenikol hou ook verband met 'n grys baba-sindroom, 'n verskynsel as gevolg van pasgebore babas se onvermoë om chlooramfenikol te metaboliseer in die liggaam. Ander minder ernstige reaksies sluit in koors, veluitslag, hoofpyn en verwarring. Voorskrifgebruik word gewoonlik geassosieer met die monitering van 'n pasiënt se volle bloedtelling. Die middel behoort gestaak te word met die voorkoms van retikulositopenia, leukopenie, trombositopenie, anemie, of enige ander abnormale bloedbevindings toe te skryf aan chlooramfenikol.

Dit is op die Wêreldgesondheidsorganisasie se lys van noodsaaklike medisyne, 'n lys van die belangrikste medikasie wat nodig is in 'n basiese gesondheidstelsel.


</doc>
<doc id="92665" url="https://af.wikipedia.org/wiki?curid=92665" title="Frans I van Frankryk">
Frans I van Frankryk

Frans I (12 September 1494 – 31 Maart 1547) is in 1515 in Reims tot koning van Frankryk gekroon en regeer tot sy dood in 1547. 

Frans I is op 12 September 1494 in Cognac gebore. Hy was die enigste seun van Karel van Angoulême en Louise van Savoye. Hy behoort tot die bloedlyn Valois-Angoulême van die Huis Valois.

Op 18 Mei 1514 trou hy met Claude van Frankryk. Sewe kinders is uit die huwelike gebore. Twee kinders sterf voor 8-jarige ouderdom en 'n verdere twee sterf tussen 18 en 23 jaar. Die wat volwassenheid bereik het is:

Hy is op 31 Maart 1547 in die Kasteel van Rambouillet oorlede en is in die Katedraal van Saint-Denis begrawe.


</doc>
<doc id="92667" url="https://af.wikipedia.org/wiki?curid=92667" title="Oslo-lughawe">
Oslo-lughawe

Oslo-lughawe (Noors: Oslo Lufthavn; IATA: OSL, ICAO: ENGM, oorspronklik bekend as Lughawe Oslo-Gardermoen) is die grootste lughawe in Noorweë wat sowat 45 km noord van Oslo in Gardermoen, 'n buurt in die munisipaliteit Ullensaker, geleë is. Die lughawe is op 8 Oktober 1998 geopen – een dag nadat Oslo se vroeëre internasionale lughawe, Fornebu in Bærum, sy deure gesluit het. Die lughawe word deur "Oslo Lufthavn AS" bestuur, met uitsondering van die militêre deel wat deur die Noorse Lugmag ("Luftforsvaret") beheer word.
Oslo-lughawe - een van die modernstes in Europa wat daarnaas deur die "Association of European Airlines" ook reeds vier keer as die mees stiptelike Europese lughawe aangewys is - is nie net die belangrikste spilpunt vir internasionale lugverkeer na en vanaf Noorweë nie, maar met naastenby 27,5 miljoen passasiers, wat in 2017 gehanteer is, ook die tweede grootste lughawe in Noord-Europa na Kopenhagen-lughawe. In vergelyking met ander Skandinawiese lughawens het Oslo-lughawe die meeste passasiers op binnelandse vlugte gehanteer (naastenby 10,5 miljoen in 2013), terwyl dit met 12,5 miljoen internasionale passasiers in dié jaar die vierde belangrikste Noord-Europese lughawe ná Kopenhagen, Stockholm-Arlanda en Helsinki-Vantaa was.

Die lughawe dien as spilpunt vir "Norwegian Air Shuttle", "SAS" en "Widerøe". Saam met ander lugrederye bied hierdie drie lugdienste vlugte op sowat 30 binnelandse en 110 internasionale roetes. Alhoewel Oslo-lughawe se roetenetwerk tans hoofsaaklik Europese bestemmings insluit, is daar ook regstreekse vlugte na enkele Asiatiese, Noord-Afrikaanse en Noord-Amerikaanse stede aan.

Die lughawe beskik oor twee aanloop- en landingsbane met 'n lengte van respektiewelik 3 600 m en 2 950 m. Om die lughawe se kapasiteit te vergroot, is in 2011 met die bou van 'n nuwe terminaal begin. Die eerste boufase, wat Oslo-lughawe se kapasiteit tot jaarliks 28 miljoen passasiers vergroot, is in 2017 voltooi. Ná 'n verdere boufase sal die lughawe vanaf 2020 sowat 35 miljoen passasiers per jaar kan hanteer.


</doc>
<doc id="92668" url="https://af.wikipedia.org/wiki?curid=92668" title="José P. Laurel">
José P. Laurel

José Paciano Laurel y García (9 Maart 1891 – 6 November 1959) was van 1943 tot 1945 die president van die Tweede Filippynse Republiek, tydens die Japanse besetting gewees. Sedert die administrasie van president Diosdado Macapagal (1961–1965) is Laurel as 'n wettige president van die Filippyne erken.


</doc>
<doc id="92669" url="https://af.wikipedia.org/wiki?curid=92669" title="Danny Teeson">
Danny Teeson

Daniel "Danny" Teeson is 'n Engelse akteur, sanger, danser en komediant. Hy is veral bekend vir sy rol as "Mr. Six" in die "Six Flags"-advertensies.

Teeson is op 27 Mei 1975 in die Verenigde Koninkryk gebore.



</doc>
<doc id="92670" url="https://af.wikipedia.org/wiki?curid=92670" title="Charlie Adler">
Charlie Adler

Charles Michael "Charlie" Adler (gebore 2 Oktober 1956) is 'n Amerikaanse akteur en komediant. Hy is bekend vir sy rolle in die rolprente "Transformers" (2007), "Transformers: Revenge of the Fallen" (2009), en "Transformers: Dark of the Moon" (2011), en in die televisiereeks "Sonic the Hedgehog" (1993).

Charlie Adler is op 2 Oktober 1956 in Paterson, New Jersey in die Verenigde State van Amerika gebore.







</doc>
<doc id="92671" url="https://af.wikipedia.org/wiki?curid=92671" title="Trekduif">
Trekduif

Die trekduif ("Ectopistes migratorius") was 'n spesie van duiwe wat in groot getalle oor die kontinent van Noord-Amerika voorgekom het.

Volgens skatting was daar ten minste 3 tot 5 miljard van hierdie duiwe in Noord-Amerika toe die Europese setlaars daar aangeland het. Hulle het dikwels op onreëlmatige tye in groot swerms oor die kontinent gevlieg. In 1866 het die oortog van so 'n swerm in Ontario ten minste 14 uur lank geduur. Die swerm moes meer as 'n miljard duiwe bevat het.

Ondanks die groot getalle het hierdie duiwe later uitgesterf. Daar is genadeloos op hulle gejag en ontbossing het tot 'n verlies aan habitat gelei.

By 'n bepaalde broeikolonie in Michigan is daar in 1874 sowat 25 000 duiwe per dag afgemaai. In die jare tagtig van die negentiende eeu was dit duidelik dat die voëls deur uitsterwing bedreig word. Op 1 September 1914 sterf die laaste duif, genaamd Martha, in die Cincinnati Diere- en Botaniese Tuin.




</doc>
<doc id="92672" url="https://af.wikipedia.org/wiki?curid=92672" title="Natriumhidroksied">
Natriumhidroksied

Natriumhidroksied se chemiese formule is NaOH en word ook in leketaal bytsoda genoem. Natriumhidroksied is 'n anorganiese verbinding. Hierdie hidroksied is goed oplosbaar in water en vorm 'n sterk basis.


</doc>
<doc id="92673" url="https://af.wikipedia.org/wiki?curid=92673" title="Potas">
Potas

Potas (pot-as) is enige van verskeie ontginde en vervaardigde soute wat kalium in wateroplosbare vorm bevat. Die naam is afgelei van "pot as", wat verwys na aanleg-as wat in 'n pot water geweek is, wat die primêre manier was om die produk te vervaardiging voor die industriële era. Die Engelse woord "potassium" is afgelei van "potash".
Vandag, word potas wêreldwyd geproduseer in hoeveelhede van meer as 30 miljoen ton per jaar, meestal vir die gebruik in kunsmis.


</doc>
<doc id="92675" url="https://af.wikipedia.org/wiki?curid=92675" title="Kaliumhidroksied">
Kaliumhidroksied

Kaliumhidroksied se chemiese formule is KOH en word ook bytpotas in leketaal genoem. Hierdie hidroksied is 'n sterke basis en goed oplosbaar in water.



</doc>
<doc id="92677" url="https://af.wikipedia.org/wiki?curid=92677" title="Rigoletto">
Rigoletto

Rigoletto is 'n opera in drie bedrywe deur Giuseppe Verdi. Die Italiaanse libretto is deur Francesco Maria Piave geskryf, en is gebaseer op die toneelstuk "Le roi s'amuse" deur Victor Hugo. Oostenrykse sensors het destyds nog beheer oor die noord-Italiaanse teaters uitgeoefen, en het ernstige besware daaroor gehad. Nogtans kon die opera 'n triomfantelike premiere beleef by die La Fenice-operahuis in Venesië op 11 Maart 1851.

Dit word algemeen beskou as die eerste van die opera-meesterstukke wat Verdi se middel- tot laat-loopbaan sou oplewer. Die tragiese verhaal wentel om die wellustige Hertog van Mantua, sy boggelrug-hofnar Rigoletto, en Rigoletto se aanvallige dogter Gilda. Die opera se oorspronklike titel, "La maledizione" (Die vloek), verwys na die vervloeking van die hertog en Rigoletto deur 'n howeling wie se dogter deur die hertog verlei is ná Rigoletto se aanmoediging. Die vloek tree in werking wanneer Rigoletto se dogter Gilda op die hertog verlief raak en haar lewe opoffer om hom te red van die sluipmoordenaars wat deur haar vader gehuur is.




</doc>
<doc id="92678" url="https://af.wikipedia.org/wiki?curid=92678" title="Ruimtependeltuig Enterprise">
Ruimtependeltuig Enterprise

Ruimtependeltuig Enterprise (NASA-kenteken: OV-101) was NASA se eerste ruimtependeltuig. Dit is gebou vir NASA as deel van die Ruimtependeltuigprogram om toetsvlugte in die atmosfeer uit te voer. Dit is gebou sonder enjins of 'n funksionele hitteskild en was dus nie in staat om na die ruimte te reis nie. Dit is onthul op 17 September 1976.




</doc>
<doc id="92680" url="https://af.wikipedia.org/wiki?curid=92680" title="Politieke teoretikus">
Politieke teoretikus

'n Politieke teoretikus is iemand wat bemoeid is met die samestelling of evaluering van politieke teorie, insluitend politieke filosofie. Teoretici kan akademici of onafhanklike geleerdes wees.




</doc>
<doc id="92681" url="https://af.wikipedia.org/wiki?curid=92681" title="Klas 35-diesellokomotief">
Klas 35-diesellokomotief

Klas 35 is 'n tipe diesellokomotief - tegnies 'n diesel-elektriese lokomotief - wat deur die Suid-Afrikaanse Spoorweë op sylyne in Suid-Afrika gebruik word. Dit is 'n "Co-Co" (twee drie-as draaistelle met 'n elektriese motor elk per as) ontwerp. Die 35-000 en 35-400 reekse is deur "General Electric" gebou tussen 1972 en 1976. Die eerste reeks is ingevoer en die laaste reeks in Suid-Afrika gebou. Hulle is toegerus met 'n vierslag-V8-turboaangedrewe en na-verkoelde dieselenjin wat 'n gelykstroomgenerator aandryf en ses traksiemotors wat op die aste geïnstalleer is. 

Die 35-200 en 35-600 reekse is deur "General Motors (EMD)" tussen 1974 en 1976 gebou. Die eerste 25 is ingevoer en die res in Suid-Afrika gebou. Hulle is toegerus met tweeslag-V8-turboaangedrewe en na-verkoelde dieselenjins wat 'n gelykstroomgenerator aandryf en ses traksiemotors wat op die aste geïnstalleer is.

Al die lokomotiewe in die klas beskik oor dinamiese remme. 


</doc>
<doc id="92686" url="https://af.wikipedia.org/wiki?curid=92686" title="Cesar Romero">
Cesar Romero

Cesar Romero (15 Februarie, 1907 – 1 Januarie, 1994) was 'n Amerikaanse akteur en komediant van Kubaanse afkoms. Romero maak sy debuut as akteur in 1933 as Tony Rico in die rolprent "The Shadow Laughs" en speel vervolgens in meer as honderd ander films. Daarnaas het hy ook rolle in verskeie TV-reekse vertolk, onder andere as die ""Joker"" in Batman. Hy is in 1963 vir 'n Golden Globe genomineer vir sy rol as Robert Swan in die komedie "If a Man Answers". In 1960 word 'n ster vir hom op die "Hollywood Walk of Fame" aangebring.

Cesar Julio Romero, Jr. is op 15 Februarie 1907 in New York Stad gebore. Hy het nooit getrou nie. Romero is op 1 Januarie 1994 in Santa Monica, Kalifornië aan brongitis en longontsteking oorlede. Hy was 86 jaar oud.



</doc>
<doc id="92687" url="https://af.wikipedia.org/wiki?curid=92687" title="Burgess Meredith">
Burgess Meredith

Oliver Burgess Meredith was 'n Amerikaanse akteur en komediant. Hy is bekend vir sy rol as "The Penguin" in die TV-reeks Batman (1960's) en as Mickey Goldmill in sommige van die Rocky-rolprente. Hy het twee Saturn-pryse (in 1978 en in 1981) en verskeie Emmy-pryse oor sy loopbaan ontvang.

Meredith is op 16 November 1907 in Cleveland, Ohio gebore en studeer aan die Hoosac Skool en die Amherst Kollege. Hy trou in 1933 met Helen Derby, maar skei van haar in 1935. In 1936 trou hy met Margaret Perry, maar skei weer in 1938. Hy was ook van 1944 tot 1949 met Paulette Goddard getroud. Daarna trou hy 'n laaste keer in 1950 met Kaja Sundsten. Hy is op 9 September 1997 op 89-jarige ouderdom in Malibu, Kalifornië aan Alzheimer en melanoom oorlede.


</doc>
<doc id="92688" url="https://af.wikipedia.org/wiki?curid=92688" title="Wilton House">
Wilton House

Wilton House is 'n Engelse "country house" (herehuis) naby Salisbury in Wiltshire. Die huis dien sedert meer as 400 jaar as die landelike setel van die grawe van Pembroke.

Die eerste gedokumenteerde gebou op die terrein van Wilton House was 'n klooster wat omstreeks 871 deur koning Egbert van Wessex gestig is. Danksy die vrygewigheid van koning Alfred die Grote, wat landerye aan die klooster geskenk het, het dit later welvarend en invloedryk geword. Toe die klooster gedurende die regentskap van koning Hendrik VIII ontbind is, was sy invloed en welvaart al besig om te kwyn. Nadat die Kroon beslag op die abdy gelê het, het koning Hendrik dit in 1544 saam met sy landerye aan William Herbert, 1ste graaf van Pembroke geskenk.


</doc>
<doc id="92689" url="https://af.wikipedia.org/wiki?curid=92689" title="Demokritos">
Demokritos

Demokritos (Grieks: Δημόκριτος, "Dēmókritos"; ) was 'n invloedryke antieke Griekse geleerde, voor-Sokratiese filosoof, astronoom en reisiger. Hy word hoofsaaklik onthou vir sy formulering van 'n atomiese teorie van die heelal, en staan algemeen bekend as die "laggende filosoof".

Demokritos is om en by 460 v.C. in Abdera, Thrakië gebore. Sy presiese bydraes is kwalik onderskeibaar van dié van sy mentor Leukippos, aangesien hulle in tekste dikwels oor dieselde kam geskeer word. Spekulasie oor atome, wat aan Leukippos ontleen is, openbaar in sommige se oordeel 'n vlietende ooreenkoms met die negentiende-eeuse begrip van atomiese struktuur, sodat Demokritos beskou word as meer van 'n wetenskaplike as ander Griekse filosowe; hulle idees het egter op wyd-uiteenlopende grondslae berus. Demokritos is grootliks verontagsaam in antieke Athene, maar was nietemin goed bekend by die ander noordgebore filosoof, Aristoteles. Daar is vertel dat Plato so 'n groot afkeur in hom gehad het dat hy gewens het om al sy boeke te verbrand. Deur baie word Demokritos geag as die "vader van moderne wetenskap".


</doc>
<doc id="92691" url="https://af.wikipedia.org/wiki?curid=92691" title="Frank Gorshin">
Frank Gorshin

Franklin John "Frank" Gorshin, Jr. was 'n Amerikaanse akteur en komediant. Hy is veral bekend vir sy rol as die "Riddler" in die Batman-reeks op TV.

Gorshin is op 5 April 1933 in Pittsburgh, Pennsilvanië gebore en studeer aan die Peabody Hoërskool en die Carnegie Mellon Universiteit. Hy was van 1957 tot sy dood met Christina Randazzo getroud. Hulle het een seun, Mitchell Gorshin, gehad. Gorshin is op 17 Mei 2005 op 72-jarige ouderdom in Burbank, Kalifornië aan longkanker oorlede.


</doc>
<doc id="92692" url="https://af.wikipedia.org/wiki?curid=92692" title="NUM">
NUM

Die National Union of Mineworkers (NUM) is 'n vakbond in Suid-Afrika. Die vakbond is in 1982 gestig en het vinnig gegroei. In 1983 bekom hulle bedingingsmagte in die Kamer van Mynwese. Met 'n lidmaatskap van 300 000 is dit die grootste filiaal van COSATU. 

NUM het in die 1980's 'n suksesvolle veldtog geloods om 'n einde aan werkreservering te bring, 'n stelsel wat sekere werke aan blankes toevertrou het.

NUM is internasionaal met die ""International Federation of Chemical, Energy, Mine and General Workers' Unions"" geaffilieer.

Op 4 Desember 2007 het die unie 'n staking uitgeroep om teen gevaarlike werksomstandighede in Suid-Afrikaanse myne te protesteer. Die staking is aangespoor deur 'n styging in sterftes van 2006 na 2007, ten spyte van die regering se plan in Oktober om sterftes te verminder. Minder as 5% van die mynwerkers het op dié dag vir werk opgedaag.



</doc>
<doc id="92699" url="https://af.wikipedia.org/wiki?curid=92699" title="Viking 2">
Viking 2

Viking 2 was 'n ruimtesending om die planeet Mars te verken. Die sending was deel van die Amerikaanse Viking-program. Net soos die "Viking 1", bestaan die ruimtetuig uit 'n wenteltuig en 'n lander.
Die Viking 2 is op 9 September 1975 met behulp van 'n Titan IIIE-vuurpyl gelanseer. Op 7 Augustus 1976 bereik dit die planeet Mars. Op 3 September 1976 stryk die tuig se lander op die planeet neer. Die gebied waar die Viking 2 geland het staan as die "Utopia Planitia" (22:58 UTC, MSD 36500 00:34 AMT, 3 Mesha 195 Darische) bekend.

Die Viking 2 se wenteltuig vlieg tot 22 kilometer van die maan Deimos en neem skerp foto's van die kleinste van die twee mane van Mars.


</doc>
<doc id="92700" url="https://af.wikipedia.org/wiki?curid=92700" title="Klas GB Garratt-stoomlokomotief">
Klas GB Garratt-stoomlokomotief

Die Klas GB Garratt-stoomlokomotief is 'n tipe stoomlokomotief wat deur die Suid-Afrikaanse Spoorweë gebruik is. Aanvanklik was 'n eksperimentele lokomotief verskaf deur "Beyer, Peacock and Company". Tesame met Klas GA is dit die eerste Garratt-lokomotiewe wat gebou is vir werking op die "Kaapse Spoor". Hierdie lokomotief is in diens gestel in Junie 1921 op die KwaZulu-Natal-suidkus spoorlyne. Teen 1924 is 'n verdere ses in diens gestel wat toegerus was met Walschaerts-klepratwerk. Hulle is laaste gebruik op die Aliwal-Noord - Barkly-Oosspoorlyn totdat hulle in 1967 uit diens gestel is.


</doc>
<doc id="92701" url="https://af.wikipedia.org/wiki?curid=92701" title="Ardingly">
Ardingly

Ardingly (uitgespreek / ɑrdɪŋlaɪ / AR-ding-lye) is 'n dorp en die burgerlike nedersetting in die ""High Weald Area of Outstanding Natural Beauty"" (buitengewone natuurskoonheid) ongeveer 5.6 km noord van Haywards Heath in die Middel-Sussex-distrik van die historiese Wes-Sussex, Engeland. Die dorp is ongeveer 53 km suid van Londen, 10 km suid-suidwes van Oos-Grinstead, 10.5 km suidoos van Crawley, 23 km noord van Brighton en 53 km oos-noordoos van die landelike dorp van Hester.

Daar is in 1396 melding gemaak van 'n plek gespel as Ertlyngeleghe, wat kan verwys na Ardingly.

Die dorp is op die B2028 pad. Die nedersetting het 'n oppervlakte van 1 608 hektaar (3 974 akker). Die 2001-sensus het 1 833 mense in 627 huishoudings aangeteken, van wie 830 ekonomies aktief was.

Ardingly het 'n lae-frekwensie busdiens na die nabygeleë dorpe van Haywards Heath en Crawley.

Ardingly-stasie is op 1 Oktober 1864 geopen deur die ""London, Brighton and South Coast Railway"". ""Southern Railway"" het die lyn geëlektrifiseer in die 1930's, maar British Rail sluit die lyn en die stasie vir passasierstreine in 1963. Die goederewerf en verbinding met die lyn bly oop as 'n "ARC Aggregates"-terminaal. Die nabygeleë ""Bluebell Railway"" is die eienaar van die voormalige spoorweg tussen Ardingly en Horsted Keynes, en het 'n langtermyn strewe om die spoorlyn te heropen.



</doc>
<doc id="92704" url="https://af.wikipedia.org/wiki?curid=92704" title="Klas GA Garratt-stoomlokomotief">
Klas GA Garratt-stoomlokomotief

Die Klas GA Garratt-stoomlokomotief is 'n tipe stoomlokomotief wat deur die Suid-Afrikaanse Spoorweë gebruik is. Hierdie lokomotief is in 1914 by Beyer, Peacock and Company bestel maar as gevolg van die Eerste Wêreldoorlog eers teen 1920 afgelewer en in 1921 in diens gestel. Tesame met Klas GB was dit die eerste Garratt-lokomotiewe wat gebou is vir werking op die Kaapspoorwydte. Daar was slegs een lokomotief bestel omrede die Garratt-beginsel nog nuut vir SAS&H was. Die lokomotief is toegerus met Walschaerts-klepratwerk. 

Toetse wat gedoen is tussen dié klas en die Klas MH Mallet het bewys dat die Garratts beter is en geen verdere Mallets is bestel nie. Die lokomotief het vir die grootste gedeelte van sy leeftyd op die Van Reenenspas diens gedoen totdat dit in 1938 weens 'n gekraakte raam onttrek is.


</doc>
<doc id="92712" url="https://af.wikipedia.org/wiki?curid=92712" title="Klas GC Garratt-stoomlokomotief">
Klas GC Garratt-stoomlokomotief

Die Klas GC Garratt-stoomlokomotief is 'n tipe stoomlokomotief wat deur die Suid-Afrikaanse Spoorweë gebruik is. Hierdie klas is 'n groter en swaarder verdere ontwikkeling van Klas GB. Hulle is ook ontwerp om op die taklyne te werk. Die lokomotiewe is verskaf deur "Beyer, Peacock and Company". Die klas is toegerus met Walschaerts-klepratwerk en 'n Belpaire stoomketel. Hulle het aanvanklik diens gedoen aan die suidkus van KwaZulu-Natal en is in 1962 uit diens gestel. Dié klas het amper net soos die Klas GK Garratts gelyk.


</doc>
<doc id="92713" url="https://af.wikipedia.org/wiki?curid=92713" title="Giovanni Battista Riccioli">
Giovanni Battista Riccioli

Giovanni Battista Riccioli (17 April 1598 – 25 Junie 1671) was 'n Italiaanse astronoom en 'n Katolieke priester in die Jesuïete-orde. Hy is onder meer bekend vir sy eksperimente met slingergewigte en vallende liggame, vir sy bespreking van 126 argumente rakende die beweging van die aarde, en vir die bekendstelling van die huidige skema vir lunêre nomenklatuur.

Riccioli is gebore in Ferrara, Italië. Hy is opgeneem in die Jesuïete op 6 Oktober 1614. Na afhandeling van sy novisiaat, het hy sy studies in geesteswetenskappe in 1616 opgeneem, aanvanklik te Ferrara, en daarna te Piacenza.

Van 1620 tot 1628 het hy filosofie en teologie studeer by die Kollege van Parma. Die Parmese Jesuïete het 'n volgehoue eksperimenteringsprogram gehad, onder meer met vallende liggame. Een van die bekendste Italiaanse Jesuïete van die tyd, Giuseppe Biancani (1565–1624), was 'n dosent te Parma toe Riccioli daar ingeskryf het. Riccioli vermeld Biancani met dankbaarheid en admirasie. Biacani was ontvanklik vir nuwe astronomiese idees soos die bestaan van maanberge en die veranderlike aard van die hemele, en was 'n medewerker van die Jesuïet-astronoom Christoph Scheiner (1573–1650) tydens sy sonvlekwaarnemings.

Teen 1628 kon Riccioli sy studies afhandel, en is geordineer. Hy het aansoek gedoen om sendingwerk te verrig, maar sy aansoek is afgekeur. In stede is hy toegewys aan 'n dosentepos in Parma. Daar het hy onderrig in logika, fisika en metafisika gegee van 1629 tot 1632, en sekere eksperimente uitgevoer met vallende liggame en slingergewigte. In 1632 is hy opgeneem in 'n werkgroep gelas met die vorming van jonger Jesuïete. Hy het die 1633-1634 akademiese jaar in Mantua deurgebring, waar hy en Niccolo Cabeo (1576–1650) met verdere slingergewig-studies gemoeid was. In 1635 was hy terug in Parma, waar hy klasse in teologie gegee het en ook sy eerste belangrike waarnemings van die maan gemaak het. In 1636 is hy na Bologna gestuur om as professor in teologie op te tree.

Riccioli het homself as 'n teoloog beskryf, maar wel een met 'n sterk en volgehoue belangstelling in astronomie sedert sy studentedae, toe Biancani sy mentor was. Hy het opgemerk dat baie Jesuïte teoloë was, maar slegs enkeles onder hulle astronome. Hy het verder verduidelik dat toe die geesdrif vir astronomie eers by hom posgevat het, dit nooit geblus kon word nie, sodat hy oplaas meer toegewyd aan astronomie as teologie was. Eindelik sou sy opsieners in die Jesuïete-orde hom amptelik aan die taak van astronomiese navorsing toewys, maar hy het nietemin nie opgehou om ook teologiese geskrifte voort te bring nie.

Riccioli het 'n astronomiese observatorium opgerig in Bologna by die Kollege van Sint Lucia, wat met baie instrumente vir astronomiese waarnemings toegerus was, insluitend teleskope, kwadrante, sekstante en ander tradisionele apparatuur. Riccioli se navorsing was nie tot astronomie beperk nie, maar het ook fisika, rekenkunde, meetkunde, optika, gnomonika, geografie en chronologie ingesluit. Hy het met ander saamgewerk, insluitend ander Jesuïete, waaronder die gesiene Grimaldi (1618–1663) in Bologna. Hy het ook uitgebreide korrespondensie gevoer met persone wat sy belangstellings gedeel het, insluitend Hevelius, Huygens, Cassini en Kircher.

Koning Lodewyk XIV het aan hom 'n prys toegeken in erkenning van sy aktiwiteite en die relevansie daarvan in die eietydse kultuur, en Riccioli sou tot sy dood voortgaan om geskrifte oor astronomie en teologie te publiseer. Hy is op die ouderdom van 73 jaar in Bologna oorlede.


</doc>
<doc id="92716" url="https://af.wikipedia.org/wiki?curid=92716" title="Klas GCA Garratt-stoomlokomotief">
Klas GCA Garratt-stoomlokomotief

Die Klas GCA Garratt-stoomlokomotief is 'n tipe stoomlokomotief wat deur die Suid-Afrikaanse Spoorweë gebruik is. Hierdie klas was in 1927 tot 1928 deur "Friedrich Krupp AG" tot dieselfde spesifikasie as Klas GC gebou. Hulle het egter slegs dieselfde gelyk met verskillende konstruksies. Daar is 39 lokomotiewe afgelewer. Hulle het meestal in KwaZulu-Natal rondom Durban, die Suidkus, Pietermaritzburg op die Donnybrook-Underberg en Greytown-Mount Alida sylyne gewerk. 'n Paar het ook op die Nelspruit-Graskop lyn diens gedoen. Hulle is almal in 1975 uit diens onttrek.


</doc>
<doc id="92717" url="https://af.wikipedia.org/wiki?curid=92717" title="Klas GD Garratt-stoomlokomotief">
Klas GD Garratt-stoomlokomotief

Die Klas GD Garratt-stoomlokomotief is 'n tipe stoomlokomotief wat deur die Suid-Afrikaanse Spoorweë gebruik is. Hierdie klas is van 1925 tot 1926 deur "Beyer, Peacock and Company" gebou en 14 lokomotiewe is in diens gestel. Die klas was sterker en swaarder as Klas GC. Die lokomotiewe is toegerus met 'n Belpaire-vuurkas en Walschaerts-klepratwerk. Hulle het meestal op KwaZulu-Natal se Noordkus en die Pietermaritzburg-Franklinlyn diens gedoen. 'n Paar het op die Kaapstad-Caledonlyn gewerk en later het die meeste die Montagupas bedien. Hulle is almal in 1967 uit diens onttrek.


</doc>
<doc id="92719" url="https://af.wikipedia.org/wiki?curid=92719" title="Klas GDA Garratt-stoomlokomotief">
Klas GDA Garratt-stoomlokomotief

Die Klas GDA Garratt-stoomlokomotief is 'n tipe stoomlokomotief wat deur die Suid-Afrikaanse Spoorweë gebruik is. Hierdie klas is bestel as 'n Klas GD-spesifikasie maar was nie suksesvol nie. Slegs vyf lokomotiewe is gebou deur "Linke-Hofmann Werke, Breslau" en in diens gestel in 1929 in Kaapstad. Omrede hulle nie die diens kon lewer waarvoor hulle ontwerp was nie, is die lokomotiewe na Stanger in KwaZulu-Natal gestuur. 'n Paar is in 1970 na Port Elizabeth gestuur waar hul diens gedoen het, totdat almal uit diens onttrek is teen 1972.


</doc>
<doc id="92720" url="https://af.wikipedia.org/wiki?curid=92720" title="Klas GE Garratt-stoomlokomotief">
Klas GE Garratt-stoomlokomotief

Die Klas GE Garratt-stoomlokomotief is 'n tipe stoomlokomotief wat deur die Suid-Afrikaanse Spoorweë gebruik is op 60-pond goederelyne met 'n uitleg van . Daar was drie bestellings geplaas vir die lokomotief met "Beyer, Peacock and Company". Die eerste bestelling van ses is in 1925 afgelewer; hulle was in wese 'n vergroting van die Klas GD. 

Die tweede bestelling van 10 is in 1926 geplaas, hulle was feitlik identies aan die eerste bestelling behalwe vir die steenkoolbunker en watertenk wat verander is.

Die derde bestelling vir twee lokomotiewe is in 1931 geplaas. Hulle het baie na die 1926 bestelling gelyk maar het 'n wyer kajuit gehad, groter silinders, wat hulle sterker gemaak het, en vele ander verbeteringe aan die stoomketel.

Die Garratt-lokomotiewe se onderskeidende kenmerk is dat hulle soos 'n "dubbele" lokomotief lyk. Vooraan die stoomketel loop nog 'n tenker, en drie of vier pare dryfwiele sit onder hierdie voorste sowel as die agterste wa. Dit het aan die eenheid beter vastrap- en trekvermoeë verskaf, veral in die Natalse Drakensberge. Al die lokomotiewe was toegerus met Walschaerts-klepratwerk.

In Suid-Afrika is hulle hoofsaaklik in die Wes-Transvaal en die noordkus van KwaZulu-Natal gebruik. 'n Paar lokomotiewe was vir 'n kort tydperk op die Outeniekwa Spoorwegpas gebruik.


</doc>
<doc id="92723" url="https://af.wikipedia.org/wiki?curid=92723" title="Apollo 17">
Apollo 17

Apollo 17 was die laaste bemande missie in die Apollo-program van die Verenigde State, die sesde missie wat op die maan geland het en die tiende suksesvolle missie.

Lansering het om 00:33 Oostelike Standaardtyd (EST) op 7 Desember 1972 geskied, die drie bemanningslede het bestaan uit bevelvoerder Eugene Cernan, beheereenheid-vlieënier Ronald Evans en maanmodule-vlieënier Harrison Schmitt. Dit was die laaste gebruik van Apollo-hardeware vir sy oorspronklike missie; na Apollo 17 is ekstra Apollo-onderdele in die Skylab en Apollo-Sojoes-toetsprojek gebruik.

Dit was die derde "J-missie" gewees – wat 'n drie-dae-maanverblyf en uitgebreide wetenskaplike vermoë moontlik gemaak het. Dit was ook die derde en laaste missie waartydens die maankarretjie gebruik is.

Terwyl Evans om die maan gewentel het in die beheer/diensmodule (CSM), het Cernan en Schmitt net meer as drie dae op die maanoppervlak vertoef in die Taurus-Littrowvallei. Hulle het drie sessies buite die landingstuig spandeer ("moonwalks"), waartydens hulle maanmonsters versamel en wetenskaplike instrumente ontplooi het. Cernan, Evans, en Schmitt het veilig na die aarde teruggekeer op 19 Desember, na 'n sending van ongeveer 12 dae.


</doc>
<doc id="92724" url="https://af.wikipedia.org/wiki?curid=92724" title="Klas GEA Garratt-stoomlokomotief">
Klas GEA Garratt-stoomlokomotief

Die Klas GEA Garratt-stoomlokomotief is 'n tipe stoomlokomotief wat deur die Suid-Afrikaanse Spoorweë gebruik is op 60-pond goederelyne met 'n uitleg van . Die enigste ooreenkomse wat dié klas met Klas GE Garratts het, is dat beide op 60-pond spoorlyne werk en die stoomketel se dimensies feitlik dieselfde is. Hierdie klas is ontwerp deur Dr. M.M. Loubser en daar is 50 lokomotiewe gebou deur Beyer, Peacock and Company tussen 1945 en 1947. Hierdie klas is die eerste wat met die stroombelynde "Beyer, Peacock and Company"-tenks toegerus is. Al die lokomotiewe is toegerus met Walschaerts-klepratwerk. Hulle is ook die enigste na-oorlogse Garratt lokomotiewe wat nie van meganiese stokers voorsien was nie. Hulle is hoofsaaklik op die noordkus van KwaZulu-Natal, die Pietermaritzburg-Franklinlyn en die Outeniekwa Spoorwegpas gebruik. 'n Paar is vir 'n kort tydperk op die Kaapstad-Caledonlyn gebruik. Hulle is in 1976 uit diens gestel.


</doc>
<doc id="92727" url="https://af.wikipedia.org/wiki?curid=92727" title="Klas GF Garratt-stoomlokomotief">
Klas GF Garratt-stoomlokomotief

Die Klas GF Garratt-stoomlokomotief is 'n tipe stoomlokomotief wat deur die Suid-Afrikaanse Spoorweë gebruik is vir beide goedere en passasierdienste met 'n uitleg van . Die spesifikasie vir die klas was opgestel deur kol. F.R. Collins. Die eerste bestelling van 37 lokomotiewe was in 1927 afgelewer deur die Duitse maatskappy "Hanomag", gevolg deur 'n verdere 18 in 1928. Die maatskappy "Maffei" het 'n verdere 10 afgelewer later in 1928. Die lokomotiewe is toegerus met Walschaerts-klepratwerk en gebruik superverhitte stoom. Die lokomotiewe het diens gedoen in KwaZulu-Natal, die ou Transvaal, Vrystaat en die Oos-Kaap. Hulle is in 1979 uit diens gestel.


</doc>
<doc id="92732" url="https://af.wikipedia.org/wiki?curid=92732" title="Selenografie">
Selenografie

Selenografie is die studie van die oppervlakte en fisiese kenmerke van die maan. Histories was selenografiste merendeels bemoeid met die kartering en benaming van die maanseë, kraters, bergreekse en verskeie ander kenmerke. Hierdie taak is grootliks afgehandel toe hoëresolusiebeelde van die naby- en die vêrkant van die maan verkry is danksy ruimtetuie wat in die vroeë ruimteera in wentelbane om die maan geplaas is. Nietemin is dele van die maan, veral rondom die pole, in die 21ste eeu steeds swak gefotografeer, en die presiese liggings van etlike kenmerke (soos kraterdieptes) is nie tot die naaste kilometer bekend nie. Vandag word selenografie beskou as 'n subdissipline van selenologie, wat op sigself meestal as "maanwetenskap" bekend staan. Die woord selenografie is afgelei van die Griekse lunêre godheid Σελήνη "Selene" en γράφω, d.w.s. graphō, wat beteken "ek skryf".



</doc>
<doc id="92733" url="https://af.wikipedia.org/wiki?curid=92733" title="William Humphreys-kunsgalery">
William Humphreys-kunsgalery

Die William Humphreys-kunsgalery in Kimberley is een van die belangrikste kunsmuseums in Suid-Afrika. Sedert sy opening in 1952 het dit tot 'n kultuursentrum vir die Noord-Kaap ontwikkel.

Hierdie museum is genoem na die vernaamste skenker van die kunswerke in die museum. Dit vorm deel van die Burgersentrum in Cullinansingel in Kimberley, is op 5 Desember 1952 deur Harry Oppenheimer geopen en sedertdien is die museumgebou enkele kere vergroot weens die toename in die versameling. Aan die noordekant van die gebou staan 'n standbeeld van koningin Victoria.

In 1944 het die politikus en kunsbesitter William Humphreys 'n groot deel van sy persoonlike vesameling van skilderye deur Hollandse en Vlaamse meesters sowel as skilderye deur Britte en Franse, antieke meubels en ander kunsitems aan die stad Kimberley geskenk. Dit is saamgevoeg met die kunsversameling van die Kimberley Athenaeum. Later is die versameling vergroot met die toevoeging van die Max Greenberg-bemaking, Humphreys-leenversameling, Meyer-versameling, Lawson-versameling en die Timlin-versameling. Verder was daar verskeie kleiner skenkings deur enkelinge, soos Harry Oppenheimer.

Alhoewel die galery bekend is vir sy versameling Suid-Afrikaanse skilderye, lê sy werklike aantrekkingskrag by kunskenners wêreldwyd in die goeie versameling skilderye van die 16de en 17de eeuse meesters. Dit vergelyk goed met die Michaelis-versameling. Van die vroegste werke is landskappe deur Jan Breughel (1568–1625). Ook is daar landskapskilderye deur Antonie Waterloo (1610–76), Jan Wijnants (1615-c1679), Jan Both (1618–52) en Philip Wouwerman (1619–68). Veral Karel du Jardin (1622–78) se “Beeste en 'n ruïne in 'n landskap” en 'n riviertoneel deur Jan van Goyen (1596–1656) is bekend. Onder die stillewes staan die skilderye van Cornelis de Heem (1631–95), Jan van Zoon (1650–1723) en Jan van Huysum (1682–1749) uit. Ander bekende skilderye is “Die houtkappers” deur Adam Pijnacker (1622–73), “Vegtende katte” deur Frans Snijders (1579–1657), “Interieur” deur Egbert van der Poel (1621–1664), “Portret van 'n man” deur Caeser van Everdingen (1606–78), “Portret van 'n vrou” deur Gonzales Coques (1614–84), “Vryers in 'n tuin” deur Dirk Hals (1591–1656), “Vrou te perd” deur Eglor van der Neer (1635–1703) en “Ruspouse tydens die vlugtog na Egipte” deur Gerard Dou (1613–75).

Hierdie versameling is beperk. Dit sluit werke in van Jean-Baptiste Greuze (1725–1805) en Gaspard Poussin (1594–1665). Die skildery “Wrak van die driemaster” is deur Eugène Isabey (1767–1855).

Die bekendste kunstenaars in die groep is Andrea del Sarto (1486–1530), Emma Ciardi (1879–1933) en Salvator Rosa (1615–73).

Skilderye in die afdeling is “Mrs Irvine” deur Henry Raeburn (1756–1823), “Lord Eldin” deur Andrew Geddes (1783–1844), “Baba word gebad” deur William Orpen (1878–1931) en 'n selfportret van David Wilkie (1785–1841). Verder is hier werke te sien van Peter Lely (1618–80), William Etty (1675–1734), William Hogarth (1697–1764) en George Romney (1734–1802).

Al die bekende Suid-Afrikaanse kunstenaars is in die galery verteenwoordig. Die belangrikste werk is van Alexis Preller (1911–75). Irma Stern (1894–1966) het drie portrette en 'n stillewe in die galery. Van die oudste kunstenaars wie se werk hier voorkom, is Thomas Bowler (1812–69) en Frederick T. I'Ons (1802–1887). Van Bowler is te sien “Tafelberg en Tafelbaai”. Onder Frans Oerder (1867–1944) se sewe skilderye is daar “Lesende meisie” en “ 'n Seun”. “Hoëveld, Transvaal” is deur Pierneef (1886–1957). Ander bekende skilderye is “De Beers-myn (Groot Gat)” deur Gwelo Goodman (1871–1939), “Bak met 'n bos gemengde blomme” deur Wolf Kibel (1903–38), “Die terugkeer van die Rajah” en “Die boodskapper van die dood” deur J.H. Amschewitz, “Skip in Durban se hawe” deur Clement Senèque, “Ou kerk, Tulbagh” en Victoria-waterval” deur Gwelo Goodman, “Poel in die Komatirivier” deur Rosamund Everard-Steenkamp (1907–1945) en “Rotslandskap” deur Stefan Ampenberger (1908–83).

Die omstrede naakbeelde deur Moses Kottler (1896–1977) word hier gehuisves. Ook beelde deur Anton van Wouw (1862–1945) is te sien. 'n Moderne beeld is Sydney Kumalo se “Sittende vrou”. 'n Opvallende moderne keramiekwerk is “Tamfuti” deur Bonnie Ntshalintshali. Ander interessanthede is Franse meubels uit die 18de eeu, voorbeelde van Suid-Afrikaanse meubels in stink- en geelhout, Dresden- en Meissenporselien en Kaapse silwer uit die 19de eeu deur Johannes Casparus Lotter. Teenswoordig lê die museum klem in die opbou van sy versameling op skilderye, beelde, grafiese kuns, keramiek en tradisionele kuns deur Suid-Afikaanse kunstenaars. 'n Besondere onvangryke bibilioteek van kunsboeke is hier beskikbaar.



</doc>
<doc id="92734" url="https://af.wikipedia.org/wiki?curid=92734" title="Garratt-stoomlokomotief">
Garratt-stoomlokomotief

Die Garratt-stoomlokomotief is 'n stoomlokomotief wat bestaan uit een vuurkas en stoomketel wat hang tussen twee stelle dryfwiele en is dus geartikuleerd. Hierdie ontwerp het tot gevolg dat die lokomotief makliker deur skerp draaie kan gaan en ook oor die krag van twee lokomotiewe beskik. Die Garratt-stoomlokomotief beskik dus oor vier silinders, twee aan weerskante van die lokomotief. Hierdie lokomotief het nie 'n aparte kolewa gehad nie en staan dus bekend as 'n tenklokomotief.



</doc>
<doc id="92735" url="https://af.wikipedia.org/wiki?curid=92735" title="Hyksos">
Hyksos

Die Hyksos (Egipties: "heqa chasesjet", "heersers van die buiteland") was ’n volk of ’n kombinasie van volke uit Wes-Asië wat die oostelike Nyldelta oorgeneem en so ’n einde gebring het aan die 13de Dinastie van Antieke Egipte. Dit was ook die begin van die Tweede Oorgangstydperk.

Kanaänitiese bevolkings het aan die einde van die 12de Dinastie, omstreeks 1800 v.C., vir die eerste keer in Egipte hul verskyning gemaak en ’n onafhanklike ryk gevestig. Die Kanaänitiese heersers van die delta het hergroepeer in die 14de Dinastie en het saam met die 13de Dinastie bestaan wat in Itjtawy gebaseer was. Die mag van die 13de en 14de Dinastie het stelselmatig afgeneem, waarskynlik weens droogte en hongersnood, en omstreeks 1650 v.C. is albei deur die Hyksos verower. Dié het hul eie dinastie, die 15de Dinastie, gestig. Die verval van die 13de Dinastie het ’n magsvakuum in die suide geskep wat gelei het tot die 16de Dinastie wat in Thebe gebaseer was en moontlik ook ’n plaaslike dinastie in Abydos. Albei is eindelik deur die Hyksos verower – net vir ’n kort rukkie in Thebe. 

Daarna het die 17de Dinastie beheer van Thebe oorgeneem en vir ’n ruk in vrede saam met die Hyksos-konings regeer, moontlik as hul leenhere. Eindelik het Seqenenre Tao, Kamose en Ahmose oorlog teen die Hyksos gevoer en hul laaste koning omstreeks 1550 v.C. uit Egipte verdryf.


</doc>
<doc id="92736" url="https://af.wikipedia.org/wiki?curid=92736" title="Narmer-palet">
Narmer-palet

Die Narmer-palet, ook bekend as die Groot Hierakonpolis-palet, is ’n belangrike argeologiese vonds uit Antieke Egipte en dateer uit omstreeks die 31ste eeu v.C.. Dit bevat van die vroegste hiëroglief-inskripsies wat nog gevind is. Sommige geleerdes glo dit beeld die vereniging van Bo- en Benede-Egipte onder koning Narmer uit. 

Aan die een kant word die koning gewys met die wit kroon van Bo-Egipte (in die suide) en aan die ander kant met die rooi kroon van Benede-Egipte (in die noorde). Dit is een van die vroegste uitbeeldings van ’n Egiptiese koning. Die palet toon baie van die klassieke elemente van Antieke Egiptiese kuns, wat reeds gevestig moes gewees het in die tyd dat die palet geskep is. Die Egiptoloog Bob Brier het na die Narmer-palet verwys as die "eerste historiese dokument ter wêreld".

Die palet, wat vyf millenniums lank feitlik ongeskonde bewaar gebly het, is in 1897-1898 deur die Britse argeoloë James E. Quibell en Frederick W. Green ontdek in die Tempel van Horus by Nechen. Nechen, of Hierakonpolis, was die antieke hoofstad van Bo-Egipte in die voordinastiese Naqada III-fase van die Egiptiese geskiedenis.

Die Narmer-palet is deel van die permanente versameling van die Egiptiese Museum in Kaïro. 




</doc>
<doc id="92737" url="https://af.wikipedia.org/wiki?curid=92737" title="Slag by Waterloo">
Slag by Waterloo

Die Slag by Waterloo was 'n veldslag wat op Sondag, 18 Junie 1815 naby Waterloo in die Verenigde Koninkryk van die Nederlande (hedendaagse België) plaasgevind het. Die Franse magte onder bevel van Napoleon is verslaan deur die leërs van die Sewende Koalisie, 'n kombinasie van 'n Anglo-geallieerde leër onder leiding van Arthur Wellesley, 1ste hertog van Wellington, en 'n Pruisiese leër onder leiding van Gebhard Leberecht von Blücher.


</doc>
<doc id="92739" url="https://af.wikipedia.org/wiki?curid=92739" title="Poent">
Poent

Poent of die Land van Poent, wat ook "Pwenet" of "Pwene" genoem is deur die Antieke Egiptenare, was ’n Egiptiese handelsvennoot en bekend vir die vervaardiging en uitvoer van goud, swart- en ebbehout, ivoor en wilde diere. Die streek is bekend uit rekords van handelsendings daarheen. Sommige geleerdes glo dit was die Bybelse stad Put (onder meer in Eseg 30:5).

Soms is ook na Poent verwys as "Ta netjer", "die land van die god".

Die presiese ligging van Poent is onbekend en historici verskil daaroor. Die meeste geleerdes glo egter dit was suidoos van Egipte, moontlik in die kusstreek van wat vandag Somalië, Djiboeti, Eritrea, Noordoos-Ethiopië en die Rooiseekus van die Soedan is. Sommige geleerdes glo egter dit was in die Arabiese Skiereiland.


</doc>
<doc id="92743" url="https://af.wikipedia.org/wiki?curid=92743" title="Hiëraties">
Hiëraties

Hiëraties (Grieks: ἱερατικά, "hieratika"; letterlik "priesterlik") is ’n kursiewe skryfstelsel wat in Antieke Egipte en Nubië gebruik is. Dit het saam met kursiewe Egiptiese hiërogliewe ontwikkel.

Dit is hoofsaaklik deur skribas van die tyd op papirus gebruik om vinnig te skryf, sonder om die tydsame hiërogliewe te gebruik.


</doc>
<doc id="92744" url="https://af.wikipedia.org/wiki?curid=92744" title="Karnak">
Karnak

Die Karnak-tempelkompleks, algemeen bekend as Karnak, is ’n groot mengsel van vervalle Antieke Egiptiese tempels, kapelle en ander geboue. Die bou van die kompleks het begin tydens die bewind van Senoesret I tydens die Middelryk en het voortgeduur tot in die Ptolemeïese Tydperk, hoewel die meeste van die bestaande geboue uit die Nuwe Ryk dateer.

Die gebied was die hoofplek van aanbidding van die 18de-dinastiese Thebaanse Triade met die god Amoen aan die hoof. Dit is deel van die ruïnes van die stad Thebe en is ’n Unesco-wêrelderfenisgebied.

Die Karnak-kompleks het sy naam verleen aan die nabygeleë moderne dorp El-Karnak, sowat 2,5 km noord van Luxor.


</doc>
<doc id="92746" url="https://af.wikipedia.org/wiki?curid=92746" title="Matriks">
Matriks

In wiskunde en lineêre algebra is 'n matriks 'n vierkantige of reghoekige reeks van getalle, simbole, of uitdrukkings, gerangskik in rye en kolomme. 'n Martiks se grootte word gegee deur byvoorbeeld 4 by 8 (4x8), d.w.s dat die matriks vier rye en agt kolomme het. 'n Matriks word dikwels aangedui met 'n hoofletter:

" 'n voorbeeld van 'n 2 by 3 (2x3)matriks"

Vir Matriks formula_2 en formula_3 waar A en B die getransponeerde matriks en A en B die inverse matriks van A en B afsonderlik is


formula_8

Vir die bostaande vergelyking is die matriks C die som van matrikse A en B. By sommering van matrikse moet die twee matrikse dieselfde grootte wees (bv 'n 2x2 en 'n 2x2 kan bymekaargetel waar 'n 3x3 en 'n 2x2 nie bymekaargetel kan word nie). 

Vir sommering van twee matrikse word elke term in die resulterende matriks (C) bepaal deur die terme op dieselfde posisie in die matriks A en B bymekaar te tel soos hier onder gesien kan word:

Let Wel

formula_11

Vir die bostaande vergelyking is die matriks C die verskil van matrikse A en B. By die verskil van matrikse moet die twee matrikse dieselfde grootte wees (bv 'n 2x2 en 'n 2x2 se verskil kan bereken word waar 'n 3x3 en 'n 2x2 se verskil nie bereken kan word nie).

Om die verskil van twee matrikse te bepaal word elke term in die resulterende matriks (C) bepaal deur die terme op dieselfde posisie in die matriks A en B se verskil te neem soos hier onder gesien kan word:

Let Wel

formula_14 of meer algemeen formula_15

By die vermenigvuldiging van twee martikse is dit belangrik on te onthou dat dit nie kommutatief is nie, d.w.s dat

formula_16



</doc>
<doc id="92748" url="https://af.wikipedia.org/wiki?curid=92748" title="Joan Rivers">
Joan Rivers

Joan Rosenberg (née Molinsky, beter bekend onder haar verhoognaam, Joan Rivers) was 'n Amerikaanse akteur, komediant en skrywer. Rivers is veral bekend vir haar blatante reguit aanmerkings, haar ruwe stem met 'n swaar New Yorkse aksent en die vele kosmetiese prosedures wat sy ondergaan het. In 1990 is sy met 'n Emmy-prys vir haar program, ""The Joan Rivers Show"" bekroon.

Joan Alexandra Molinsky is op 8 Junie 1933 in Brooklyn, New York Stad, New York in die Verenigde State van Amerika gebore. Sy het in Larchmore in New York grootgeword en het aan die Connecticut- en die Barnard Kolleges gestudeer.

Sy was vir 'n paar maande in 1955 met James Sanger getroud voordat die huwelik nietig verklaar is. In 1965 is sy met Edgar Rosenberg getroud. Hulle was saam tot sy selfmoord in 1987. Rivers en Rosenberg het een dogter, Melissa Rivers, gehad.

Die oggend van 28 Augustus 2014 is Rivers na 'n hospitaal gehaas nadat sy 'n hartaanval gehad het terwyl sy 'n prosedure aan haar keel ondergaan het. Sy was in 'n mediese koma en is op lewensondersteuning geplaas. Op 4 September 2014 het haar dogter aangekondig dat Rivers op die ouderdom van 81 aan hartversaking oorlede is.






</doc>
<doc id="92751" url="https://af.wikipedia.org/wiki?curid=92751" title="Oorverhitter">
Oorverhitter

'n Oorverhitter of superverhitter is 'n toestel wat gebruik word om versadigde stoom of nat stoom te omskep in droë stoom wat gebruik word in stoomenjins of in prosesse soos stoomhervorming.


</doc>
<doc id="92753" url="https://af.wikipedia.org/wiki?curid=92753" title="Elma Postma">
Elma Postma

Elma Postma (6 September 1978) is 'n Suid-Afrikaanse aktrise. Postma is veral bekendheid vir haar rolle in Afrikaanse sepies, soos Dezi in 7de Laan (2000-2007) en Bea in Binneland (2011-2013). Sy maak haar rolprentdebuut in 2011 as Suster Suzaan in Superhelde. Sy was ook die aanbieder van "Ontbytsake" en die "Boer soek ‘n vrou"-reeks op KykNET gewees.

As model was Postma in 2011 die gesig van Hannon-parfuum, met slagspreuk: "Be Glam by Day and Be Glam by Night". Sy het al op die voorblad van verskeie tydskrifte, soos Huisgenoot, Sarie, Rooi Rose, Lig en Finesse gepryk.

Behalwe televisie het Postma ‘n passie vir die teater. Sy het al in verskeie produksies op kunstefeeste gespeel, onder andere "Hartsondes" in 2004 (onder regie van Henry Mylne), "Haaks" in 2005, "Monsters" in 2006 (saam met Chris Vorster; onder leiding van Pierre van Pletzen) en "Hel op Hemel en Aarde" (regie deur Vicky Davis) tydens KKNK 2011, asook "Vaselinetjie" (Henry Mylne) by Aardklop 2011.

Sy doen ook gereeld radio-werk en tree as gasspreker by funksies op.




</doc>
<doc id="92754" url="https://af.wikipedia.org/wiki?curid=92754" title="Boer Soek 'n Vrou">
Boer Soek 'n Vrou

Boer Soek ‘n Vrou is 'n realiteit program op KykNET, DStv kanaal 144. Gebaseer op die internationale "Farmer Wants A Wife".

Deur 11 seisoene het die reeks al 5 aanbieder gehad, Elma Postma, Angelique Gerber, Nadia Beukes, Minki van der Westhuizen en huidige aanbieder, aktrise en sangeres Leah. 

Die boere vir die program word uit honderde aansoeke gekies en dan aan die publiek bekendgestel in 'n spesiale program op KykNET vroeër die jaar. Enkelopendes kry dan die kans om 'n romantiese liefdesbrief vir die boer van hul keuse te stuur. Gebaseer op die briewe wat die boere ontvang, kies hulle 10 potentiale lewens maats wat hulle graag beter wil leer ken op die program.

Daar is geen prysgeld of troue te wen op Boer Soek 'n Vrou nie. Die program skep slegs 'n geleentheid vir boere om ander enkelopendes te ontmoet waaruit moontlike vriendskappe of romanse kan ontstaan.

Boer Soek 'n Vrou is een van KykNET se gewildste programme.

Reeks 1 van Boer Soek 'n Vrou begin Dinsdag 30 September 2008 tot 23 Desember 2008 op KykNET om 20H00

Aangebied deur Elma Postma

Reeks 2 van Boer Soek 'n Vrou begin Vrydag 17 Julie 2009 tot 9 Oktober 2009 op KykNET om 20H30

Aangebied deur Elma Postma

Reeks 3 van Boer Soek 'n Vrou begin Donderdag 16 September 2010 tot 9 Desember 2010 op KykNET om 20H30

Aangebied deur Elma Postma. Reeks 3 is ook die laaste wat deur Elma aangebied word.

Reeks 4 van Boer Soek 'n Vrou begin Donderdag 18 Augustus 2011 tot 10 November 2011 op KykNET om 20H30

Reeks 4 is die eerste seisoen wat nie deur Elma Postma aangebied word nie. Angelique Gerber neem oor as aanbieder.

Reeks 5 van Boer Soek 'n Vrou begin Donderdag 4 Oktober 2012 tot 27 Desember 2012 op KykNET om 20H30

Aangebied deur Angelique Gerber.

Reeks 6 van Boer Soek 'n Vrou begin Donderdag 3 Oktober 2013 tot 26 Desember 2013 op KykNET om 20H00

Aangebied deur Angelique Gerber. Reeks 6 is ook die laaste wat deur Angelique aangebied word.

Reeks 7 van Boer Soek 'n Vrou begin Donderdag 9 Oktober 2014 tot 1 Januarie 2015 op KykNET om 20H00

Nadia Beukes neem oor as aanbieder.

Reeks 8 van Boer Soek 'n Vrou begin Donderdag 1 Oktober 2015 tot 24 Desember 2015 op KykNET om 20H30

Aangebied deur Nadia Beukes. Reeks 8 is ook die laaste om deur Nadia aangebied te word.

Die reeks saai hierdie seisoen hul 100ste episode uit.

Reeks 9 van Boer Soek 'n Vrou begin Donderdag 20 Oktober 2016 tot 12 Januarie 2017 op KykNET om 20H30

Minki van der Westhuizen neem oor as aanbieder.

Reeks 10 van Boer Soek 'n Vrou begin Donderdag 12 Oktober 2017 tot 25 Januarie 2018 op KykNET om 20H00.

Aangebied deur Minki van der Westhuizen. Reeks 10 is ook die laaste om deur Minki aangebied te word.

Reeks 11 van Boer Soek 'n Vrou begin Donderdag 18 Oktober 2018 tot 10 Januarie 2019 op KykNET om 20h00

Leah neem oor as aanbieder.

Reeks 12 van Boer Soek 'n Vrou begin Donderdag 17 Oktober 2019 op KykNET om 20h00

Aangebied deur Leah.

Lande waar die program uitgesaai word:


</doc>
<doc id="92756" url="https://af.wikipedia.org/wiki?curid=92756" title="Britt Ekland">
Britt Ekland

Britt-Marie (Britt) Ekland (Stockholm, 6 Oktober 1942) is 'n Sweedse aktrise. Sy is veral bekend vir haar rolle in "The Night They Raided Minsky's", "Baxter!", "The Double Man", "Get Carter", "The Wicker Man" en "The Man with the Golden Gun".

Ekland is in Swede gebore, maar verhuis later na Engeland waar sy beroemd word vir haar huwelik met Peter Sellers in 1964. In 1965 kry hulle 'n dogter, Victoria. Hulle het drie rolprente gemaak voordat hulle in 1968 geskei is. Daarna het sy 'n aantal verhoudings met bekende figure gehad, soos Rod Stewart en Phil Lewis. In 1973 kry sy 'n seun, Nicholai van Lou Adler. Sy trou later 'n tweede keer met Slim Jim Phantom, by wie sy nog 'n seun, Thomas Jefferson (1988) kry.
Sy speel die rol van 'n blondine in die James Bond-film, "The Man with the Golden Gun" (1974). Sy het ook 'n oudisie gedoen om as 'n blondine in die eerste Bond-film, ""Dr. No"" (1962) te speel, maar die rol is uiteindelik aan Ursula Andress toegeken.

Ekland is fiksheid-bewus en skryf in 1984 'n boek oor die onderwerp. In 1992 het sy 'n video oor fiksheid gemaak.


</doc>
<doc id="92757" url="https://af.wikipedia.org/wiki?curid=92757" title="Jackie Gleason">
Jackie Gleason

John Herbert "Jackie" Gleason was 'n Amerikaanse akteur, musikant en komediant. Gleason was bekend vir sy rol as Ralph Kramden in "The Honeymooners". Van sy ander noemenswaardige rolle sluit in: Minnesota Fats in die rolprent "The Hustler" (1961) en Buford T. Justisie in die "Smokey and the Bandit movie series". In 1960 is 'n ster vir hom op die "Hollywood Walk of Fame" aangebring. Sy loopbaan het oor byna 41 jaar tot en met sy aftrede in 1986 gestrek.

Jackie Gleason is op 26 Februarie 1916 in Brooklyn, New York Stad, New York in die Verenigde State van Amerika gebore.

Gleason was drie keer getroud: Eerstens met Genevieve Halford van 1936 tot hulle in 1970 geskei is. Daarna met Beverly McKittrick vanaf 1970 tot hulle in 1975 van mekaar geskei is. Hy was ook 'n derde keer vanaf 1975 tot sy dood in 1987 getroud gewees.

Hy is op 24 Junie 1987 by sy huis in Lauderhill, Florida aan kolonkanker oorlede. Hy was 71 jaar oud.


</doc>
<doc id="92759" url="https://af.wikipedia.org/wiki?curid=92759" title="Steenkampsberge">
Steenkampsberge

Die Steenkampsberge is 'n bergreeks in die Dullstroom – Belfast distrik van Mpumalanga wat 'n plato vorm. Die plato bestaan van 1 700 tot 2 274 meter hoogte uit grasveld, wat onderbreek word deur prominente rotse. Die hoogste bergpiek (2 331 meter) is Die Berg, wat die hoogste punt in Mpumalanga is.

Die berge vorm die oorsprong van die Krokodilrivier.

Die plato bestaan vir groot dele uit ongerepte natuur. Daar kom meer as 150 voëlsoorte voor, waarvan 'n redelike aantal endemies tot hierdie areas is. Behalwe voëls, huisves die plato ook 'n groot verskeidenheid soogdiere en plante.

Die grasveldboomvaring kom voor langs stroompies, terwyl grasbedekte berghellings en geërodeerde klowe gedomineer word deur ouhout.

Die vleilande van die area huisves al drie bedreigde Suid-Afrikaanse kraanvoëlsoorte, naamlik die bloukraanvoël, mahem en lelkraanvoël. Die Lakenvlei (8 km noordoos van Belfast) en Verloren Valei (9 km noord van Dullstroom) is van groot belang vir die oorlewing van hierdie soorte.

Verskillende boksoorte kom voor in die area. Dit sluit in die oorbietjie, gewone duiker, rooiribbok, vaalribbok en steenbok.

Daarbenewens is hier ook tierboskatte, siwetkatte, vaalboskatte, rooikatte, rooijakkalse, bruin hiënas, aardwolwe, ystervarke, bosvarke en erdvarke.

Sowel die groototter as die kleinotter kan dwarsoor die plato gevind word. Hulle dieet sluit die reënboogforel in, wat maak dat hulle met reëlmaat vergiftig, gevang of gejag word deur vlieghengeloorde en kwekerye wat voel dat die otters hulle inkomste bedreig.

Die area is onderverdeel in sowat 150 privaatplase.



</doc>
<doc id="92760" url="https://af.wikipedia.org/wiki?curid=92760" title="Klas GG Garratt-stoomlokomotief">
Klas GG Garratt-stoomlokomotief

Die Klas GG Garratt-stoomlokomotief is 'n tipe stoomlokomotief wat deur die Suid-Afrikaanse Spoorweë gebruik is met 'n uitleg van . Dit was die enigste Garratt-stoomlokomotief wat ontwerp was om diens te doen op passasiersdienste en wel op die "Union Limited"- en "Union Express"-lyne.

Beyer, Peacock het een lokomotief, nommer 2290, afgelewer in 1925. Die lokomotief het 'n plaatraam gehad, 'n Belpaire vuurkas, toegerus met Walschaerts-klepratwerk en gebruik oorverhitte stoom. Dit kon die maksimum wettige spoed van die SAS&H van 55 m.p.u. bereik maar aangesien dit slegs twee voorwiele gehad het (vier was die norm) was dit wankelrig teen hoë snelhede en is in 1947 onttrek.

Die Klas GG 2-6-2+2-6-2 Dubbel Prairie-tipe Garrattlokomotief was 'n ontwikkeling uit die Klas GB, wat ontwerp is vir die Suid-Afrikaanse Spoorweë met groot dryfwiele vir vinnige passasiersdiens op hooflynroetes.

Om koste laag te hou, is die silinders nie vergroot om te vergoed vir die vergrote wieldeursnee nie, met die gevolg dat sy trekkrag swakker was as dié van die Klas 15CA wat 'n jaar later ingebruik gestel is op dieselfde lyn.

Die Garratt kon egter 'n vrag van 1 265 ton teen 'n 1 in 80 helling baasraak, en kon 345 ton binne slegs 62 minute uittrek teen die 1 in 40 helling van die Hexrivier Spoorwegpas (24 km) sonder die hulp van 'n stootlokomotief.


</doc>
<doc id="92761" url="https://af.wikipedia.org/wiki?curid=92761" title="Klas 36-000-diesellokomotief">
Klas 36-000-diesellokomotief

Klas 36 is 'n tipe diesellokomotief - tegnies 'n diesel-elektriese lokomotief - wat deur die Suid-Afrikaanse Spoorweë gebruik word vir rangeerwerk. Dit is ontwerp as 'n "Bo-Bo" (twee 2-as draaistelle met 'n elektriese motor elk per as). Die 36-000 reeks is deur "General Electric" gebou vanaf 1975. Hulle is toegerus met 'n vierslag V8 turboaangedrewe en na-verkoelde dieselenjin wat 'n gelykstroomgenerator en vier traksiemotors, wat op die aste geïnstalleer is, aandryf. Hulle is tipe SG10B genoem deur die vervaardiger en het 'n maksimum veilige snelheid van 100 km/h. Hulle doen diens in KwaZulu-Natal en die ou Wes-Transvaal. 

Al die lokomotiewe in die klas beskik oor dinamiese remme en tussen-draaistel beheerskakels.



</doc>
<doc id="92765" url="https://af.wikipedia.org/wiki?curid=92765" title="Transport for London">
Transport for London

Transport for London (TfL) is 'n plaaslike regeringsinstelling wat die openbare vervoerstelsel van Groter Londen in Engeland bedryf. Die toepassing van die vervoerstrategie vir die Britse hoofstad val net soos die bestuur van vervoerdienste in sy verantwoordelikheid. Sy hoofkwartier is tans nog in Windsor House in die City of Westminster, maar dit sal teen 2018 na International Square in die Oos-Londense stadsdeel Stratford verskuif word.


</doc>
<doc id="92767" url="https://af.wikipedia.org/wiki?curid=92767" title="Nechen">
Nechen

Nechen, Nekhen of Hierakonpolis (Grieks: Ἱεράκων πόλις, "hierakōn polis", "stad van valke"), was die godsdienstige en politieke hoofstad van Bo-Egipte aan die einde van die Voordinastiese Tydperk (3200-3100 v.C.) en moontlik die begin van die Vroegdinastiese Tydperk (3100-2686 v.C.). Sommige geleerdes meen dit kon duisende jare voorheen al bestaan het.

Nechen was die sentrum van die kultus van die god Horus. Een van die oudste tempels in Antieke Egipte is hier gebou ter ere van hom en dit was ’n belangrike plek van aanbidding lank nadat die stad andersins sy belangrikheid verloor het. 

Die oorspronklike nedersetting op die terrein dateer uit die Naqada I-kultuur van omstreeks 4400 v.C. of selfs vroeër. Op sy hoogtepunt vanaf omstreeks 3400 v.C. het Nechen minstens 5 000 en moontlik tot 10 000 inwoners gehad.

Die ruïnes van die stad is oorspronklik teen die einde van die 19de eeu opgegrawe deur die Engelse argeoloë James E. Quibell en Frederick W. Green.

Een van die belangrikste artikels wat hier ontdek is, is die Narmer-palet van die eerste farao van die verenigde Egipte, Narmer. Hy was die eerste koning wat uitgebeeld is met die Pschent, die dubbele kroon van Bo- en Benede-Egipte. Die artistieke styl van die meeste voorwerpe dui egter daarop dat dit uit die Voordinastiese Tydperk dateer, soos nog ’n belangrike vonds, die Skerpioen-strydknots. Dit beeld ’n koning uit wat bekend is as koning Skerpioen (vanweë sy ideogram vir ’n skerpioen) besig met waarskynlik ’n besproeiingsritueel. 



</doc>
<doc id="92770" url="https://af.wikipedia.org/wiki?curid=92770" title="Herakleopolis">
Herakleopolis

Herakleopolis (Grieks: Ἡρακλεόπολις, Latyn: Heracleopolis Magna) was die hoofstad van die 20ste nomos (administratiewe streek) van Antieke Egipte. Dit is sowat 15 km wes van die hedendaagse stad Beni Suef geleë. In Egipties het dit "Henen-nesoet", "Nen-nesoe" of "Hwt-nen-nesoe" geheet, wat beteken "huis van die koninklike kind".

Die datum van die eerste nedersetting op die terrein is onbekend, maar ’n inskrywing op die Palermosteen vertel van farao Den se besoek aan die heilige Herisjef-meer by "Nenj-neswt", die stad se antieke naam. Dit moes dus al in die middel van die 1ste Dinastie bestaan het, omstreeks 2970 v.C.

Herakleopolis het tussen 2181-2055 v.C., tydens die Eerste Oorgangstydperk, belangrik geword en sy hoogtepunt bereik. Ná die val van die Ou Ryk is Egipte verdeel in Bo- en Benede-Egipte en Herakleopolis het die hoofstad van laasgenoemde geword. Die stad het Benede-Egipte in so ’n mate beheer dat Egiptoloë soms na die tyd tussen die 9de en 10de Dinastie (2160-2025 v.C.) verwys as die Herakleopolitaanse Tydperk. Die stad was dikwels in konflik met die hoofstad van Bo-Egipte, Thebe.

Teen die tyd van die Ptolemeïese Ryk (322-30 v.C.) was Herakleopolis nog ’n belangrike godsdiens- en kultuursentrum, en tydens die Romeinse tydperk (30 v.C.-390 n.C.) was dit steeds bewoon.



</doc>
<doc id="92772" url="https://af.wikipedia.org/wiki?curid=92772" title="Antef I">
Antef I

Antef I (ook bekend as Intef I) was ’n farao van die 11de Dinastie van Antieke Egipte. 

Antef I was ’n nomarg van Thebe. Hy het die Horusnaam Horus Sehertawy aangeneem en hom so tot koning van die hele Egipte verklaar. Sy mag is egter teengestaan deur ander nomosse. Daardeur het Antef ’n burgeroorlog veroorsaak tussen Thebe en die heersers van die 10de Dinastie en hul bondgenoot Anktifi, die nomarg van Herakleopolis. 

Antef I het verskeie stede verower, soos Thebe, Abydos en Thinis, en sy mag uitgebrei tot by Dendera. Sy bewind word op sowat 16 jaar geraam – die presiese tydperk is onbekend omdat sy naam en dié van Mentoehotep I op die Turynse Koningslys gekombineer word. Hy is opgevolg deur sy broer, Antef II.


</doc>
<doc id="92776" url="https://af.wikipedia.org/wiki?curid=92776" title="Mentoehotep II">
Mentoehotep II

Mentoehotep II (ook bekend as Montoehotep of Mentuhetep) was ’n farao van die 11de Dinastie van Antieke Egipte. Hy was die bekendste van al die konings met die naam Mentoehotep. Hy was een van die grootste leiers van die Middelryk en het altesaam 51 jaar lank regeer.

Mentoehotep het baie oorloë gevoer, maar veral met die 10de Dinastie van Herakleopolis. Hy het hulle eindelik verslaan en so Bo- en Benede-Egipte weer verenig. Hy het oorlogsekspedisies teen Nubië, Libië en Sinai gelei en nuwe handelsbetrekkinge met Poent gesluit.



</doc>
<doc id="92777" url="https://af.wikipedia.org/wiki?curid=92777" title="Flagstaff, Arizona">
Flagstaff, Arizona

Flagstaff is 'n stad in die suide van die Amerikaanse deelstaat Arizona. Flagstaff lê in die noorde van Arizona, in die suidwestelike deel van die VSA. Flagstaff is 2 106 meter (6 910 voet) bo seevlak.



</doc>
<doc id="92778" url="https://af.wikipedia.org/wiki?curid=92778" title="Toetmoses I">
Toetmoses I

Toetmoses I (ook bekend as Thutmose of Tethmosis) was die derde farao van die 18de Dinastie van Antieke Egipte. Hy was die bekendste onder sy geboortenaam, Toetmoses, wat beteken "gebore uit Thoth", maar hy is dikwels ook op sy troonnaam genoem: Aächeperkare, "groot is die siel van Ra".

Toetmoses I was die opvolger van Amenhotep I, maar nie sy seun nie. Hy het die troon gekry deur te trou met die suster van die vorige farao, ’n dogter van Ahmose.

Die koning het ’n paar militêre ekspedisies onderneem, onder meer teen Nubië nadat dié streek teen sy gesag in opstand gekom het. Hy het die opstand onderdruk en daarna die verdedigingswerk voltooi wat onder Senoesret III begin is. In sy tweede jaar het hy ’n stele laat oprig by Tombos, waar hy forte laat bou het.

Nog ’n groot ekspedisie was na die uiteindes van sy ryk, waar hy onder meer die Eufraat oorgesteek het. Hy het ook ’n klein ekspedisie na Sirië gelei. In sy vierde jaar was daar weer ’n opstand in Nubië, wat hy weer onderduk het.

Toetmoses het baie bouwerk aangepak tydens sy bewind. Hy is die eerste koning wat vir seker in die Vallei van die Konings begrawe is. Van sy bouprojekte was die tempelkompleks by Karnak, waar hy die tempel van Amoen, ’n muur voor die sentrale heiligdom en mure om die tempelkompleks laat bou het, asook ’n dodetempel in Thebe.



</doc>
<doc id="92779" url="https://af.wikipedia.org/wiki?curid=92779" title="Docklands Light Railway">
Docklands Light Railway

Docklands Light Railway (DLR) is 'n geoutomatiseerde ligte treinstelsel wat in 1987 geopen is om die herontwikkelde Londense Docklands-gebied te bedien. Die DLR-netwerk strek tot Stratford in die noorde, Lewisham in die suide, Tower Gateway en Bank in die "City of London" se finansiële distrik in die weste, en in die ooste tot Beckton, die London City-lughawe en Woolwich Arsenal.

Die stelsel se personeel op treine en by groot wisselstasies is tot 'n minimum beperk. Sy vier ondergrondse stasies is volgens die vereistes van die Londense moltreinstelsel beman. Vergelykbare voorstelle is ook vir die aangrensende metronetwerk, die "Tube", gemaak.

DLR word volgens 'n konsessie bedryf wat "Transport for London" aan "KeolisAmey Docklands", 'n gemeenskapsonderneming van die vervoermaatskappy "Keolis" en die infrastruktuur-onderneming "Amey plc.", as opvolger van "Serco Docklands" toegestaan het. 

Die stelsel is in besit van "Docklands Light Railway Ltd." wat deel uitmaak van "Transport for London" se spoorafdeling. In die boekjaar 2013 het DLR 101,5 miljoen passasiers vervoer. Die stelsel is verskeie kere uitgebrei, en verdere uitbreidings word beplan.


</doc>
<doc id="92781" url="https://af.wikipedia.org/wiki?curid=92781" title="Klas 32-000-diesellokomotief">
Klas 32-000-diesellokomotief

Klas 32 is 'n tipe diesellokomotief - tegnies 'n diesel-elektriese lokomotief - wat eers deur die Suid-Afrikaanse Spoorweë gebruik was vir werk op die spoorlyne van die destydse Suidwes-Afrika. Om te verseker dat die aslading binne die beperking bly is spesiale draaistelle ontwerp met "ponies" - twee ekstra wiele - voor en agter. Dit is dus 'n 1-Co-Co-1 (Co-Co: twee drie-as draaistelle met 'n elektriese motor elk per as) ontwerp. Daar is twee reekse van Klas 32-lokomotiewe bestel by "General Electric" in die VSA. Die eerste bestelling van 115 van die 32-000 reeks is afgelewer van 1959 tot 1961 terwyl 'n verdere 10 eksemplare van reeks 32-200 in 1966 afgelewer is. Die eerste aflewering staan as U18C1 by die vervaardiger bekend en die tweede as U20C1. Daar is ooglopende verskille tussen die twee reekse, die eerste het 'n hoër neus voor die kajuit as die tweede.

Hulle is elk toegerus met 'n vierslag V12 turboaangedrewe en na-verkoelde dieselenjin wat 'n gelykstroomgenerator en ses traksiemotors, wat op die aste geïnstalleer is, aandryf. Dinamiese remme is nie toegerus nie. Drie lokomotiewe kan in serie verbind word om as een eenheid te werk.

'n Paar lokomotiewe van die reeks 32-200 het tydelik diens gedoen op die Amabele-Mthathatrajek totdat Klas 35-diesels in 1972 afgelewer is. Party van reeks 32-000 het ook diens gedoen in die Waterval Bovengebied van 1971 to 1976.


</doc>
<doc id="92784" url="https://af.wikipedia.org/wiki?curid=92784" title="Claude Shannon">
Claude Shannon

Claude Elwood Shannon (*30 April 1916 – †24 Februarie 2001) was ’n Amerikaanse wiskundige, elektroniese ingenieur en kriptograaf en staan bekend as die “vader van die inligtingsteorie”.

Shannon is bekend vir sy formulering van die inligtingsteorie wat hy in ’n baanbrekende artikel in 1948 gepubliseer het. Ook aan hom toegedig is die vestiging van die digitale rekenaar en die digitalestroombaanontwerpteorie wat hy in 1937 as 21-jarige meestersgraadstudent aan die Massachusetts Institute of Technology waar hy in sy proefskrif bewys het dat elektriese toestelle van boolse algebra enige logiese, numeriese verhouding om bou en oplos. Shannon het ook bydraes gemaak tot die veld van kriptoanalise wat deur die geallieerde magte gedurende die Tweede Wêreldoorlog gebruik is, insluitend sy basiese werk oor kodekraking en beveiligde telekommunikasie.

Shannon is in Petoskey, Michigan gebore. Sy vader, Claude Sr. (1862–1934) is ’n afstammeling van die vroeë setlaars in New Jersey, was ’n sakeman en vir ’n wyle ’n boedelverdelingsregter. Shannon se moeder, Mabel Wolf Shannon (1890–1945) was ’n taalonderwyseres en vir ’n aantal jaar skoolhoof van die Gaylord Hoërskool. Die grootste gedeelte van die eerste sestien jaar van sy lewe is in Gaylord, Michigan deurgebring waar hy skool bygewoon het en in 1932 daar ook skool klaargemaak het. Shannon het ’n voorliefde vir meganiese en elektriese dinge begin toon. Sy beste vakke was wetenskap en wiskunde. By die huis het hy toestelle soos modelvliegtuie, ’n radiobeheerde modelboot en koordlose telegraafstelsel waarmee hy met ’n vriend ’n halfmyl weg gekorrespondeer het, gebou. In sy grootwordjare het hy gewerk as boodskapper vir die Western Union-maatskappy.

As kind was Shannon se held Thomas Edison en hy het later in sy lewe uitgevind dat hulle verlangs verwant is. Albei was nakomelinge van John Ogden (1609–1682), ’n koloniale leier en voorvader van talle vooraanstaande mense.

Shannon was apolities en ’n ateïs.


</doc>
<doc id="92786" url="https://af.wikipedia.org/wiki?curid=92786" title="City of London">
City of London

Die City of London is 'n stad en seremoniële graafskap in Londen. Vanaf die 1ste eeu n.C., toe die Romeine hier 'n nedersetting gevestig het, tot die middeleeue het dit die grootste deel van Londen beslaan, maar daarna het die stad ver buite die City se grense begin uitbrei. Die City of London beslaan tans net 'n klein deel van die Britse hoofstad, alhoewel dit 'n belangrike distrik van Sentraal-Londen bly. Naas die aangrensende City of Westminster is dit een van twee Londense distrikte wat stadstatus het.

Die City is verskeie kere deur brandrampe getref. Die Groot Brand van Londen, wat in September 1666 vier dae lank gewoed het, het groot dele van die historiese middestad met sowat 13 200 wonings verwoes en nege menselewens geëis – een jaar nadat sowat 68 000 Londenaars slagoffers van die Groot Plaag geword het. In die 20ste eeu is Londen in die Eerste en Tweede Wêreldoorlog deur Duitse bomaanvalle getref. Gedurende die sogenaamde Slag van Engeland, wat in 1940 begin het, het duisende bewoners tydens 'n reeks nagtelike lugaanvalle, wat in die volksmond die "Blitz" genoem is, in die ruïnes van hul huise gesterf.

Vandag kontrasteer Victoriaanse geboue in doolhof-straatjies (die straatpatroon het sedert die Middeleeue onveranderd gebly) met die skitterende glasfasades van hipermoderne kantoorgeboue. Sowat 400 000 Londenaars stroom elke dag as pendelaars na die City, een van die belangrikste finansiële distrikte ter wêreld, maar saans verander die distrik in 'n rustige plek. Slegs enkele duisend bewoners het in die histories digbevolkte middestad oorgebly. Kerkgeboue, waarvan baie deur die befaamde argitek Christopher Wren ná die Groot Brand van 1666 ontwerp is, is die laaste getuies van die City se verlede as volkryke woonbuurt. Wren se meesterwerk, "St Paul's Cathedral", oorheers steeds die City se stadsilhoeët.

Vandag staan die City of Square Mile, soos dit vanweë sy klein oppervlak van een vierkante myl dikwels genoem word, as die wêreld se leidende finansiële distrik bekend. Hier het ook instellings soos die Bank van Engeland en die Londense Effektebeurs hul setels. Die vestiging van 'n tweede Londense sakekern in Canary Wharf, sowat vier kilometer oos van die City, het sy rol as finansiële sentrum nie aangetas nie. Gedurende die 19de eeu was die City daarnaas ook die wêreld se leidende sake- en handelspilpunt.

Verskeie bedrywe word met sekere buurte in die City of London verbind. So is die hoofkwartiere van versekeringmaatskappye veral aan sy oostelike kant saamgetrek, terwyl regsinstellings hul setels in die gebied van Temple en Chancery Lane het. Hier is die Inns of Court geleë waarvan twee, Inner Temple en Middle Temple, binne die City se grense geleë is.



</doc>
<doc id="92787" url="https://af.wikipedia.org/wiki?curid=92787" title="Lys van farao's">
Lys van farao's

Hierdie artikel bevat ’n lys van die farao's van Antieke Egipte, van die 1ste Dinastie van die Vroegdinastiese Tydperk tot aan die einde van die Ptolemeïese Tydperk, toe Egipte ’n provinsie van die Romeinse Ryk geword het. Die datums is net by benadering.


</doc>
<doc id="92788" url="https://af.wikipedia.org/wiki?curid=92788" title="Klas 33-000-diesellokomotief">
Klas 33-000-diesellokomotief

Klas 33 is 'n tipe diesellokomotief - tegnies 'n diesel-elektriese lokomotief - wat deur die Suid-Afrikaanse Spoorweë gebruik is. Hierdie lokomotief is die eerste "Co-Co"- (twee drie-as draaistelle met 'n elektriese motor elk per as) hooflyn ontwerp.

Klasse 33-000 en 33-400 is verskaf deur "General Electric Company" en was genommer as U20C deur die vervaardiger. Die eerste reeks is van 1965 tot 1966 volledig in die VSA gebou, terwyl die laaste reeks van 1968 tot 1970 in Suid-Afrika gebou is. 

Hulle is toegerus met 'n vierslag V12 turboaangedrewe, na-verkoelde dieselenjin wat 'n gelykstroomgenerator en ses traksiemotors, wat op die aste geïnstalleer is, aandryf. Hulle is toegerus met dinamiese remme. Beide die reekse het 'n lae neus voor die kajuit.

Die 33-000 reeks is aanvanklik in die Kaapse Middelande gebruik totdat die 34-000 klas beskikbaar was, hulle is toe na die destydse Transvaal oorgeplaas. Die 33-400 reeks doen hoofsaaklik diens in die Koedoespoortomgewing.

Die 33-200 reeks is verskaf deur "Electromotive Division of General Motors" van 1966 tot 1967. Die vervaardiger se nommer is GL26MC. Hulle is toegerus met 'n vierslag V16 nie-turboaangedrewe dieselenjin wat 'n gelykstroomgenerator en ses traksiemotors, wat op die aste geïnstalleer is, aandryf. Hulle is toegerus met dinamiese remme en doen diens in die Oos-Londenomgewing. Die reeks se kenmerk is 'n hoë neus voor die kajuit.




</doc>
<doc id="92789" url="https://af.wikipedia.org/wiki?curid=92789" title="Kimon">
Kimon

Kimon (in Grieks, "Κίμων" — "Kimōn") (510, Athene – 450 v.C., Kition, Siprus), was 'n Atheense staatsman en strategos van die middel-5de eeu v.C., die seun van Miltiades. Hy het geseëvier in die Slag van Marathon en het 'n sleutelrol gespeel in die vestiging van die magtige Atheense maritieme ryk na die mislukking van die Persiese inval van Griekeland deur koning Ahasveros in 480-479 v.C. Kimon het 'n gevierde militêre held geword en is tot die rang van admiraal bevorder nadat hy in die Slag van Salamis geveg het.

Een van Kimon se grootste kordaatstukke was sy vernietiging in 466 v.C. van 'n Persiese vloot en weermag by die Slag van die Eurymedonrivier. In 462 v.C. het hy 'n onsuksesvolle ekspedisie gelei om die Spartane by te staan tydens die heloteopstande. Gevolglik is hy ontslaan en geostrakeer van Athene in 461 v.C.; nietemin is hy uit sy verbanning teruggeroep voor die einde van sy dekadelange ostrakisme om in 451 v.C. 'n 5-jarige vredesverdrag tussen Sparta en Athene te beding. Vir sy deelname in pro-Spartaanse beleid, is hy dikwels 'n lakonis genoem. Kimon het ook die Atheense aristokratiese party teen Perikles gelei en het die demokratiese rewolusie van Ephialtes teëgestaan omdat hy die aristokratiese party se beheer oor Atheense institusies wou handhaaf.


</doc>
<doc id="92793" url="https://af.wikipedia.org/wiki?curid=92793" title="Klas 34-000-diesellokomotief">
Klas 34-000-diesellokomotief

Klas 34 is 'n tipe diesellokomotief - tegnies 'n diesel-elektriese lokomotief - wat deur die Suid-Afrikaanse Spoorweë gebruik is. Hierdie lokomotief is 'n voorsetting van die "Co-Co" (twee drie-as draaistelle met 'n elektriese motor elk per as) hooflynontwerp.

Klasse 34-000, 34-400, 34-500 en 34-900 word verskaf deur "General Electric Company" sedert 1971. Slegs drie van die eerste reeks was ingevoer, die res is in Suid-Afrika vervaardig. Die 34-500 reeks was oorspronklik aangekoop deur Yskor vir gebruik op die Sishen-Saldanha Spoorlyn en was later oorgedra na SAS&H. Die Yskor-lokomotiewe het nie tussendraaistelskakels nie. 

Hulle is toegerus met 'n vierslag-V12-turboaangedrewe, na-verkoelde dieselenjin wat 'n wisselstroomaltenator aandryf. Die wisselstroom word beheer deur elektroniese toerusting wat die ses traksiemotors, wat op die aste geïnstalleer is, aandryf. Hulle is toegerus met dinamiese remme. 

Die 34-200, 34-600 en 34-800 reekse is verskaf deur "Electromotive Division of General Motors" sedert 1971. Die 34-200 reeks is in sy geheel ingevoer terwyl die res in Suid-Afrika vervaardig is. Die vervaardiger se nommer is GT26MC. 

Hulle is toegerus met 'n tweeslag-V16-turboaangedrewe, na-verkoelde dieselenjin wat 'n wisselstroomaltenator aandryf. Die wisselstroom word beheer deur elektroniese toerusting wat die ses traksiemotors, wat op die aste geïnstalleer is, aandryf.




</doc>
<doc id="92794" url="https://af.wikipedia.org/wiki?curid=92794" title="Klas 91-diesellokomotief">
Klas 91-diesellokomotief

Klas 91 is 'n tipe diesellokomotief - tegnies 'n diesel-elektriese lokomotief - wat deur die Suid-Afrikaanse Spoorweë gebruik word. Hierdie lokomotief is ontwerp vir smalspoorlyne (610 mm) die enigste sodanige lokomotief van die SAS. Die lokomotief het 'n "Bo-Bo" uitleg (twee twee-as draaistelle met 'n elektriese motor elk per as).

Die lokomotief is verskaf deur "General Electric" van die VSA, bekend as produk UM6B wat 'n variasie van hulle standaard U6B-model is. Spesiale draaistelle is ontwerp vir die lokomotief om op die smalspoor te pas; die traksiemotors is tussen die aste geplaas wat grondvryhoogteprobleme opgelewer het.

Die lokomotief is toegerus met 'n Caterpillar D375 turboaangejaagde V8-dieselenjin en het beide lug- en dinamiese remme. Die remme is ook voorsien van 'n vertragingsmeganisme wat verhoed dat die waens opeenhoop wanneer die trein rem of ruk wanneer dit versnel. Wanneer lokomotiewe saam gekoppel word het dit tot gevolg dat tot sewe kabels tussen die eenhede gekoppel moet word. Die lokomotiewe is ook toegerus met 'n Willisontipe koppeling. Die lokomotief kan 'n maksimum spoed van 50 km/h handhaaf.


</doc>
<doc id="92795" url="https://af.wikipedia.org/wiki?curid=92795" title="Helote">
Helote

Die helote (εἵλωτες, "heílotes") was 'n onderhorige bevolkingsgroep wat die meerderheid in Lakonia en Messenia (gebiede onder Spartaanse regering) uitgemaak het. Selfs in die oudheid was daar nie eenstemmigheid oor hul presiese status nie: volgens Kritias was hulle "slawe deur en deur", maar Julius Pollux was van mening dat hulle 'n status "tussen vrymanne en slawe" beklee het. Hulle was aan die land gebonde, en het in die landbou gewerk as 'n meerderheid, waardeur hulle die Spartaanse burgers ekonomies ondersteun het. Hulle is ritueel mishandel, verneder en selfs afgemaai: elke herfs kon hulle deur 'n lid van die Krypteia om die lewe gebring word sonder vrees vir nagevolge.


</doc>
<doc id="92796" url="https://af.wikipedia.org/wiki?curid=92796" title="Dreadnoughtus">
Dreadnoughtus

Dreadnoughtus (genoem na ’n soort oorlogskip, "Dreadnought", wat "vrees niks" beteken) is ’n genus reusagtige Titanosauria-dinosourus uit die Laat Kryt van 84–66 miljoen jaar gelede wat in Argentinië ontdek is. Dit is een van die grootste bekende landgewerweldes met die grootste massa van enige landdier wat met redelike sekerheid bereken kan word met behulp van ledemate se beenmates. 

Die tipe-spesie is "Dreadnoughtus schrani". Dit is die volledigste reusagtige Titanosauria wat nog ontdek is.


</doc>
<doc id="92798" url="https://af.wikipedia.org/wiki?curid=92798" title="Klas 5E-lokomotief">
Klas 5E-lokomotief

Klas 5E is 'n tipe elektriese lokomotief wat deur die Suid-Afrikaanse Spoorweë gebruik is op verskeie trajekte in Suid-Afrika. Die lokomotief is ontwerp om die Klas 1E te vervang en is 'n Bo-Bo ontwerp (twee 2-wiel draaistelle met 'n elektriese motor op elke as). Dit is toegerus met 'n gelykstroommotors en benodig 3 kV toevoerspanning. Die eerste 60 is verskaf deur die "English Electric Company". Die as-gemonteerde elektriese motore het 'n uitset van 325 kW elk vir 'n totale uitset van 1300 kW. Daar is altesaam 60 lokomotiewe afgelewer vanaf 1955 tot 1959.

Klas 5E1 is 'n meer kragtige lokomotief met 'n totale uitset van 1400 kW. Die eerste bestelling was gebou deur "Metropolitan Vickers" in 1959. 'n Tweede bestelling is in Suid-Afrika gebou deur Union Carriage & Wagon van Nigel. Daar is 690 van die klas afgelewer tussen 1959 en 1969. Lokomotief nr. E591 was die eerste elektriese lokomotief wat in Suid-Afrika gebou is vir werk op hooflyntrajekte. Die lokomotief het 'n veilige maksimum snelheid van 97 km/h. 

Die enkele grootste verskil tussen die twee subklasse is die ontwerp van die draaistelle. Hierdie lokomotief is dwarsoor Suid-Afrika gebruik.


</doc>
<doc id="92799" url="https://af.wikipedia.org/wiki?curid=92799" title="Krypteia">
Krypteia

In antieke Sparta was die Krypteia (Grieks: κρυπτεία "krupteía", afgelei van κρυπτός "kruptós", "verskuilde, geheime dinge") 'n instelling van die stadstaat wat uit jong Spartaanse manne bestaan het. Die doel en aard daarvan is steeds 'n onderwerp vir bespreking en debat onder historici. Sekere geleerdes soos Wallon beskou die krypteia as 'n soort geheime polisie en sekuriteitsorgaan vir die stadstaat wat deur die regerende stand van Sparta op die been gebring is, en waarvan die doelwit was om die onderhorige helotebevolking te terroriseer. Ander, soos Köchly en Wachsmuth glo dat dit 'n vorm van militêre opleiding was, soortgelyk aan die Atheense "ephebia".

Aan sekere jong Spartaanse manne wat hul opleiding by die agoge met sodanige sukses voltooi het dat hulle uitgewys is as potensiële toekomstige leiers, sou die geleentheid gebied word om hulle vaardighede en waardigheid vir die Spartaanse magstrukture op die proef te stel deur deelname aan die "Krypteia".

Elke herfs sou, volgens Plutarchus ("Lewe van Lykurgos", 28, 3–7), die Spartaanse ephors "pro forma" oorlog verklaar teen die helotebevolking sodat enige Spartaanse burger 'n heloot om die lewe kon bring sonder vrees vir strawwe. Snags is die gekose "kryptes" (lede van die Krypteia) die Lakoonse landskap ingestuur, gewapen met messe en met die opdrag om enige helote wat hulle teëkom om die lewe te bring, en om op enige voedsel beslag te lê wat hulle sou benodig.

Volgens Cartledge, het lede van die Krypteia die helotedorpe en die omliggende landskap bekruip en op die serviele bevolking gespioeneer. Hul missie was om onrus en opstande te voorkom, en helootse moeilikheidmakers is summier terreggestel. Sulke brutale onderdrukking van die helote het die Spartaanse élite in staat gestel om suksesvolle beheer oor die serviele agrariese bevolking uit te oefen en hulself aan militêre oefening toe te wy. Dit kon ook bygedra het tot die Spartaanse reputasie vir steelsheid aangesien enige "kryptes" wat gevang is die roede opgelê is.

Slegs Spartane wat as jong mans in die Krypteia diensgedoen het kon verwag om in die hoogste range van die Spartaanse gemeenskap en weermag opgeneem te word. Die mening was dan dat slegs daardie Spartane wat hul gewilligheid en vermoë getoon het om op jong ouderdom dood te maak vir die stadstaat, waardig was om in latere jare by die leierskap aan te sluit.

Plato ("Wette", I, 633), 'n skolias van Plato, en Heraklides Lembos ("Fr. Hist. Gr.", II, 210) beskryf ook die krypteia.


</doc>
<doc id="92800" url="https://af.wikipedia.org/wiki?curid=92800" title="5 Seconds of Summer">
5 Seconds of Summer

5 Seconds of Summer (ook bekend as 5SOS) is 'n Australiese pop-rock- of pop-punkgroep wat in 2011 gestig is. Die groep bestaan uit Luke Hemmings (voorsang, kitaar), Michael Clifford (kitaar, agtergrondsang), Calum Hood (baskitaar, agtergrondsang), Niall Horan (voorsang, kitaar) en Ashton Irwin (tromme, agtergrondsang). Hulle het wêreldwyde bekendheid verwerf met die vrystelling van hul nommer een-enkelsnit "She Looks So Perfect".




</doc>
<doc id="92801" url="https://af.wikipedia.org/wiki?curid=92801" title="Magic!">
Magic!

Magic! (ook bekend as MAGIC!) is 'n Kanadese reggae fusion-groep wat in 2012 gestig is. Die groep bestaan uit Nasri Atweh (voorsang, kitaar), Mark Pellizzer (kitaar, agtergrondsang), Ben Spivak (baskitaar, agtergrondsang) en Alex Tanas (tromme, agtergrondsang). Hulle het wêreldwyde bekendheid verwerf met die vrystelling van hul nommer een-enkelsnit "Rude".




</doc>
<doc id="92803" url="https://af.wikipedia.org/wiki?curid=92803" title="Klas 3E-lokomotief">
Klas 3E-lokomotief

Klas 3E is 'n soort elektriese lokomotief wat deur die Suid-Afrikaanse Spoorweë gebruik is. Dit is 'n "Co-Co" (twee driewieldraaistelle met traksiemotors op elke as) ontwerp. Die lokomotief is ontwerp vir trajekte met minder draaie en waar hoër snelhede gehandhaaf kan word. Daar is in 1944 'n bestelling geplaas vir 28 van die lokomotiewe by "Metropolitan Vickers". Die lokomotiewe is van 1947 tot 1948 in diens gestel op die roetes van die Witwatersrand. Voorsiening is gemaak vir elektriese sowel as stoomverhitting vir die passasiers se sitplekke. Die stoomverhittingsfasiliteit is nooit gebruik nie.

Die lokomotief benodig 3 kV gelykstroom en het 'n maksimum kraglewering van 2 016 kW. Hulle is lank reeds uit diens onttrek.


</doc>
<doc id="92804" url="https://af.wikipedia.org/wiki?curid=92804" title="William Orpen">
William Orpen

Sir William Newenham Montague Orpen KBE RA (* 27 November 1878 in Stillorgan in die graafskap Dublin (tans graafskap Dun Laoghaire-Rathdown), Ierland; † 29 September 1931 in Londen) was 'n Britse skilder van Ierse afkoms en een van die belangrikste verteenwoordigers van impressionisme in Groot-Brittanje. Naas landskapstonele en talle portrette was Orpen gedurende die Eerste Wêreldoorlog by die Britse regering se "War artist"-projek betrokke en het op die westelike front 'n groot verskeidenheid oorlogskilderye geskep.


</doc>
<doc id="92805" url="https://af.wikipedia.org/wiki?curid=92805" title="Bergskilpad">
Bergskilpad

Die bergskilpad ("Stigmochelys pardalis", voorheen "Geochelone pardalis") is 'n groot en aantreklik-gemerkte skilpad, wat voorkom in die savannes van Oos- en Suider-Afrika, van Soedan tot in die Kaap.

Bergskilpaaie wei in semi-droë, doringagtige en grasveldareas, hoewel hulle by uitsondering in natter gebiede opgemerk word. In sowel bloedig warm as yskoue weer kan hulle hul toevlug tot verlate jakkals- en erdvarkgate neem. Die enigste rede vir 'n bergskilpad om self te grawe is om 'n nes te maak om eiers in te lê.

Hulle het tot ses neste, elk met ses tot 15 eiers. Die eiers word in die somer gelê en broei 10 tot 15 maande later uit. Die kleintjies kan met Bell se skarnierskilpad verwar word.

Die dieet bestaan hoofsaaklik uit verskillende soorte gras, bene en hiënamis. Hulle vreet ook vetplante en distels, en in gevangeskap kaktusse.

Bergskilpaaie is gemiddeld 30 tot 45 cm (maksimum 70 cm) lank. Hulle word gewoonlik tussen 80 en 100 jaar oud. Dit is die grootste en die mees wydverspreide landskilpad in die Suider-Afrikaanse streek.



</doc>
<doc id="92806" url="https://af.wikipedia.org/wiki?curid=92806" title="Klas 4E-lokomotief">
Klas 4E-lokomotief

Klas 4E is 'n tipe elektriese lokomotief wat deur die Suid-Afrikaanse Spoorweë gebruik was. Dit is 'n "1-Co-Co-1" ("Co-Co": twee drie-wiel draaistelle met traksiemotors op elke as) ontwerp. Die lokomotief is gesamentlik gebou deur "General Electric" van Manchester en "North British Locomotive Company" van Glasgow. Daar is 40 van die lokomotiewe afgelewer van 1952 tot 1954. Die lokomotief is uniek omrede dit 'n stel wiele voor die draaistelle het. Hulle was ontwerp om op die trajek tussen Worcester en Touwsrivier diens te doen.

Die lokomotief benodig 3 kV gelykstroom en het 'n maksimum uitset van 1 878 kW. Hulle is lank reeds uit diens onttrek.


</doc>
<doc id="92807" url="https://af.wikipedia.org/wiki?curid=92807" title="Charles Saatchi">
Charles Saatchi

Charles Saatchi [ˈsɑːtʃiː]; (Arabies: تشارلز ساعتجي‎, * 9 Junie 1943) is 'n Britse entrepreneur en - saam met sy broer Maurice - medestigter van die advertensieagentskap "Saatchi & Saatchi". Die Saatchi-broers het hul besigheid, wat in die 1980's tot die grootste advertensieagentskap ter wêreld gegroei het, tot en met 1995 bestuur toe hulle gedwing is om uit die onderneming te bedank. Nog in dieselfde jaar het hulle 'n nuwe agentskap, "M&C Saatchi", gestig. 

Charles Saatchi is in 'n Joods-Irakese familie in Bagdad gebore wat hulle later in die Verenigde Koninkryk gevestig het. Hy staan naas sy sakebedrywighede veral as kunsversamelaar en eienaar van die "Saatchi Gallery" in Londen bekend en tree as borg van die "Young British Artists (YBAs)" op. Hier het hy onder meer die loopbaan van kunstenaars soos Damien Hirst en Tracey Emin bevorder.


</doc>
<doc id="92808" url="https://af.wikipedia.org/wiki?curid=92808" title="Landbrug">
Landbrug

'n Landbrug, in biogeografie, is 'n landengte of wyer landverbinding tussen anders afsonderlike gebiede, waaroor diere en plante in staat is om oor te steek en nuwe lande te koloniseer. 'n Landbrug kan geskep word deur mariene regressie, waarin seevlakke val en vlak dele ontbloot, wat voorheen onder die water was. 'n Landbrug kan ook gevorm word wanneer nuwe land geskep word deur plaattektoniek of soms wanneer die seebodem styg as gevolg van post-glasiale herstel ná 'n ystydperk.

Skeppingsleerders glo byvoorbeeld dat diere ander kontinente kon bereik dmv landbrue na die sondvloed.


</doc>
<doc id="92809" url="https://af.wikipedia.org/wiki?curid=92809" title="John Bull (lokomotief)">
John Bull (lokomotief)

Die John Bull was 'n Brits-geboude stoomlokomotief wat bedryf was in die Verenigde State. Dit is vir die eerste keer op 15 September 1831 bedryf en was die oudste lopende stoomlokomotief in die wêreld toe die "Smithsonian Institution" dit in 1981 bedryf het. Die John Bull is deur Robert Stephenson and Company gebou en is aanvanklik gekoop deur en bedryf op die Camden en Amboy Railroad, die eerste spoorweg in New Jersey, wat die lokomotief die nommer 1 en sy eerste naam, "Stevens" gegee het. Die C & A het die lokomotief wyd gebruik van 1833 tot 1866, toe dit uit diens verwyder en gestoor is.


</doc>
<doc id="92815" url="https://af.wikipedia.org/wiki?curid=92815" title="Cass Elliot">
Cass Elliot

Cass Elliot (gebore as Ellen Naomi Cohen; * 19 September 1941, † 29 Julie 1974), ook bekend as Mama Cass, was 'n Amerikaanse sangeres en lid van die popgroep "The Mamas & the Papas". Ná die ontbinding van dié groep het Elliot vyf soloalbums vrygestel. In 1974 is Elliot op die hoogtepunt van haar loopbaan, toe sy 'n konserttoer in die Verenigde Koninkryk onderneem en onder meer in die "London Palladium" opgetree het, in 'n hotelkamer in Mayfair, Londen skielik in haar slaap aan 'n hartaanval oorlede. Later het onware gerugte die rondte gedoen dat sy aan 'n toebroodjie verstik het. Cass Elliot het haar laaste rusplek op die Mount Sinai-begraafplaas in Hollywood Hills, Los Angeles gevind.

In 1998 is Elliot postuum saam met die drie ander groeplede van "The Mamas & the Papas" - John Phillips, Denny Doherty en Michelle Phillips - in die "Rock and Roll Hall of Fame" opgeneem. Die Hollywoodse Kamer van Koophandel se Walk of Fame-keurkomitee het op 22 Junie 2015 bekendgemaak dat Cass Elliot as deel van die Klas van 2016 postuum met 'n ster op die Hollywood Walk of Fame vereer sal word. Cass Elliot se amptelike webtuiste word onderhou deur haar dogter Owen Elliot-Kugell.

Cass Elliot is in Baltimore, Maryland as dogter van Philip Cohen († 1962), eienaar van 'n klein besigheid, en Bess Levine (1915–1994), 'n opgeleide verpleegster, gebore. Haar ouers is as kinders van Joodse immigrante uit die Russiese Tsareryk in die Verenigde State gebore.


</doc>
<doc id="92817" url="https://af.wikipedia.org/wiki?curid=92817" title="David Bailey">
David Bailey

David Royston Bailey, CBE (* 2 Januarie 1938) is 'n Engelse mode- en portretfotograaf wat met sy innoverende werk ikoniese status in die wêreld van moderne kuns en popkultuur bereik het. Saam met ander bekende fotograwe soos Terence Donovan en Brian Duffy het Bailey in sy fotokuns die gees, swier en elegansie van "Swinging London" in die 1960's met eenvoudige middele vasgevang.

Bailey se lewe en werk het as inspirasie vir die rolprent "Blow Up" gedien wat Michelangelo Antonioni in 1966 in Londen geskiet het en waarin David Hemmings die rol van Thomas, 'n jong modefotograaf, vertolk het.


</doc>
<doc id="92819" url="https://af.wikipedia.org/wiki?curid=92819" title="Reghoek">
Reghoek

'n Reghoek is 'n tweedimensionele figuur met vier reguit kante en vier regte hoeke, dit het ongelyke aangrensende sye, anders as 'n vierkant waar al die sye ewe lank is. By 'n reghoek is slegs die teenoorstaande sye ewe lank.


</doc>
<doc id="92821" url="https://af.wikipedia.org/wiki?curid=92821" title="Marioepol">
Marioepol

Marioepol (Oekraïens: Маріу́поль; Russies: Мариу́поль; Grieks: Μαριούπολη) is 'n stad in suidoostelike Oekraïne langs die See van Azof. Met sowat 465 duisend inwoners, is die stad die 10de grootste in die land en tweede grootste (naas Donetsk) in die Donetsk-oblast.

Ongeveer 60% van alle Grieke in Oekraïne woon binne die stad of in die omliggende gebied.



</doc>
<doc id="92824" url="https://af.wikipedia.org/wiki?curid=92824" title="Centurion (Gautrein-stasie)">
Centurion (Gautrein-stasie)

Centurionstasie is 'n stasie op die Gautrein hoëspoedtreinroete in Gauteng. Die stasie is in Augustus 2011 voltooi en het parkering vir ongeveer 2000 motors.



</doc>
<doc id="92826" url="https://af.wikipedia.org/wiki?curid=92826" title="Rhodesfield (Gautrein-stasie)">
Rhodesfield (Gautrein-stasie)

Rhodesfieldstasie is 'n treinstasie in die voorstad van Rhodesfield, in Kemptonpark.

Dit is 'n dubbeldoelstasie aangesien die nuwe boonste vlak die Gautreinhoëspoedtreine akkommodeer, en die onderste vlak die ouer Metrorail ('n afdeling van PRASA) se passasiers bedien. Die twee spoorlyne is nêrens in verbinding met mekaar nie en die spoorstelsels word apart beheer en bedryf.



</doc>
<doc id="92827" url="https://af.wikipedia.org/wiki?curid=92827" title="Marlboro (Gautrein-stasie)">
Marlboro (Gautrein-stasie)

Marlborostasie is 'n stasie op die Gautrein hoëspoedtreinroete in Marlboro, Gauteng. Die stasie is op 8 Junie 2010 voltooi en geopen.



</doc>
<doc id="92828" url="https://af.wikipedia.org/wiki?curid=92828" title="Midrand (Gautrein-stasie)">
Midrand (Gautrein-stasie)

Midrandstasie is 'n stasie op die Gautreinhoëspoedtreinroete in Midrand, Gauteng. Die stasie is in Augustus 2011 voltooi en geopen.



</doc>
<doc id="92829" url="https://af.wikipedia.org/wiki?curid=92829" title="Sandton (Gautrein-stasie)">
Sandton (Gautrein-stasie)

Sandtonstasie is 'n stasie op die Gautrein hoëspoedtreinroete in Sandton, Gauteng. Die stasie is op 8 Junie 2010 voltooi en geopen.



</doc>
<doc id="92830" url="https://af.wikipedia.org/wiki?curid=92830" title="Rosebank (Gautrein-stasie)">
Rosebank (Gautrein-stasie)

Rosebankstasie is 'n stasie op die Gautrein hoëspoedtreinroete in Rosebank, Gauteng. Die stasie is op 2 Augustus 2011 voltooi en geopen.



</doc>
<doc id="92832" url="https://af.wikipedia.org/wiki?curid=92832" title="Timlin-versameling">
Timlin-versameling

Die Timlin-versameling in die William Humphreys-kunsgalery in Kimberley bestaan uit tekeninge en olie- en waterverfskilderye deur William Mitcheson Timlin.

Timlin is in die 1890's in Engeland gebore en sterf in 1943 in Kimberley. Op 19-jarige ouderdom het hy na Kimberley gekom en word daar 'n vakleerling by en later vennoot van die argitek D.W. Greathead. Deur sy skilderye, pastelle, etse, kameë en as argitek van bekende geboue in Kimberley en as skrywer word hy in Suid-Afrikaanse kunskringe 'n bekende kunstenaar met 'n lewendige verbeelding en 'n eie kenmerkende styl. Timlin skilder in die 1920's en 1930's verskeie plaaslike landskappe en teken tydskrifvoorblaaie en boekillustrasies. Sy eie fantasietekeninge versier sy boek "The ship that sailed to Mars". Ook doen hy in 1929 die illustrasies vir die boek "Kalaharie-kaskenades" deur die Hobson-broers. 

Timlin stal sy werke onder andere uit by die Rykskou in Wembley. Sy werke is ook te sien in galerye in Pretoria, Bloemfontein, Durban en Grahamstad.



</doc>
<doc id="92833" url="https://af.wikipedia.org/wiki?curid=92833" title="Solidêr">
Solidêr

Om solidêr te wees is om lojaal of getrou te wees aan 'n saak.

Om krities solidêr te wees is om kritiek uit te spreek teen iets waaraan jy steeds verbind is of waartoe jy steeds lojaal is.

Byvoorbeeld mense wat geëmigreer het en wat Suid-Afrika kritiseer oor die dinge wat vandag gebeur, is nie krities solidêr nie, want hulle het nie meer 'n lojaliteit teenoor Suid-Afrika nie.

Dit word ook veral in kerktaal gebruik. Teologiese studente word aangemoedig om krities solidêr te wees. Met ander woorde, hulle kan die kerk kritiseer, mits hulle steeds deel van die kerk is en lojaal teenoor die kerk is. Moenie die kerk kritiseer nadat jy besluit het om die kerk te verlaat nie.

Krities solidêr is egter van akademiese belang. Indien iemand 'n instansie verlaat beteken dit nie dat dit slegte maniere is om die instansie van buite te kritiseer nie. Dit is mos juis die rede hoekom die persoon die instansie verlaat het. Wat wel waar is, is dat indien 'n mens aan 'n instansie behoort en daar is dinge waarmee jy nie saamstem nie, moet jy eers probeer om dit te verander waarmee jy nie saamstem nie. As daar geen ander uitweg is nie, dan is skeiding die enigste opsie.


</doc>
<doc id="92834" url="https://af.wikipedia.org/wiki?curid=92834" title="Robert Godlonton">
Robert Godlonton

Robert Godlonton (24 September 1794 - 30 Mei 1884) was 'n pionier in die Kaapse koerantwese. Hy is gebore in Engeland waar hy kwalifiseer as 'n drukker. In 1820 arriveer hy as deel van die Setlaars op die Oosgrens waar hy eers as 'n magistraatklerk werk. In 1834 sluit hy by die "Grahamstown Journal" aan. Deur sy toedoen word dit 'n invloedryke koerant. Hy dien in die Kaapse parlement vanaf 1854 namens die Oos-Kaap.



</doc>
<doc id="92835" url="https://af.wikipedia.org/wiki?curid=92835" title="Hatfield (Gautrein-stasie)">
Hatfield (Gautrein-stasie)

Hatfieldstasie is 'n terminusstasie op die Gautrein hoëspoedtreinroete in Pretoria, Gauteng. Die stasie is in Augustus 2011 voltooi en geopen.



</doc>
<doc id="92836" url="https://af.wikipedia.org/wiki?curid=92836" title="Fakultatiewe herversekering">
Fakultatiewe herversekering

Fakultatiewe herversekering is 'n tipe herversekering waarby risiko's indiwidueel onderskryf word, d.w.s. die herversekeraar besluit watter risiko's dit van 'n sekere versekeringsboek wil aanvaar en teen watter premie. Fakultatiewe herversekering kontrasteer dus met verhandelingsherversekering waar 'n herversekeraar met 'n versekeraar ooreenkom om 'n sekere persentasie van elke nuwe risiko wat op die boeke kom teen 'n premie wat deur 'n voorafbepaalde formule vasgestel word, te herverseker.



</doc>
<doc id="92837" url="https://af.wikipedia.org/wiki?curid=92837" title="Verhandelingsherversekering">
Verhandelingsherversekering

Verhandelingsherversekering is vorm van proporsionele herversekering waar 'n herversekeraar met 'n versekeraar ooreenkom om elke nuwe risiko wat op die boeke kom, teen 'n sekere persentasie te herverseker teen 'n premie wat deur 'n voorafbepaalde formule vasgestel word. Die herversekeraar het dus nie die geleentheid om ongewensde risiko's te verwerp nie. Dit is in teenstelling met fakultatiewe herversekering, waar 'n herversekeraar wel elke risiko indiwidueel kan aanvaar of verwerp. Die persentasie van risiko-oordrag word die retensievlak genoem.

Verhandelingsherversekering kan ook as 'n onderversameling van surplusherversekering vergestalt, d.i. slegs risiko's wat 'n bepaalde retensieperk oorskry, word proporsioneel via verhandelingsherversekering aan die herversekeraar oorgedra. 



</doc>
<doc id="92838" url="https://af.wikipedia.org/wiki?curid=92838" title="Reinsurance Group of America">
Reinsurance Group of America

Reinsurance Group of America (RGA) is 'n internasionale lewensherversekeraar wat onder meer indiwiduele lewens en groepskemas herverseker en bykomende dienste soos produkontwikkeling, risikobestuur, e-onderskrywing, en kliëntopleiding verskaf. RGA is een van die grootste herversekeraars ter wêreld en het jaarlikse premies van sowat $2,9 miljard en bates van sowat $39.7 miljard soos op 31 Desember 2013. In 2013 het die maatskappy meer as 580 000 fakultatiewe eise hanteer, en sedert 1979 reeds bykans vyf miljoen in totaal.

RGA bestuur bedrywighede in 26 lande:









</doc>
<doc id="92847" url="https://af.wikipedia.org/wiki?curid=92847" title="Robert Pattinson">
Robert Pattinson

Robert Douglas Thomas Pattinson is 'n Britse akteur, model, musikant en rolprentvervaardiger. Pattinson het sy loopbaan begin met 'n rol as Cedric Diggory in "Harry Potter and the Goblet of Fire". Hy het later die hoofrol vertolk van die vampier, Edward Cullen in die "Twighlight Saga"-filmreeks geskryf deur Stephenie Meyer. Hierdie rol het hom gevestig as een van die hoogs betaalde akteurs in Hollywood en het groot beroemdheid meegebring. In 2010 is Pattinson benoem as een van "TIME" se '100 Mees Invloedryke Mense Ter Wêreld', en in dieselfde jaar het "Forbes" hom gelys in die Forbes Celebrity 100.

In 2009 het hy die rol vertolk van Salvador Dalí in "Little Ashes". In dieselfde jaar is 'n dokumentêr met die titel "Robsessed" vrygestel oor sy beroemdheid en gewildheid. Hy het verskyn as 'n jong man met baie probleme in "Remember Me", en het ook verskyn in die romantiese drama "Water for Elephants" in 2011. Sy vertolking van die rol as a tawwe, gevoellose en berekende miljardêr in David Cronenberg se "Cosmopolis" in 2012, het hom baie lof besorg. Hy het verder waardering ontvang van sy rol in David Michôd se futuristiese film "The Rover" en in Cronenberg se satiriese drama "Maps to the Stars" (beide in 2014).

Pattinson is geskeduleer om te verskyn in Werner Herzog se "Queen of the Desert", Anton Corbijn se "Life", Olivier Assayas se "Idol’s Eye" en in James Gray se "The Lost City of Z".

Pattinson speel en skryf ook sy eie musiek.

Hy is 'n ondersteuner van ECPAT International, Parents and Abducted Children Together (PACT), "GO Campaign" en is 'n lid van "International Medical Corps". Hy dra ook by tot kanker bewusmakings veldtogte.

Pattinson is gebore in Londen, Engeland. Sy pa, Richard, het antieke motors uit Amerika ingevoer en sy ma, Clare het gewerk vir 'n modelagentskap. Pattinson het twee ouer susters, Lizzy en Victoria. Lizzy het bekendheid verwerf as sanger. Robert het groot geword in die Barnes distrik van Londen, waar hy skool gegaan het by Tower House School tot en met die ouderdom van 12, waarna hy The Harrodian School bygewoon het. Robert het betrokke geraak by amateurteater deur die Barnes Teatergroep. Hy het 'n klein rol losgeslaan in "Guys and Dolls". Hy het ook 'n oudisie gedoen vir Thornton Wilder se "Our Town" en is raakgesien deur George Gibbs. Hy het ook rolle vertolk in "Anything Goes" en "Macbeth". Hy het aandag getrek met sy rol in "Tess of the Urbervilles" en het hierna begin kyk na meer professionele rolle.

Pattinson het as 'n model begin werk op die ouderdom van 12, maar die aanvraag na hom het vier jaar later begin afneem. Hy het teenoor 'n tydskrif genoem dat hy die mees onsuksesvolle loopbaan as model gehad het. Pattinson het verskyn in die advertensieveldtog van "Hackett" se Herfs 2007 versameling.

In Junie 2013 is Pattinson gekies as die nuwe gesig van "Dior Homme" en het verskyn in die "1000 LIVES", advertensie veldtog, deur Romain Gavras, met fotografie deur Nan Goldin. Hierdie veldtog het ook 'n liedjie "Whole Lotta Love" deur die Engelse rockgroep Led Zeppelin bevat. Goldin het ook later 'n boek met die titel "Robert Pattinson: 1000 Lives", vrystel wat 'n versameling van Pattinson's se foto's van die veldtog bevat.

Pattinson het ondersteunende rolle gehad in die televisieproduksie van "Ring of the Nibelungs" in 2004, en in Mira Nair se "Vanity Fair", alhoewel die tonele waarin hy verskyn, slegs op die DVD-weergawe verskyn. In Mei 2005 was hy geskeduleer om te verskyn in die Britse premier van "The Woman Before" deur die Royal Court Theatre, maar is net voor die openingsaand afgedank, en vervang deur Tom Riley. Later daardie jaar het hy die rol van "Cedric Diggory" vertolk in "Harry Potter and the Goblet of Fire". Vir hierdie rol het hy die toekenning van "British Star of Tomorrow" ontvang van "The Times" en is meer as een keer met Jude Law vergelyk.

In 2006 het Pattinson verskyn in "The Haunted Airman", wat op 31 Oktober die lug gesien het op BBC. Die rol het goeie resensies aan Pattinson besorg. "The Stage" het geskryf dat Pattinson die rol van die lugman, of die titel, met 'n perfekte kombinasie van jeugvolle terreur, en 'n wêreldwyse sinisme vertolk. In Februarie 2007, het hy 'n ondersteunende rol vertolk in 'n televisie drama gebaseer op die topverkoper deur Kate Long, "The Bad Mother's Handbook".

In 2008 het Pattinson die rol losgeslaan van Edward Cullen in die film "Twilight", gebaseer op "Stephenie Meyer" se topverkoperreeks met dieselfde naam. Volgens berigte was Pattinson oorspronklik huiwerig vir die rol, bang dat hy nie sal voldoen aan die 'beeld van perfeksie' wat van die karakter verwag word nie. Die film is op 21 November 2008 vrygestel, en het Pattinson oornag in 'n ster en wêreldwye sensasie verander. Alhoewel die film gemengde resensies ontvang het, is Pattison en sy mede-ster Kristen Stewart geloof vir die dinamika tussen hulle. Die "New York Times" het na Pattinson verwys as 'n 'bekwame, eksotiese pragtige' akteur en Roger Ebert was van mening dat hy perfek vir die rol is.

Hy het weer die rol van "Edward Cullen" vertolk in die Twilight opvolg "The Twilight Saga: New Moon", wat vrygestel is op 20 November 2009. Die film het 'n rekordinkomste van $142,839,137 gedurende die openingsnaweek verdien, en 'n opbrengs van $709,827,462 wêreldwyd verseker. Die film self het negatiewe resensies ontvang, maar Michael Phillips van die "Chicago Tribune" het gesê dat Pattinson steeds 'interessant is om na te kyk, ten spyte van die slegte grimering'.

Sy volgende film, "The Twilight Saga: Eclipse" is vrygestel op 30 Junie 2010, en het 'n inkomste van $698,491,347 wêreldwyd besorg. Ook hierdie film het gemengde resensies ontvang. Kirk Honeycutt van "The Hollywood Reporter" het met lof gepraat oor Pattinson se toneelspel. Hy het genoem dat Pattinson jou laat vergeet van die wit grimering en vreemde kontaklense, en jou laat fokus op 'n karakter wat geskeur is tussen sy liefde vir die menslike Bella (Stewart), en die wete dat sy haar kloppende hart moet prysgee as sy vir ewig by hom wil bly. Will Lawrence van "Empireonline" het al drie hoofakteurs geprys vir hulle vertoning. Hy het gesê dat die liefdesdriehoek duideliker en skerper is as ooit vantevore: Stewart wat steeds haar lip byt, Lautner wat steeds sy spiere wys, en Pattinson wat nie heeltemal van sy 'fiery-eyed pout' ontslae raak nie. Maar al drie het saam met hulle rolle ontwikkel, en wegbeweeg van die melodrama van die voorlopers.

Pattinson het weer verskyn as Edward Cullen in "The Twilight Saga: Breaking Dawn – Part 1", wat op 18 November 2011 vrygestel is, en 'n inkomste van $705,058,657 by die loket verdien het.

Pattinson het 'n laaste keer verskyn as Edward Cullen in die finale aflewering van die Twilight Saga, "The Twilight Saga: Breaking Dawn – Part 2" wat op 16 November 2012 vrygestel is, en 'n rekordinkomste van $829 miljoen wêreldwyd by lokette verdien het. Die film het die meeste van die reeks verdien.

In 2008 is "How to Be", 'n film deur Oliver Irving vrygestel. Dit het by verskeie film feeste vertoon en het gemengde reaksie van kritici ontvang. Pattinson het ook verskyn as Salvador Dalí in die film "Little Ashes", 'n Spaans-Britse drama deur Paul Morrison. Hy het ook verskyn in 'n kort film "The Summer House" deur Daisy Gili. Hierdie film is later weer vrygestel as deel van 'n bundelfilm met die titel "Love & Distrust", wat bestaan uit 5 kortfilms wat 8 indiwidue, van verskeie agtergronde, volg op 'n tog om ware tevredenheid te vind.

In 2009, het Pattinson die 81ste Academy Awards aangebied. Op 10 November 2009, het "Revolver Entertainment" 'n DVD vrygestel met die titel "Robsessed", 'n dokumentêr oor Pattinson se lewe en beroemdheid.

Pattinson het gespeel in die film "Remember Me" wat op 12 Maart 2010 vrygestel is. Die film het gemengde resensies ontvang, maar Pattinson se vertolking van die rol is geprys. Jake Coyle van "Associated Press" het gesê dat die jong akteur 'n onmiskenbare teenwoordigheid het. Hy het in "Remember Me", die rol aangedik, was baie selfbewus met neergeslane oë, moue opgerol en 'n sigaret wat kunsmatig uit sy mond hang, maar Tyler (soos Edward Cullen) is 'n huiwerige romantikus. Ian Nathan van "Empire Online" was van mening dat dit Pattinson se beste vertolking tot op datum was. en Kirk Honeycutt van "The Hollywood Reporter" het Pattinson en sy mede akteur Emilie de Ravin, geprys vir hulle vertoning, en gevoel dat die tonele van Pattinson en de Ravin ware sjarme uitstraal.

In 2011, het hy die rol vertolk van "Jacob Jankowski" in "Water for Elephants", 'n film weergawe van die "Sara Gruen" boek met dieselfde titel. Ook die film het gemengde resensies ontvang, maar Pattison se vertoning is geprys. Richard Corliss van "Time" het Pattinson geloof vir 'n skaam, stadige magnetisme wat die kyker se oë op hom fokus, en het na hom verwys as "sterkwaliteit". Mick LaSalle van die "San Francisco Chronicle" het gesê dat Pattinson homself sentraal in die rolprent hou. Peter Travers van die "Rolling Stone" het gesê dat hy "smeul" in die film en Todd McCarthy van The Hollywood Reporter het gesê dat Pattinson heeltemal oortuigend die rol van Jacob vertolk.

Hy het ook die rol vertolk van "Georges Duroy" in die 1885 roman "Bel Ami". Die film is vrygestel by die 62ste Internasionale Fees in Berlyn. Dit is vrygestel op 12 Februarie 2012.

Pattinson het die rol vertol van die film verwerking van Don DeLillo se "Cosmopolis", deur David Cronenberg. Die film het meegeding vir die Palme d'Or op 2012 se Cannes-rolprentfees. Al was die film goed ontvang, is Pattison in besonder geprys vir sy vertoning. "The Telegraph" het Pattinson se vertolking van die rol as sensasioneel beskryf.

Aan die einde van 2013, het Pattinson verskyn in a swart en wit kortfilm met die model "Camille Rowe" as die nuwe gesig van "Dior Homme Fragrances".

In Mei 2014 is twee van Pattinson se films uitgereik op die 2014-Cannes-rolprentfees. Pattinson het ook verskyn in David Michod se "The Rover" saam met Guy Pearce en Scoot McNairy. Vir sy vertoking van 'n naïwe, eenvoudige lid van 'n kriminele bende, het Pattinson goeie tergvoer ontvang. Scott Foundas van "Variety"-tydskrif het gesê dat Pattinson die film se grootste verrassing was, met 'n oortuigende aksent. Hy het verder bygevoeg dat die rol baie tot Pattinson se suksesvolle loopbaan bydra. Todd McCarthy van "The Hollywood Reporter" noem dat Pattinson se vertolking van die rol, ten spyte van die tekortkominge van die karakter, meer interessant word namate die film vorder.

Hy het vir 'n tweede keer verenig met Cronenberg in "Maps to the Stars", 'n drama beskryf as a donker, komiese kyk na Hollywood oorvloed. Die film het meegeding vir die Palme d'Or op die 2014-Cannes-rolprentfees. In hierdie film het Pattinson die rol vertolk van "Jerome Fontana", 'n limo bestuurder en sukkelende akteur, wat graag 'n suksesvolle draaiboekskrywer wil wees. Pattinson het gunstinge resensies ontvang vir sy vertolking van die rol.

Pattinson het aangesluit by die span van Werner Herzog se weergawe van Gertrude Bell se film "Queen of the Desert" en sal die rol van "TE Lawrence" vertolk saam met Nicole Kidman en James Franco.

Hy sal ook verskyn in Anton Corbijn se "Life" wat handel oor die vriendskap tussen James Dean en Dennis Stock.

Hy sal ook saam met Bérénice Bejo en Tim Roth verskyn in Brady Corbet se debuut film "The Childhood of a Leader", wat in November 2014 'n aanvang sal neem. Hy het ook aangesluit by Olivier Assayas se aksieriller "Idol’s Eye" saam met Robert De Niro. In November 2014 sal hy ook verskyn in Benedict Cumberbatch se vertolking van die topverkoper "The Lost City of Z" met regisseur James Gray. Hy sal ook teenoor Carey Mulligan verskyn in James Marsh se "Hold On to Me".

Pattinson speel die kitaar en klavier en skryf selfs sy eie musiek. Hy het ook twee van die liedjies wat op die "Twilight"-klankbaar verskyn, gesing: "Never Think", wat hy saam met Sam Bradley geskryf het, en "Let Me Sign", wat geskryf is deur Marcus Foster en Bobby Long.

Die liedjies is by die film ingesluit nadat die regisseur, Catherine Hardwicke, Pattinson se opnames vroeër in die rolprent gebruik het sonder sy medewete. Hy het egter ingestem dat die liedjies gebruik kan word omdat dit by die toneel 'pas'. Die klankbaan van die film "How to Be" bevat drie oorspronklike liedjies deur Pattinson wat deur komponis Joe Hastings geskryf is.

Behalwe vir die liedjies, het Pattinson geen ander opnames gemaak nie. Toe hy uitgevra is oor die moontlikheid van 'n professionele sangloopbaan, het hy gesê dat musiek slegs daar is om op terug te val as sy loopbaan as akteur misluk. In 2010 het Pattinson 'n toekenning ontvang as "Hollywood's Most Influential Top Unexpected Musicians".

Pattinson is aangewys as die "Sexiest Men Alive" in 2008 en 2009 deur die tydskrif "People". In 2009 is hy ook aangewys as die "Sexiest Man Alive" deur "Glamour"-tydskrif. "AskMen" het Pattinson benoem as een van die top 49 mees invloedryke mans van 2009. In 2009 het "Vanity Fair" Pattinson aangewys as een van die "aantreklikste mans in die wêreld", saam met Angelina Jolie, wat aangewys is as die mooiste vrou in die wêreld. Pattinson was benoem as een van Vanity Fair se "Top Hollywood Earners of 2009" met 'n geskatte inkomste van om en by $18 miljoen in 2009.

In Desember 2009 het Pattinson 'n getekende kitaar aan liefdadigheid geskenk. Hy het ook as vrywilliger vir die "Hope for Haiti Now: A Global Benefit for Earthquake Relief" in Januarie 2010 gewerk. "GQ" en "Glamour" het Pattinson benoem as die "Best Dressed Man" van 2010, met "GQ" wat gesê het, "Extremely elegant and inspiring, the true essence of a contemporary man." In 2010, het "People" Pattinson geplaas in hulle "World's Most Beautiful" uitgawe. In 2010 het Pattison 'n aanbod van $2 miljoen aanbod afgekeur vir 'n modeveldtog met Burberry.

Brittanje se "The Sunday Times Rich List" het hom gelys as 'n jong miljoener in die Verenigde Koningkryke, met 'n geraamde inkomste van £13 miljoen. "TIME" het hom benoem as een van 2010 se '100 Most Influential People in The World'. In Junie 2010 is Pattinson benoem deur "Forbes" tydskrif as een van die top 50 akteurs in die wêreld met 'n verdienste van $17 miljoen. 'n Wasbeeld van hom is by die "Madame Tussauds" reeks in Londen en New York gevoeg. Op 14 November 2010 het Pattinson verskeie toekennings ontvang – twee van BBC Radio, 1 Teen Toekenning, Besgeklede en Beste Akteur. In 2011 was Pattinson 15de in "Vanity Fair" se "Hollywood Top 40" met 'n inkomste van $27.5 million in 2010. "GQ" het weer vir Pattinson benoem as "Best Dressed Man" in 2012. In Oktober 2012 is Pattinson benoem as die "Sexiest Man Alive" deur "Glamour UK".

In 2013 was Pattinson 2de in "Glamour" se "Richest UK Celebs Under 30" met 'n verdienste van £45 miljoen. Brittanje se "London Evening Standard" het hom benoem as een van Londen se mees invloedryke mense van 2013 in hulle "The Power 1000". In Februarie 2014 het hy verskyn op die voorblad van "World Film Locations: Toronto", 'n boek oor Toronto en films wat in die stad vervaardig is. Op 19 Februarie 2014 het "Timur Kryachko" 'n Russiese astroloog 'n asteroide wat hy ontdek het, vernoem na Pattinson as "246789 Pattinson". 'n Toneelstuk oor drie volwasse vroue met 'n obsessie oor Pattinson met die titel, "Totally devoted" is vertoon by Surgeons' Hall in Edinburgh op 13 Augustus 2014.

Pattinson ondersteun en bevorder die "ECPAT"-veldtog "Stop Sex Trafficking of Children and Young People". Op 2009 se Cannes-rolprentfees het Pattinson vir die organisasie "amfAR, The Foundation for AIDS Research" $56,000 ingesamel. In Junie 2010 het hy van sy eie kunswerk geskenk aan "Parents and Abducted Children Together" wat op "eBay" verkoop is. Die opbrengs het hy geskenk aan 'n organisasie wat werk met vermiste kinders. Hy het ook 'n getekende skets met die titel "Unfinished City" geskenk, wat verkoop is vir $6,400. Die opbrengs hiervan het gegaan aan 'n tehuis vir haweloses in Arizona – "Ozanam Manor".

In Januarie 2010 het Pattinson deelgeneem aan 'n liefdadigheidsprojek "Hope for Haiti Now: A Global Benefit for Earthquake Relief". In Maart 2010 het hy geld ingesamel vir "Midnight Mission". Hy het ook $80,000 ingesamel vir die "GO Veldtog" deur 'n "meet and greet" op die stel van die "Twilight Saga: Breaking Dawn – Part 1" op te veil. Later het hy ook 'n privaat vertoning van "The Twilight Saga: Breaking Dawn – Part 1" opgeveil. In Augustus 2011 het hy gehelp met 'n kanker bewusmakingsveldtog deur aandag te fokus op die "The Cancer Bites campaign" in sy toespraak by die 2011 Teen Choice Toekennings.

In Augustus 2013 het Pattinson die Kinderhospitaal in Los Angeles besoek en deelgeneem aan kunsaktiwiteite met die pasiënte. In September 2013 het hy by die Internasionale Mediese Korps aangesluit en een van hulle "Gesertifiseerde Eerste Respondente" geword. Hy het deelgeneem aan 'n GO Veldtog "Go Go Gala", en het 'n tjello gekoop wat gemaak is van herwinde materiaal vir $5,600 op 15 November 2013. In Maart 2014 het hy getekende items vir 'n veilig geskenk om fondse in te samel vir die "Prostaatkanker Navorsings Vereniging". In Mei 2014 het hy sy fiets geskenk aan 'n veiling om fondse in te samel vir die "Royal Flying Doctor Service of Australia (RFDS)". Die organisie verskaf primêre gesondheidsorg vir mense in afgeleë areas.

Pattinson was romanties betrokke by Kristen Stewart wat saam met hom in die "Twighlight" reeks verskyn het. In Julie 2012 is fotos gepubliseer van Stewart en die regisseur van "Snow White and the Huntsman", Rupert Sanders. Die dag wat die foto's vrygestel is, het Stewart 'n amptelike verskoning uitgereik aan Pattinson, waarin sy om verskoning vra vir die pyn en vernedering wat sy veroorsaak het deur haar optrede. Daardeur het sy die belangrikste ding in haar lewe in gedrang gebring, naamlik Rob, die persoon vir wie sy lief is, en vir wie sy die meeste respek het. Sy het gesê dat sy lief is vir hom en dat sy verskriklik jammer is.

Pattinson is volgens berigte tans betrokke by "FKA Twigs" oftewel "Tahliah Debrett Barnett".


</doc>
<doc id="92848" url="https://af.wikipedia.org/wiki?curid=92848" title="Klas 2E-lokomotief">
Klas 2E-lokomotief

Klas 2E is 'n tipe elektriese lokomotief wat deur die Suid-Afrikaanse Spoorweë gebruik was. Dit is 'n "Bo-Bo"-ontwerp (twee tweewieldraaistelle met traksiemotors op elke as). Drie lokomotiewe is in 1937 deur "Henschel & Son" in Duitsland gebou en toegerus met Siemens elektriese toerusting. Hulle het baie soos Klas 1E lokomotiewe gelyk maar die ontwerp en uitleg van die elektriese toerusting aan die binnekant het baie verskil. Hulle was ook meer kragtig as die 1E met vier motors van 300 kW elk.

Hulle het diens gedoen in Transvaal en KwaZulu-Natal en later in die Kaap voordat hulle in 1973 uit diens onttrek is.


</doc>
<doc id="92849" url="https://af.wikipedia.org/wiki?curid=92849" title="Klas 1E-lokomotief">
Klas 1E-lokomotief

Klas 1E is 'n tipe elektriese lokomotief wat deur die Suid-Afrikaanse Spoorweë gebruik was. Dit is 'n "Bo-Bo"-ontwerp (twee tweewieldraaistelle met traksiemotors op elke as). 

Die eerste hooflyn wat geëlektrifiseer is, was tussen Pietermaritzburg en Glencoe tussen 1924 en 1926. Die toevoer was 3 kV gelykstroom en 78 lokomotiewe is bestel by "Metropolitan Vickers and Company" in Manchester. Dit was op daardie stadium die grootste bestelling vir één tipe elektriese lokomotief ter wêreld.

Die lokomotief was aangedryf deur vier 224 kW motors. Die lokomotief self was toegerus met lugremme en vakuumremme vir die trein. Heropwekkingremme is ook verskaf (die motor word as 'n generator gebruik en die energie word terug in die kraglyn gestuur). Drie eenhede mag op een slag aanmekaar gekoppel word. Daar is in totaal 172 van die lokomotiewe gebou. Die lokomotief se maksimum veilige snelheid is 72 km/h.

Gedurende 1968 is van die lokomotiewe omgeskakel na Klas 1ES vir rangeergebruik. Daar is ook verbeterings gemaak aan die elektriese gedeelte. 

Hulle is almal lank reeds uit diens onttrek.


</doc>
<doc id="92852" url="https://af.wikipedia.org/wiki?curid=92852" title="Origenes">
Origenes

Origenes wat ook Origenes Adamantios genoem word, was 'n geleerde en vroë Christelike teoloog. Hy is gebore in Alexandrië en werk daar gedurende die eerste deel van sy loopbaan. Hy het oor teologie veral oor eksegese van die Bybel, hermeneutiek en preek geskrywe.

Party van sy stellings soos die vooraf-bestaan van die siel en die ondergeskiktheid van die Seun aan die Vader is deesdae kontroversieel onder Christelike teoloë.
Origenes was die seun van gelowige ouers wat hom van kindsbeen af geleer het om die Evangelie te waardeer. Sy vader Leonidas het die marteldood gesterf toe Origenes 20 jaar oud was. Origenes was die hoof van die kategeseskool in Alexandrië. Ongeveer in 230 nC. kom hy in konflik met die biskop van Alexandrië en wyk uit na Sesarea.

Hy gaan verder met sy kategeseskool en stig 'n indrukwekkende biblioteek. Tydens die vervolgings van keiser Decius word Origenes gevang en gefolter. Hy sterf as gevolg van die folteringe in Tirus in 253 of 254.

Origenes gebruik die metodes van die klassieke wysbegeerte om na die waarheid te soek tussen verskillende opvattings, met Gods Woord as die basis, gesteun deur die kerklike en apostoliese tradisie.( p. 1-2). Hy bou daarby op die werk van die Joodse filosoof Philo van Alexandrië, wat gesoek het na 'n sintese van die godsopenbaring in die Ou Testament en die moderne (in sy tyd) Griekse filosofie.

Origenes word dikwels daarvan beskuldig as sou hy Christus ondergeskik ag aan God die Vader. In sy "Peri Archon" ( p. 3 tot 24) sê hy egter dat Christus God was en ook gebly het toe hy mens geword het. Origenes noem Christus die Seun van God, die Woord, die Wysheid, die Lig en die Beeld van God die Vader. Hy is egter weens "subordianisme" as ketter veroordeel deur die Tweede Ekumeniese Sinode van Konstantinopel in 533.

Origenes lewer 'n belangrike bydrae tot die ontwikkeling van die denke van die Oosterse Christelike Kerk. Hy ontwikkel ook die beginsel van allegoriese interpretasie wat 'n onderskeid maak tussen die letterlike betekenis van die Bybel en 'n dieper geestelike betekenis. Die siening stuit op heftige teen stand van Melito van Sardes en Lactantius.

Origenes het beweer ( p. 51) dat alle skepsels uiteindelik in die koninkryk van God aan Christus onderwerp gaan word. Hy baseer sy argument op 1 Kor. 15:25-27


</doc>
<doc id="92853" url="https://af.wikipedia.org/wiki?curid=92853" title="Pleonasme">
Pleonasme

Pleonasme of woordoortolligheid is 'n stylfiguur waar meer woorde gebruik word as wat nodig is om 'n gedagte uit te druk. Die term is van die Griekse woord "πλεονασμóς", d.w.s. "pleonasmós" afgelei, wat 'oorvloed' beteken. Die sin: "Hy het dood verdrink", bevat byvoorbeeld die oorbodige woord "dood". Dit is nie te verwar met 'n toutologie wat uit twee sinonieme woorde bestaan nie.

Let daarop dat die woorde in die onderstaande voorbeelde nie sinonieme van mekaar is nie.


</doc>
<doc id="92854" url="https://af.wikipedia.org/wiki?curid=92854" title="14 v.C.">
14 v.C.



</doc>
<doc id="92855" url="https://af.wikipedia.org/wiki?curid=92855" title="20 v.C.">
20 v.C.



</doc>
<doc id="92856" url="https://af.wikipedia.org/wiki?curid=92856" title="13 v.C.">
13 v.C.




</doc>
<doc id="92857" url="https://af.wikipedia.org/wiki?curid=92857" title="17 v.C.">
17 v.C.


</doc>
<doc id="92858" url="https://af.wikipedia.org/wiki?curid=92858" title="19 v.C.">
19 v.C.




</doc>
<doc id="92859" url="https://af.wikipedia.org/wiki?curid=92859" title="22 v.C.">
22 v.C.



</doc>
<doc id="92860" url="https://af.wikipedia.org/wiki?curid=92860" title="23 v.C.">
23 v.C.




</doc>
<doc id="92861" url="https://af.wikipedia.org/wiki?curid=92861" title="25 v.C.">
25 v.C.



</doc>
<doc id="92862" url="https://af.wikipedia.org/wiki?curid=92862" title="24 v.C.">
24 v.C.



</doc>
<doc id="92863" url="https://af.wikipedia.org/wiki?curid=92863" title="28 v.C.">
28 v.C.



</doc>
<doc id="92864" url="https://af.wikipedia.org/wiki?curid=92864" title="29 v.C.">
29 v.C.



</doc>
<doc id="92865" url="https://af.wikipedia.org/wiki?curid=92865" title="40 v.C.">
40 v.C.




</doc>
<doc id="92866" url="https://af.wikipedia.org/wiki?curid=92866" title="50 v.C.">
50 v.C.





</doc>
<doc id="92867" url="https://af.wikipedia.org/wiki?curid=92867" title="60 v.C.">
60 v.C.




</doc>
<doc id="92868" url="https://af.wikipedia.org/wiki?curid=92868" title="70 v.C.">
70 v.C.



</doc>
<doc id="92869" url="https://af.wikipedia.org/wiki?curid=92869" title="80 v.C.">
80 v.C.





</doc>
<doc id="92870" url="https://af.wikipedia.org/wiki?curid=92870" title="90 v.C.">
90 v.C.





</doc>
<doc id="92872" url="https://af.wikipedia.org/wiki?curid=92872" title="Hoeni">
Hoeni

Hoeni (oorspronklike naam onbekend) was ’n farao van die 3de Dinastie tydens die Ou Ryk van Antieke Egipte. Daar word geglo het hy 24 jaar lank regeeer, tot omstreeks 2600 v.C.

Hoeni se posisie as laaste koning van die 3de Dinastie lyk redelik seker, maar daar is nog taamlike onsekerheid oor die volgorde van die heersers aan die einde van dié tydperk. Dit is ook onseker onder watter Griekse naam Hoeni bekend was – moontlik as Aegyptiacae volgens Manetho of Aches volgens Winfried Barta. Baie Egiptoloë glo Hoeni was die pa en direkte voorganger van Snofroe, maar dit word betwis. Hoeni word beskou as ’n verwarrende figuur in die geskiedenis omdat hy lank in Egiptiese tradisies onthou is, maar min dokumente, voorwerpe of monumente oor hom behoue gebly het.

Hoeni kom nie baie voor in die geskiedenis nie; die meeste verwysings na hom is indirek. Die eerste is ’n stele van rooi graniet wat in 1909 op die eiland Elephantine ontdek is. Die inskripsie noem ’n koninklike paleis van Hoeni en skryf Hoeni se naam binne ’n cartouche. Die oorspronklike plek waar die stele gestaan het, is nie bekend nie.

Die tweede keer dat sy naam genoem word, is op ’n steenbak wat in 2007 ontdek is. Hoeni se naam word sonder ’n cartouche geskryf, maar met die Nesoe-biti-naam.

Hy word ook genoem op die agterkant van die Palermosteen oor die 5de-dinastiese koning Neferirkare Kakai, wat blykbaar ’n dodetempel laat bou het vir die kultus van Hoeni. Die tempel is egter nog nie gevind nie.

Hoeni word ook in ’n papirus uit die 13de Dinastie genoem, en dit gee ’n belangrike aanduiding van sy opvolging: "Maar toe het sy majesteit koning Hoeni gesterf en sy majesteit koning Snofroe het oor die hele land regeer. En Kagemni het die nuwe burgemeester van die koninklike hoofstad en die visier van die koning geword." Baie geleerdes glo dit versterk die teorie dat Hoeni die laaste koning van die 3de Dinastie was en dat Snofroe, die eerste koning van die 4de Dinastie, sy direkte opvolger was.



</doc>
<doc id="92873" url="https://af.wikipedia.org/wiki?curid=92873" title="Klas ES-lokomotief">
Klas ES-lokomotief

Klas ES is 'n tipe elektriese lokomotief wat deur die Suid-Afrikaanse Spoorweë gebruik is vir rangeerwerk. Dit is 'n "Bo-Bo" ("Bo-Bo": twee 2-wiel draaistelle met traksiemotors op elke as) ontwerp. Die lokomotief benodig 3 kV gelykstroom elektrisiteit.

Die ontwerp is in 1935 deur die Hoofmeganiese Ingenieur van SAS&H, A.G. Watson, voltooi. Dit moes seker een van die lelikste lokomotiefontwerpe ooit gewees het, maar was opmerkend weens sy plat voor-en agterkante en 'n verhoogde drywerskajuit in die middel, ideaal vir rangeerwerk. Die eerste twee lokomotiewe is deur die SASH se werkswinkels in Pietermaritzburg gebou en in diens gestel in 1936. 'n Verdere 10 is in diens gestel in 1938. 

Vanaf 1938 tot 1964 is 'n verdere twaalf bestel by "Metropolitan Vickers and Company", die latere "AEI". Die traksiemotors en draaistelle is uitruilbaar met Klas 1E en die lokomotief se maksimum veilige snelheid is 40 km/h. Hulle het diens gedoen in KwaZulu-Natal en Transvaal totdat hulle uit diens onttrek is en vervang is met die Klas 8E.


</doc>
<doc id="92874" url="https://af.wikipedia.org/wiki?curid=92874" title="Klas 8E-lokomotief">
Klas 8E-lokomotief

Klas 8E is 'n tipe elektriese lokomotief wat deur die Suid-Afrikaanse Spoorweë gebruik word vir rangeerwerk. Dit is 'n "Bo-Bo" ("Bo-Bo": twee 2-wiel draaistelle met traksiemotors op elke as) ontwerp. Die lokomotief gebruik 3 kV gelykstroom toevoer. Hierdie lokomotief het stoomlokomotiewe vervang soos hulle uit diens onttrek is.

Die eerste 100 lokomotiewe is gebou deur "Union Carriage & Wagon" in Nigel. Hulle het ook al die meganiese onderdele vervaardig. Die elektriese onderdele is verskaf deur "Brown Boveri and Company" van Switserland en Siemens van Duitsland.

Die elektriese motors het 'n aanhoudende maksimum lewering van 686 kW elk. Die kajuit is in die middel van die lokomotief wat ontwerp is om deur een persoon hanteer te word. Daar is twee bestuurdersposisies in die kajuit. Die draaistelle is ontwerp op dié van Klas 6E. Die lokomotief se maksimum veilige snelheid is 75 km/h. Hulle het aanvanklik diens gedoen op die Witwatersrand.


</doc>
<doc id="92875" url="https://af.wikipedia.org/wiki?curid=92875" title="Klas 9E-lokomotief">
Klas 9E-lokomotief

Klas 9E is 'n tipe elektriese lokomotief wat deur die Suid-Afrikaanse Spoorweë gebruik word. Dit is 'n "Co-Co" ("Co-Co": twee driewieldraaistelle met traksiemotors op elke as) ontwerp. Die lokomotief benodig 50 kV wisselstroom toevoer. Hierdie lokomotiewe is ontwerp om op die Sishen-Saldanha Spoorlyn diens te doen. 

Een-en-dertig lokomotiewe is gebou deur "Union Carriage & Wagon" in Nigel na die ontwerp van "GEC Traction of Manchester". Daar is net een kajuit in die lokomotief wat met 'n lugversorger toegerus is. Die agterkant van die lokomotief is laer om die enkele pantograaf, 'n spanningsverdeler, 'n vakuumstroombreker en die kontakpunte van die hooftransformator te huisves. Daar is 'n kompartement tussen die twee draaistelle wat die lugtenks en batterye huisves. Hier is ook voorsiening gemaak om 'n klein motorfiets te stoor sodat die bemanning die 2.3 km trein vinnig kan inspekteer. 

Die aanhoudende kraglewering van al die motors is 3 840 kW. Die lokomotief beskik oor vyf remtoestelle: lugremme vir die lokomotief, lugremme vir die trein, vakuumremme vir die trein, 'n handrem en dinamiese elektriese reostaatremme wat 4 200 kW weerstand kan bied.


</doc>
<doc id="92878" url="https://af.wikipedia.org/wiki?curid=92878" title="Klas 11E-lokomotief">
Klas 11E-lokomotief

Klas 11E is 'n tipe elektriese lokomotief wat deur die Suid-Afrikaanse Spoorweë gebruik word. Dit is 'n "Co-Co"-ontwerp (twee driewieldraaistelle met traksiemotors op elke as). Die lokomotief benodig 25 kV wisselstroom toevoer. Hierdie lokomotiewe is ontwerp om op die Ermelo-Richardsbaai steenkooltrajek diens te doen.

Dit was die kragtigste lokomotief ten tye van bestelling met 'n aanhoudende lading van 3 900 kW teenoor die 3 690 kW van die Klas 9E. Vier eenhede trek 200 trokke vol steenkool met 'n totale vrag van 21 000 ton. Die lokomotiewe beskik slegs oor een kajuit omrede meer as een op 'n slag gebruik word. Op hierdie trajek moet die volgelaaide treine steil afdraandes bemeester, derhalwe beskik die lokomotiewe ook oor 4 500 kW se elektriese reostaatremvermoë.

Die lokomotiewe is deur "Electromotive division of General Motors" gebou. "ASEA" van Swede het ook van die elektriese toerusting verskaf.


</doc>
<doc id="92879" url="https://af.wikipedia.org/wiki?curid=92879" title="Mostert se meul">
Mostert se meul

Mostert se meul in Mowbray is die enigste oorblywende windmeul in 'n werkende toestand in Suider-Afrika. Omdat die maal van koring een van Suid-Afrika se oudste nywerhede is, is die meul een van die bekendste historiese besienswaardighede in die land.

Die plaas Welgelegen het in 1756 die eiendom geword van Jacob van Reenen. Aan die einde van die eeu erf sy seun Dirk Gysbert dit en weens die jaartal op een van die balke, word aanvaar dat hy die klein plaaswindmeul laat bou het. Op sy beurt verkoop hy die plaas aan sy skoonseun Sybrand Mostert. Voor 1873 was die meul reeds nie meer in gebruik nie. Na verskeie ander eienaars koop Cecil John Rhodes die plaas in 1891 en word dit deel van die landgoed Groote Schuur. In sy testament bemaak Rhodes die landgoed (dus ook die meul) aan die volk van Suid-Afrika. In 1935 was die meul so vervalle dat die staat met die steun van die Nederlandse regering en die organisasie De Hollandsche Molen die Groningse meulbouersbedryf Th. Bremer opdrag gee om dit te herstel. Die wieke was 'n geskenk van die Nederlandse volk. Op 1 Februarie 1936 is die gerestoureerde meul in die aanwesigheid van die eerste minister, J.B.M. Hertzog, heropen. By daardie geleentheid is ook koring gemaal. Deur die jare heen het die meul weer agteruitgegaan, deels ook omdat die meul nie gebruik is nie. Besorgde inwoners van Kaapstad het die organisasie “Vriende van Mostert se meul” gevorm en in 1995 het dieselfde Nederlandse firma weer restourasiewerk uitgevoer. Kanonkop by Brackenfell het oorspronklik die meulstene vir die Kaapse windmeulens gelewer.

Kenners verwys na hierdie soort windmeul as 'n klein bovenkruier en 'n grondzeiler. Bovenkruier beteken dat die geriete kap kan ronddraai sodat die wieke en seile optimaal wind vang. By hoë windmeulens is daar 'n ent bo die grond 'n balkon al langs die grondvlak. Hierop loop die meulenaar om die wieke en die seile na die wind te span. By 'n klein windmeul kan dit egter van die grond af gedoen word. Vandaar die naam grondzeiler.

Hierdie groep entoesiaste hou die meul in 'n werkende toestand. Een maal per maand werk vrywilligers as meulenaars.

Mostert se meul staan op die hoek van Rhodes-rylaan (die suidelike verlenging van De Waal-rylaan, M3) en Rhodeslaan in Mowbray. Die Rhodes-gedenkteken en die Universiteit van Kaapstad is aan die westekant teen Duiwelspiek.

Na die restourasie van die meul in 1936 is die dorsvloer ook herstel. Albei is in 1940 tot gedenkwaardighede verklaar.




</doc>
<doc id="92881" url="https://af.wikipedia.org/wiki?curid=92881" title="Egiptiese Arabies">
Egiptiese Arabies

Egiptiese Arabies is die taal wat die meeste hedendaagse Egiptenare praat. Dit is plaaslik bekend as die Egiptiese omgangstaal of Egiptiese dialek.

Egiptiese Arabies is ’n variëteit van Arabies, wat lid is van die Semitiese tak van die Afro-Asiatiese taalfamilie. Dit het in die Nyldelta van Benede-Egipte ontwikkel rondom die Egiptiese hoofstad, Kaïro. Dit stam af van die gesproke Arabies wat in die 7de eeu na Egipte gebring is met die Moslemse verowering van die land. Die ontwikkeling daarvan is beïnvloed deur die inheemse Kopties van Antieke Egipte, en later deur ander tale soos Ottomaanse Turks, Italiaans, Frans en Engels. Die 80 miljoen Egiptenare praat verskeie dialekte, waarvan Kaïrees die belangrikste is. Dit word in al die Arabiessprekende lande verstaan danksy die groot teenwoordigheid van die Egiptiese media.

Hoewel dit hoofsaaklik ’n spreektaal is, word dit ook in geskrewe vorm aangetref in romans, gedigte, advertensies, sommige tydskrifte en die transkripsie van gewilde liedjies. Dit word feitlik uitsluitlik in die Arabiese alfabet geskryf. Soms word die Latynse alfabet gebruik, soos op die internet of in SMS'e.

In die meeste ander media word Standaardarabies gebruik, wat op die Koran geskoei is.

Egiptiese Arabies word in Egipte deur 54 miljoen mense as eerste taal gepraat en deur die meeste van die ander 32 miljoen Egiptenare as tweede taal. Verskeie dialekte kom voor, ook in Egiptiese gemeenskappe in die Midde-Ooste, Europa, Noord-Amerika, Australië en Suidoos-Asië. Die Kaïrese dialek is die enigste een wat algemeen in ander Arabiessprekende lande gebruik word danksy die gewildheid van Egiptiese rolprente in die streek sedert die vroeë 20ste eeu, asook die groot getal Egiptiese onderwysers en professore wat instrumenteel was in die vestiging van opvoedingstelsels in verskeie lande op die Arabiese Skiereiland en wat daar en in ander lande soos Algerië en Libië klas gegee het.

Egiptiese Arabies het geen amptelike status nie en word nie amptelik as ’n taal erken nie. Egipte se amptelike taal is Standaardarabies, ’n moderne vorm van die Klassieke Arabies van die Koran. Belangstelling in die plaaslike taal het in die 1800's begin en verskeie dekades lank is kwessies oor die hervorming en modernisering van Arabies bespreek. Voorstelle het gewissel van die ontwikkeling van neologismes tot die vervanging van argaïese terminologie en die vereenvoudiging van sintaktiese en morfologiese reëls.

Vir ’n ruk het Egiptiese Arabies ’n oplewing beleef, maar daar was ’n ommekeer met die opkoms van Arabiese nasionalisme in die jare daarna. Egiptiese Arabies is toe geïdentifiseer as ’n dialek wat nie universeel in Egipte gepraat word nie, met die grootste deel van Bo-Egipte wat die Saïdiese dialek van Arabies praat.

Dit word verder geknou deur die feit dat die Egiptiese media regdeur die Arabiese wêreld uitgesaai en versprei word en dus Standaardarabies gebruik.




</doc>
<doc id="92882" url="https://af.wikipedia.org/wiki?curid=92882" title="Egiptiese Dodeboek">
Egiptiese Dodeboek

’n Egiptiese Dodeboek is ’n begrafnisteks uit Antieke Egipte wat van die begin van die Nuwe Ryk (omstreeks 1550 v.C.) tot omstreeks 50 v.C. gebruik is. Die oorspronklike Egiptiese naam is "rw nw prt m hrw", of "Boek van die Verskyning in die Daglig".

’n Dodeboek bestaan uit ’n aantal towerspreuke op ’n papirusrol wat die afgestorwene moes help op sy tog deur die Doeat, of onderwêreld, na die hiernamaals; die boeke is oor ’n tydperk van duisend jaar deur verskeie priesters geskryf.

Dit was deel van ’n tradisie van begrafnistekste wat die vroeëre Piramidetekste en Kistekste insluit – dié is op voorwerpe geverf, nie op papirusse nie. Van die spreuke in die Dodeboeke kom uit ouer werke en dateer uit tot die derde millennium v.C. Ander spreuke is later saamgestel, uit die Derde Oorgangstydperk van Egipte (11de tot 7de eeu v.C.). ’n Dodeboek is in die kis of grafkelder van die afgestorwene geplaas.

Daar was geen enkele Dodeboek nie. Die papirusse wat behoue gebly het, toon ’n verskeidenheid van godsdienstige en towertekste en verskil grootliks van mekaar. Dit lyk of sommige mense hul eie Dodeboek saamgestel het, moontlik omdat hulle self die towerspreuke wou kies wat hulle gedink het hulle nodig sou kry in die hiernamaals. Die boek is gewoonlik in hiërogliewe of hiëraties op ’n papirusrol geskryf, en beeld dikwels die afgestorwene en sy tog na die hiernamaals uit.

Die Dodeboek het ontwikkel uit ’n tradisie van begrafnismanuskripte wat dateer uit die Ou Ryk. Die eerste tekste was die Piramidetekste, wat die eerste keer in die piramide van koning Oenas van die 5de Dinastie, omstreeks 2400 v.C., gebruik is. Dié tekste is teen die mure van die begrafniskamers in die piramide geskryf, en was eksklusief vir gebruik deur die farao (en, van die 6de eeu af, die koningin). 
Die doel van die tekste was om die koning te help om sy plek tussen die gode in te neem, in besonder om met sy goddelike vader, Ra, te herenig. In dié tyd is die hiernamaals beskou as in die lug, eerder as die onderwêreld soos wat dit in die Dodeboek beskryf word. Teen die einde van die Ou Koninkryk is die tekste nie meer net deur die farao's gebruik nie, maar ook deur hoë amptenare.

In die Middelryk het ’n nuwe soort begrafnisteks ontstaan: die Kistekste. ’n Nuwer vorm van die taal is gebruik, met nuwe spreuke, en vir die eerste keer het dit illustrasies ingesluit. Dit is veral aan die binnekant van die kis geskryf, maar soms op grafmure of papirusse. Die Kistekste was beskikbaar vir ryk privaat individue, ’n proses wat al beskryf is as die "demokratisering van die hiernamaals".

Die Dodeboek het aan die begin van die Tweede Oorgangstydperk, omstreeks 1700 v.C., in Thebe ontwikkel. Die eerste bekende voorkoms van die spreuke wat in die Dodeboek voorkom, is uit die kis van koningin Mentoehotep van die 13de Dinastie. Dit het saam met ouer spreuke voorgekom wat uit die Piramide- en Kistekste bekend is. 

Teen die 17de Dinastie was die Dodeboek algemeen vir lede van die koningsgesin, howelinge en ander amptenare. In dié tyd is die tekste dikwels op die doeke geskryf waarin die lyk toegedraai is.

Tydens die Nuwe Ryk het die Dodeboek verder ontwikkel. Die beroemde "Weeg van die Hart" se eerste gebruik sover bekend was uit die bewind van Hatsjepsoet en Toetmoses III, omstreeks 1475 v.C. Van dié tyd af is die Dodeboek gewoonlik op ’n papirusrol geskryf. Veral tydens die 19de Dinastie was die illustrasies uitspattig, soms ten koste van die omringende teks.

In die Derde Oorgangstydperk het die Dodeboek in hiëratiese skrif begin verskyn sowel as in die tradisionele hiërogliewe. Die hiëratiese rolle was ’n goedkoper weergawe wat net een illustrasie aan die begin gehad het en is op kleiner papirusse geskryf. By baie begrafnisse is in dié tyd ook bykomende begrafnistekste gebruik, soos die Amdoeat.

Tydens die 25ste en 26ste Dinastie is die Dodeboek bygewerk, hersien en gestandaardiseer. Spreuke is vir die eerste keer eenvormig gerankskik en genommer. Hierdie gestandaardiseerde weergawe is bekend as die "Saïs-hersiening", na aanleiding van die 26ste (Saïs-)dinastie. Dit het die standaardweergawe gebly, hoewel dit teen die einde van die Ptolemeïese tydperk al hoe meer verkort is. Die laaste gebruik van die Dodeboek was in die 1ste eeu v.C., hoewel sommige kunsmotiewe daaruit nog in die Romeinse tyd gebruik is.



</doc>
<doc id="92884" url="https://af.wikipedia.org/wiki?curid=92884" title="Boek van Poorte">
Boek van Poorte

Die Boek van Poorte is ’n begrafnisteks uit Antieke Egipte wat van die Nuwe Ryk af gebruik is. Dit vertel die verhaal van die tog van ’n afgestorwene se siel na die hiernamaals in ooreenstemming met die reis van die son deur die Doeat (onderwêreld) in die nag. Daar word van die siel verwag om op sekere stadiums van die reis deur ’n reeks "poorte" te gaan. Elke poort word met ’n ander godin vereenselwig en van die afgestorwene word verwag om die karakter van die spesifieke godin by elke poort te erken. Die teks dui daarop dat sekere mense maklik deur die poorte sal reis, maar dat ander sal ly in die "meer van vuur".

Die bekendste deel van die Boek van Poorte in die hedendaagse tyd verwys na die verskillende rasse wat destyds aan die Egiptenare bekend was; hulle word nou geëien as: "Reth" (Egiptenare), "Aamoe" (Asiate), "Themehoe" (Libiërs) en "Nehesoe" (Nubiërs).

Die teks en beelde van die Boek van Poorte verskyn in baie grafkelders uit die Nuwe Ryk, onder meer al dié tussen farao's Horemheb en Ramses VII.

Die godinne in die Boek van Poorte het verskillende titels en dra klere van verskillende kleure, maar is andersins identies, met ’n vyfpuntige ster bo hul kop. Die meeste van dié godinne kom nie elders in die Egiptiese mitologie voor nie, en daar word geglo die Boek van Poorte was bloot ’n stelsel om die tyd van die nag aan te dui, met die godin by elke poort wat die hoofster van ’n spesifieke uur verteenwoordig.




</doc>
<doc id="92886" url="https://af.wikipedia.org/wiki?curid=92886" title="Militêre diktatuur">
Militêre diktatuur

'n Militêre diktatuur is 'n vorm van regering wat om verskillende redes verskil van 'n siviele diktatuur, naamlik hul motivering vir die toe-eiening van mag, die instellings waardeur hul regering georganiseer word, en die wyses waarop hulle mag afstaan. Hulle sien hulself dikwels as redders van die nasie van die korrupte of kortsigtige burgerlike politici, en 'n militêre diktatuur regverdig hul posisie as “neutrale” arbiters op die basis van hul lidmaatskap binne die gewapende magte. Baie juntas aanvaar byvoorbeeld titels soos “Nasionale Bevrydingsraad", “Komitee van Nasionale Restourasie", of “Nasionale Bevrydingskomitee". Militêre leiers regeer dikwels as 'n junta, en wys een van hul geledere as hoof aan. Byvoorbeeld het Zhelyu Zhelev geredeneer dat Fasciste-regimes soos Nazi-Duitsland se mag onder beheer van die party en sy onderskeie burgerlike instellings was, en dat 'n militêre staatsgreep teen Hitler onwaarskynlik sou wees.



</doc>
<doc id="92887" url="https://af.wikipedia.org/wiki?curid=92887" title="Maclear se baken">
Maclear se baken

Maclear se baken is 'n klipstapel wat die hoogste punt op Tafelberg aandui. Die klipstapel van 3 m hoog is in 1979 tot 'n gedenkwaardigheid verklaar. Trigonometriese baken (28) Tafelberg is 1 087 m bo seevlak en 19 meter hoër as die boonste kabelstasie geleë.

Genl. J.C. Smuts het deur sy staptogte op Tafelberg die paadjies rondom die baken bekend gemaak. Die bakenpunt is 3 km van die kabelstasie af, en word na 'n staptog van 45 minute bereik. Ooswaarts bied dit 'n uitsig oor die Kaapse Vlakte en die Hottentots-Hollandberge.

Sir Thomas Maclear (1794–1878) was die sterrekundige by die Koninklike Sterrewag. Tussen 1841 en 1848 het hy groot dele van die Kaapkolonie opgemeet vir die kontrolering en uitbreiding van die Franse sterrekundige Abbé de la Caille (1713–1762) se meridiaanboog. Die doel was om die presiese vorm en grootte van die aardbol te bepaal. Die peilbaken op Tafelberg is in Desember 1844 opgerig en word steeds deur kartograwe gebruik. Maclear het 'n begin gemaak met die geodetiese opmeting van Suid-Afrika en met die oog op die honderdjarige herdenking van sy dood op 14 Junie 1979 is die klipstapel gerestoureer.

Naby die baken is 'n gedenkteken vir nege gesneuweldes van die Bergklub van Suid-Afrika in die Eerste Wêreldoorlog. Die plat bronsskild wat van 1922 dateer, is bo-op 'n rots naby die baken gemonteer, en is die volgende jaar onthul. Sedertdien word 'n jaarlikse gedenkdiens elke Februarie by die baken gehou. Genl. Smuts het met die onthulling die hooftoespraak by die baken gelewer:

Omtrent die nege gesneuweldes het hy gesê:

Genl. Smuts sou op ouderdom 80 weereens die berg via Skeletonkloof bestyg om die hooftoespraak vir die Bergklub se jaarlikse gedenkdiens te lewer. 'n Bronsplaket vir Smuts teen 'n nabye rotswand bevat die bekende lofspraak van Shakespeare se "Julius Ceasar":



</doc>
<doc id="92888" url="https://af.wikipedia.org/wiki?curid=92888" title="Hieronimus van Stridon">
Hieronimus van Stridon

Hieronimus van Stridon is as Eusebius Sophronius Hieronimus in Stridon, Dalmasië ongeveer in die jaar 347 gebore. Hy is een van die vier groot kerkvaders van die Weste. Hy word as heilige vereer in die Rooms-Katolieke Kerk met 30 September as sy feesdag, en in die Oosters-Ortodokse Kerk met sy feesdag op 15 Junie.

Hieronimus se familie was welaf en sy ouers was Christene. Hulle stuur hom na Rome vir sy opleiding. Hy loop klas by die grammatikus Donatus en Tyrannius van Aquileia was sy medeleerling.
Na 'n kort verblyf in Trier gaan hy na Aquileia waar hy saam met ander 'n asketiese lewe ly. Ongeveer in 373 wil hy 'n pelgrimsreis na Jerusalem onderneem, maar ernstige siekte hou hom vir 'n lang tyd in Antiogië. Hy luister na die voordragte van Appolinarius van Laodisea en leer Grieks. Daarna bring hy drie jaar deur in die woestyn waar 'n Joodse monnik hom Hebreeus leer. Hy word daarna tot priester gewy deur Paulinus, biskop van Antiogië. Hy reis dan na Konstantinopel waar hy die lesings van Gregorius van Nazianze bywoon.

Tussen 383 en 385 werk hy in Rome as sekretaris vir sy vriend Pous Damasus I. In opdrag van die pous skryf hy 'n vertaling van die Bybel in Latyn. Die vertaling wat as die "Vulgaat" bekend staan, is tot by die Reformasie as die standaard Bybel gebruik.

Na die dood van Pous Damasus op 11 Desember 384 vertrek Hieronimus na Palestina en besoek Didimus die Blinde vir 'n maand lank. Hy vestig hom in 386 in Bethlehem waar hy as kluisenaar lewe. Hy hou hom vir 34 jaar besig met die wetenskap en lei 'n klooster. In sy asketiese kring was daar adellike dames soos Marcella, Aselia, Paula en haar dogter Eustochium. Met die hulp van Paula is drie vroue-kloosters en een manne-klooster gestig as ook 'n kloosterskool met 'n groot iblioteek.


</doc>
<doc id="92889" url="https://af.wikipedia.org/wiki?curid=92889" title="Saab JAS 39 Gripen">
Saab JAS 39 Gripen

Die Saab JAS 39 Gripen (Engels: Griffin) is 'n ligte, enkelmotorige multirolvegvliegtuig wat deur die Sweedse maatskappy Saab vervaardig word. Dit is ontwerp om die Saab "35 Draken" en "37 Viggen" in die Sweedse Lugmag ("Flygvapnet") te vervang. Die Gripen het 'n deltavlerk en kanardopset met ontspanne stabiliteitsontwerp en elektroniese vlugbeheer. Dit word aangedryf deur die Volvo RM12, en het 'n topsnelheid van Mach 2. Latere vliegtuie is gewysig vir NAVO-uitruilbaarheid en ook vir invlug-brandstofaanvulling.

Die Suid-Afrikaanse Lugmag het die vegter aanvanklik vir opleiding ontplooi by die Lugmagbasis Waterkloof in Pretoria. Dit is tans operasioneel in 2 Eskader te Makhado Lugmagbasis naby Louis Trichardt, Limpopo gestasioneer.



</doc>
<doc id="92890" url="https://af.wikipedia.org/wiki?curid=92890" title="Volvo RM12">
Volvo RM12

Die Volvo RM12 is 'n lae-omleiding nabrandturbowaaierstraalmotor wat ontwikkel is vir die Saab JAS 39 Gripen vegvliegtuig. Die RM12 word deur Volvo Aero (nou GKN Aerospace Engine Systems) gebou as 'n weergawe van die General Electric F404.




</doc>
<doc id="92892" url="https://af.wikipedia.org/wiki?curid=92892" title="Amdoeat">
Amdoeat

Die Amdoeat (letterlik "Dit Wat in die Hiernamaals Is") is ’n belangrike begrafnisteks uit die Nuwe Ryk van Antieke Egipte. Nes baie ander begrafnistekste is dit in grafkelders geskryf as verwysing vir die afgestorwene. Anders as ander tekste was dit beperk tot die grafte van farao's (tot met die 21ste Dinastie) of baie vooraanstaande adellikes.

Die "Amdoeat" vertel die verhaal van Ra, die Egiptiese songod, wat deur die Doeat (onderwêreld) reis – van die tyd dat die son in die weste ondergaan tot dit weer in die ooste opkom. Daar is geglo die afgestorwe farao gaan op dieselfde reis om eindelik een met Ra te word en vir ewig te lewe.

Die onderwêreld is verdeel in die twaalf uur van die nag, wat elk ’n ander vriend of vyand verteenwoordig wat die farao/songod op sy reis teenkom. Die "Amdoeat" noem al hierdie gode en monsters. Die hoofdoel daarvan is om die name aan die afgestorwe farao bekend te maak sodat hy hul hulp kan vra of hul naam kan gebruik om hulle te verslaan. Die tekste wys ook die topografie van die Doeat.

Die vroegste volledige weergawe van die "Amdoeat" is in die grafkelder van Toetmoses III in die Vallei van die Konings ontdek.




</doc>
<doc id="92893" url="https://af.wikipedia.org/wiki?curid=92893" title="Snelskrif">
Snelskrif

Snelskrif is 'n verkorte simboliese skryfmetode wat spoed en bondigheid van die skrif verhoog in vergelyking met 'n normale metode om 'n taal te skryf.

Die doel van snelskrif om mondelingse gesprekke te transkribeer of om meer akkurate notule te neem van 'n vergadering.


</doc>
<doc id="92894" url="https://af.wikipedia.org/wiki?curid=92894" title="Toetmoses III">
Toetmoses III

Toetmoses III (ook bekend as Thutmose of Tethmosis) was die sesde farao van die 18de Dinastie van Antieke Egipte.

Tydens die eerste 22 jaar van sy bewind was Toetmoses ’n medeheerser saam met sy tante en stiefma, Hatsjepsoet, wat die farao was. Hulle het gelyke status gehad en hy was die hoof van haar weermag.

Ná haar dood het hy as alleenheerser die grootste Egiptiese ryk nog opgebou; hy het nie minder as 17 militêre veldtogte onderneem nie, en het van Nija in Noord-Sirië tot die Vierde Katarak (waterval) van die Nyl in Nubië verower.

Toetmoses III het amptelik byna 54 jaar lank regeer, van 24 April 1479 v.C. tot 11 Maart 1425 v.C. – dit sluit die 22 jaar in dat hy medeheerser was. Tydens die laaste twee jaar van sy bewind het hy sy seun en opvolger, Amenhotep II, as sy junior medeheerser aangewys.
Toetmoses III word algemeen beskou as ’n militêre genie. Hy het Egipte aktief uitgebrei en word soms "Egipte se grootste veroweraar" of die "Napoleon van Egipte" genoem. Hy het tydens sy bewind glo 350 stede verower tydens 17 militêre veldtogte. Dit sluit ’n groot deel van die Nabye-Ooste in, van die Eufraat tot in Nubië. Sy veldtogrekords is teen die mure van die Tempel van Amoen by Karnak aangebring. Dit is die mees gedetailleerde en akkurate weergawe van enige farao se bewind.

Toetmoses het Egipte in ’n internasionale supermag omskep. Hy het eers swakker dorpe een vir een verower en so stadigaan sy mag oor ’n hele gebied uitgebrei. Een van die redes vir sy militêre sukses was die beter wapens wat Egipte leer gebruik het nadat die Hyksos die land oorgeneem het, soos strydwaens wat deur perde getrek is. Hy het min weerstand van sy bure gekry en Egipte maklik uitgebrei.

Hy was ook ’n aktiewe bouer en het meer as 50 tempels laat bou, hoewel baie van hulle nou verlore is en net in geskrewe dokumente genoem word. Hy het ook baie grafkelders vir adellikes help bou, en groter vakmanskap as ooit tevore is in sy tyd aan die dag gelê. Daar was ook groot veranderings in die styl van standbeelde, skilderye en reliëfwerk. Baie daarvan het reeds in die tyd van Hapsjetsoet ingetree.

Volgens ’n stelling in ’n biografie van ’n amptenaar met die naam Amenemheb, is Toetmoses dood ná ’n bewind van "53 jaar, 10 maande en 26 dae". Hy is dus dood net ’n maand en vier dae voor die begin van sy 54ste bewindsjaar.

Toetmoses is soos die ander farao's van dié tyd in die Vallei van die Konings begrawe. Sy mummie is in 1881 by Deir el-Bahri ontdek bo die dodetempel van Hatsjepsoet. Hy was begrawe by verskeie ander farao's uit die 18de Dinastie en ’n paar van die 21ste Dinastie.



</doc>
<doc id="92895" url="https://af.wikipedia.org/wiki?curid=92895" title="Mummie">
Mummie

’n Mummie is ’n gestorwe mens of dier waarvan die vel en organe bewaar gebly het vanweë óf ’n doelbewuste óf ’n toevallige blootstelling aan chemikalieë, uiterste koue, baie lae humiditeit of ’n gebrek aan lug, in so ’n mate dat die liggaam nie verder sal ontbind wanneer dit uitgehaal en op ’n koel, droë plek bewaar word nie. Sommige owerhede beperk die woord tot liggame wat doelbewus met chemikalieë gebalsem is, maar die gebruik van die woord vir liggame wat toevallig behoue gebly het, dateer uit minstens 1615.

Mummies van mense en diere is al op elke kontinent gevind, beide vanweë ’n doelbewuste en toevallige bewaring. Meer as ’n miljoen dieremummies is in Egipte ontdek – baie van hulle katte.

Benewens die bekende mummies van Antieke Egipte, het doelbewuste mummifisering in verskeie kulture in Suid-Amerika en Asië voorgekom, in dele wat ’n baie droë klimaat het. Die oudste bekende liggaam wat doelbewus gemummifiseer is, is van ’n kind wat in die Camarones-vallei in Chili ontdek is; dit dateer uit omstreeks 5050 v.C. Die oudste bekende natuurlike mummie is ’n afgekapte kop wat sowat 6 000 jaar oud is; dit is in 1936 ontdek, ook in Suid-Amerika.

In ander kulture is dooies ook gemummifiseer, soos die Guanche-kultuur van die Kanariese Eilande in Spanje.

Die woord "mummie" is afgelei van die Latynse "mumia", ’n leenwoord uit Arabies ("mūmiya", مومياء) en Persies ("mūm", "was").



</doc>
<doc id="92897" url="https://af.wikipedia.org/wiki?curid=92897" title="Hatsjepsoet">
Hatsjepsoet

Hatsjepsoet of Hatjepsoet ("Voorste van Adellike Dames"; 1508–1458 v.C.) was die vyfde farao van die 18de Dinastie van Antieke Egipte. Sy het in 1478 v.C. aan die bewind gekom en saam met haar stiefseun, Toetmoses III, regeer. Sy was die hoofvrou van Toetmoses II. Sy word deur Egiptoloë beskou as een van die suksesvolste farao's en sy het langer regeer as enige vrou van ’n inheemse Egiptiese dinastie. Volgens die Egiptoloog James Henry Breasted is sy ook "die eerste groot vrou in die geskiedenis waarvan ons weet".

Hatsjepsoet was die dogter van Toetmoses I en sy hoofvrou, Ahmes. Haar man, Toetmoses II, was die seun van Toetmoses I en ’n sekondêre vrou, Moetneferet. Toetmoses III was die seun van Toetmoses II en ’n sekondêre vrou, Iset.

In vroeë rekords word Hatsjepsoet genoem as medeheerser van 1479 tot 1458 v.C., wat ooreenstem met jaar 1 tot jaar 21 van die bewind van Toetmoses III. Vandag glo Egiptoloë Hatsjepsoet het die amp van farao aangeneem en die lengte van haar bewind word gewoonlik as 22 jaar aangegee (21 jaar en 9 maande volgens die antieke historikus Manetho, wat toegang tot baie antieke dokumente gehad het wat nou verlore is).

Hatsjepsoet het die handelsbande hervestig wat beëindig is met die besetting van Egipte deur die Hyksos tydens die Tweede Oorgangstydperk. Sy het ook toesig gehou oor die voorbereidings en befondsing van ’n sending na die Land van Poent. Die vyf skepe op die sending het teruggekeer met 31 mirrebome; dit is die eerste poging op skrif om uitheemse bome te plant.

Hatsjepsoet was een van die aktiefste bouers van Antieke Egipte en het honderde bouprojekte in Bo- en Benede-Egipte aangepak. Latere farao's het probeer om aanspraak te maak op die eer vir van haar projekte. Soveel standbeelde is in haar tyd gebou dat feitlik elke groot museum in die wêreld ’n beeld van haar het.

Sy het nes ander farao's monumente laat bou by die Tempel van Karnak. Sy het twee obeliske, wat toe die hoogste ter wêreld was, by die ingang tot die tempel laat oprig. Die een staan vandag nog en is die hoogste antieke obelisk ter wêreld wat behoue gebly het.

Haar meesterstuk was haar dodetempel. Sy het dit by Deir el-Bahri laat bou, op ’n terrein op die westeroewer van die Nylrivier by die ingang van wat nou bekend is as die Vallei van die Konings. Haar geboue was die eerstes wat daar gebou is.

Die dodetempel met sy suile in perfekte harmonie het die fokuspunt van die geboue gevorm; dit is gebou minstens duisend jaar voor die Parthenon. Dit staan bo verskeie terrasse wat eens welige tuine gehuisves het. Dit is gebou in ’n groot krans wat daaragter uittroon. Dié en ander geboue van Hatsjepsoet word beskou as groot vorderings op die gebied van argitektuur.

Hatsjepsoet is in haar 22ste bewindsjaar oorlede. Die datum wat op ’n enkele stele aangegee word, stem ooreen met 16 Januarie 1458 v.C.

Die oorsaak van haar dood is nie in enige geskrifte gevind nie. As die onlangse identifikasie van haar mummie reg is, het sy egter aan diabetes gely en is sy aan beenkanker dood wat deur haar liggaam versprei het. Sy is begrawe in wat waarskynlik die eerste grafkelder in die Vallei van die Konings was.



</doc>
<doc id="92903" url="https://af.wikipedia.org/wiki?curid=92903" title="München Internasionale Lughawe">
München Internasionale Lughawe

München Internasionale Lughawe (Duits: "Flughafen München"; IATA-kode: MUC, ICAO: EDDM) is die internasionale lughawe van München, die hoofstad van Beiere. Dit is die tweede besigste lughawe in Duitsland in terme van passasiersverkeer na die Lughawe Frankfurt, en die sewende besigste lughawe in Europa, met die hantering van 38,7 miljoen passasiers in 2013. Dit is die wêreld se 14de besigste lughawe in terme van internasionale passasiersverkeer, en was die 30ste besigste lughawe wêreldwyd in 2013. Münchenlughawe dien as die sekondêre sentrum vir Lufthansa insluitende Lufthansa-streeks en sy Star Alliance-vennote. Die grootste buitelandse karweier in München in terme van passasiersgetalle is Air Dolomiti.

Die lughawe is 28,5 km (17,7 myl) noord van München geleë naby die ou stad van Freising en is genoem ter nagedagtenis aan die voormalige Beierse Eerste Minister Franz Josef Strauss. Dit beskik oor twee passasiersterminale en twee aanloopbane sowel as uitgebreide vrag- en onderhoudsfasiliteite, en is ten volle in staat om groot vliegtuie soos die Airbus A380 te hanteer.

Op 26 Julie 2005 het die Raad van die Flughafen München GmbH (FMG) besluit om, as gevolg van kapasiteitsbeperkinge van die twee bestaande aanloopbane, die plaaslike beplanningsproses aan die gang te sit vir die konstruksie van 'n nuwe derde aanloopbaan.

Tydens die referendum op 17 Junie 2012 in München is die beplande konstruksie van 'n derde aanloopbaan by Münchenlughawe egter verwerp met 'n meerderheid van 54,3% stemme. 32,8% van die burgers van München het aan die stemming deelgeneem. Die fraksies van CSU, SPD, FDP, die Freien Wähler en die Bayernpartei het op 1 Februarie 2012 in München se stadsaal besluit om groot meerderheidsteun aan die begeerte van die Raad te verleen.

Maar selfs voor die alliansie "München teen die derde aanloopbaan" begin het, vanaf Bündnis 90/Die Grünen met die ODP op die linkervleuel, ondersteun deur verskeie omgewings-organisasies, is 'n petisie om 'n ope burgerstemming te hou, ingedien. Die KVR ("Kreisverwaltungsreferat") het die voorgelegde handtekeninge nagegaan; en bevind dat met 31 430 geldige handtekeninge die nodige kworum van 30 831 handtekeninge bereik is (3% van die kiesers in München). Daar is toe op drie vrae gestem: Referendum 1: "vir" of "teen" die Raadsbegeerte vir die verdere lughawe-uitbreiding, of referendum 2: "vir" of "teen" die openbare petisie teen die bou van die derde aanloopbaan. Daarbenewens sou 'n ewekansige vraag bepaal of goedkeuring of afkeuring aan die beplande lughawe-uitbreiding verleen moes word. Die meerderheid burgers het teen die derde aanloopbaan gestem.

Hoewel die een-jaar verbintenistydperk van die burgers se besluit reeds verstryk het, is die konstruksie van die derde aanloopbaan tans polities onmoontlik, aangesien alle besluite in die Algemene Vergadering van Flughafen München GmbH eenparig blyk te wees. Wettige goedkeuring is verleen en daar is op 'n positiewe beplanning besluit deur die regering van Beiere vir die konstruksie van 'n derde aanloopbaan, wat in alle opsigte in 'n uitspraak van die Beierse Administratiewe Hof (VGH) bevestig is op 19 Februarie 2014. Die Stad van München hou 23% van die aandele in die Münchenlughawe, die ander aandeelhouers (Beiere 51% en Wes-Duitsland 26%) bepleit steeds die konstruksie van die derde aanloopbaan.



</doc>
<doc id="92904" url="https://af.wikipedia.org/wiki?curid=92904" title="Boesmanrotskuns">
Boesmanrotskuns

Boesmanrotskuns (ook Boesmantekeninge of Boesmanskilderye) is 'n tipe rotskuns. Dit is tekeninge wat die Boesmans op rotse in Suid-Afrika, Namibië en Botswana aangebring het. Die kunswerke is gewoonlik uitbeeldings van diere of jagtonele. Die tekeninge is vol beweging en word op plekke waar rituele plaasgevind het gevind. Die figure is gestileerd en verteenwoordig lewende vorms.

Die Boesmanrotskuns in die Drakensberg Nasionale Park in Suid-Afrika is ongeveer 3 000 jaar oud. Die rotskuns is deur Boesmans wat ongeveer 8 000 jaar gelede in die gebied gevestig het geskilder. Dit beeld meestal diere en mense uit. 

Die rotskuns in die Apollo 11-grot in Namibië dateer terug tot 23 000–25 000 v.C.


</doc>
<doc id="92907" url="https://af.wikipedia.org/wiki?curid=92907" title="Noag se ark">
Noag se ark

Noag se ark (Hebreeus: תיבת נח‎‎; Bybelse Hebreeus: "Tevat Noaḥ") was volgens die Bybelse boek Genesis 'n groot skip wat Noag vir sy gesin en 'n paar van elke dier op aarde gebou het om die sondvloed wat die ganse wêreld oorstroom het, te oorleef. Daar was agt mense op die ark: Noag, sy vrou en hulle drie seuns en skoondogters.

Volgens Genesis het God Noag 'n bevel met instruksies gegee om die ark te bou. Sewe dae voor die vloed het God Noag beveel om die ark saam met gesign en sy diere te betree. Die verhaal beskryf verder dat die ark die vloed weerstaan het, en uiteindelik soos die waters weggesyfer het, het dit tot rus gekom op die berg Ararat.

Die storie word herhaal, met variases, in die Koran, waar die ark verskyn as "Safina Nuh" (Arabies: سفينة نوح‎‎ "Noag se boot").

Die Genesis vloedverhaal is soortgelyk aan verskeie vloedmites van 'n verskeidenheid kulture. Die vroegste bekende vloedmite is die Sumeriese mite gevind in die Epos van Zisudra

Soektogte vir Noag se ark is gemaak sedert ten minste die tyd van Eusebius (c.275–339 VC) en duur tot vandag voort. Daar is tans geen wetenskaplike bewyse vir 'n wêreldwye vloed nie, en trots die vele ekspedisies is geen bewys van die ark gevind nie. 

Vandag is die Chinese karakter vir 'n groot boot 'n samestelling van drie prentjies:
Daar word beweer dat dit 'n verwysing is na die agt mense wat op die ark was.

Die ark word in die Ou Testament van die Bybel in Genesis 6-8 beskryf:

Hier volg die Bybelse tydlyn rondom die tyd van Noag se ark:

Vir 'n houtboot was die ark groot, maar nie onrealisties groot nie. Die volgende is 'n lys van die grootste houtskepe in die wêreld en hulle groottes:


Hierdie is egter klein in vergelyking met die grootste staalskepe vandag:



Baie mense (selfs Christene) glo dat die verhaal van Noag 'n mite is wat nie werklik gebeur het nie. Skeppingsleerders glo egter dat dit werklik gebeur het. Die volgende is vrae wat gewoonlik gevra word oor Noag se ark:



</doc>
<doc id="92918" url="https://af.wikipedia.org/wiki?curid=92918" title="Lauwers">
Lauwers

Die Lauwers (Wes-Fries: "De Lauwers"; Gronings "Laauwers") is 'n rivier in Nederland. Die rivier vorm 'n gedeelte van die grens tussen die provinsies Friesland en Groningen. Die Romeinse naam was "Lavica", "Laubacrus" of "Laubacue" en ten tye van Karel die Grote is die rivier "Laubach" of "Laubeke" genoem.


</doc>
<doc id="92919" url="https://af.wikipedia.org/wiki?curid=92919" title="De Boarn">
De Boarn

De Boarn is 'n rivier oos van Oldeboorn in Friesland, Nederland. Die rivier vloei van Bakkeveen tot Irnsum. Dit staan ook as die Ouddiep (Wes-Fries: "Alddjip") of Koningsdiep bekend.


</doc>
<doc id="92920" url="https://af.wikipedia.org/wiki?curid=92920" title="Boeing 247">
Boeing 247

Die Boeing 247 was een van die eerste vliegtuie van Boeing. Die tuig was 'n tweemotorige laevlerk wat van die eenmotorige B200 en die tweemotorige B215 afgelei is. Die Boeing 247 is Boeing se eerste laevlerk wat geheel en al van metaal (geanodiseerde aluminium) gebou was. Daarbenewens het die vliegtuig 'n autopiloot, vaartbelynde vorm en 'n intrekbare landingstel gehad. Die kajuit het plek vir tien passasiers gehad en daar is met 'n bemanning van twee gevlieg.

Die Boeing 247 se eerste vlug was op 8 Februarie 1933 en dit was feitlik dadelik 'n sukses. Die eerste kliënt was Boeing Air Transport, die latere United Airlines, wat vyftien vliegtuie bestel het. 'n Totaal van 75 eksemplare is vervaardig. Die vliegtuig is ook bekend omdat daar een deelgeneem het aan die MacRobertson Air Race.

Die vliegtuig is direk van die tekenbord af bestel, die eerste 247 het op 8 Februarie 1933 gevlieg, en is reeds later daardie jaar in diens geneem. Daarna het ontwikkeling in vliegtuigontwerp die enjins en vliegtuie steeds groter gemaak, en vier-enjin ontwerpe het verskyn. Heelaas het geen beduidende veranderinge aan hierdie basiese formule te voorskyn gekom totdat kajuitdruk en hoë-hoogte-vlugte in die vroeë 1940's bekendgestel is met die eerste drukvliegtuig, die 307 Stratoliner.


</doc>
<doc id="92922" url="https://af.wikipedia.org/wiki?curid=92922" title="Douglas DC-3">
Douglas DC-3

Die Douglas DC-3 is 'n vastevlerk skroefaangedrewe vliegtuig. Die spoed en lang reikafstand van die DC-3 het 'n rewolusie in lugvervoer in die 1930's en 1940's ontketen. Die blywende impak op die lugvaartbedryf en die Tweede Wêreldoorlog maak dit een van die belangrikste vragvliegtuie wat ooit gebou is.

Die groot militêre weergawe waarvan meer as 10,000 geproduseer is, word die C-47 Skytrain in die VSA en die Dakota in die Verenigde Koninkryk genoem.

Baie DC-3's en omskepte C-47's word nog steeds in alle wêrelddele gebruik. 35 Eskader in die Suid-Afrikaanse Lugmag is tans die enigste eskader wêreldwyd waar die DC-3/C-47 Dakota in 'n millitêre rol ingespan word. Dit dien as vervoer en platform vir elektroniese oorlogvoering en is ontplooi in die Mosambiekkanaal vir maritieme toesig.


</doc>
<doc id="92923" url="https://af.wikipedia.org/wiki?curid=92923" title="Metslawier">
Metslawier

Metslawier (Wes-Fries: "Mitselwier") is 'n dorp in die Nederlandse provinsie Friesland. Die dorp lê noordoos van Dokkum en ressorteer onder die munisipaliteit Noardeast-Fryslân. Dit het sowat 920 inwoners (2007-sensus).




</doc>
<doc id="92924" url="https://af.wikipedia.org/wiki?curid=92924" title="Jouswier">
Jouswier

Jouswier is 'n dorp in die Nederlandse provinsie Friesland. Die dorp lê op 'n heuwel noordoos van Dokkum en suidoos van Metslawier. Dit ressorteer onder die munisipaliteit Noardeast-Fryslân en het sowat 50 inwoners (2007-sensus).



</doc>
<doc id="92926" url="https://af.wikipedia.org/wiki?curid=92926" title="Niawier">
Niawier

Niawier (Wes-Fries: "Nijewier") is 'n klein dorpie in die Nederlandse provinsie Friesland. Die dorpie ressorteer onder die munisipaliteit Noardeast-Fryslân en het sowat 400 inwoners (2007-sensus).



</doc>
<doc id="92927" url="https://af.wikipedia.org/wiki?curid=92927" title="City of Westminster">
City of Westminster

Die City of Westminster [ˈwɛstmɪnstər] is een van die administratiewe distrikte ("boroughs") van Londen. Dit beslaan 'n groot deel van Sentraal-Londen, insluitende die West End, en is wes van die historiese middestad, die "City of London" en oos van die Royal Borough of Kensington and Chelsea, geleë. Die Teems vorm 'n natuurlike grens in die suide.

Die huidige stadsdistrik City of Westminster is in 1965 met die vestiging van Groter Londen geskep deur die samesmelting van die ou City of Westminster en die distrikte Paddington en St. Marylebone. Die stadstatus van die vroeëre, kleiner Metropolitan Borough of Westminster is ook onmiddellik aan die nuwe distrik toegeken wat deur die Westminster-stadsraad ("Westminster City Council") geadministreer word.

Die distrik word in 'n aantal nie-administratiewe buurte onderverdeel, waaronder die historiese regeringskwartier rondom die Paleis van Westminster; die winkelbuurte rondom Oxford Street, Regent Street, Piccadilly en Bond Street; en die vermaaklikheidsbuurt Soho.

Behalwe vir sy groot aantal parke en ander groen ruimtes het die oorwegend residensiële distrik 'n hoë bevolkingsdigtheid. In 2014 is die bevolking op meer as 230 000 beraam.

Baie van Londen se bekendste besienswaardighede is in die City of Westminster geleë, waaronder die Sint James- en Buckingham-paleise, die parlementsgebou (Paleis van Westminster), en 10 Downing Street, die ampswoning van Britse eerste minsters.



</doc>
<doc id="92929" url="https://af.wikipedia.org/wiki?curid=92929" title="Britse Museum">
Britse Museum

Die Britse Museum (Engels: "British Museum") is ’n beroemde gebou in Londen wat ’n groot en belangrike versameling antieke kuns, geskrifte, muntstukke, sketse, en so meer huisves. Dit is in 1753 as die eerste openbare nasionale museum ter wêreld gestig en het sy deure in 1759 vir belangstellende besoekers geopen. Van die begin af het die museum gratis toegang tot sy versamelings gebied. In sy beginjaar het die Britse Museum, wat oorspronklik in Montagu House in die Londense stadsdeel Bloomsbury gehuisves is, net 71 000 voorwerpe vertoon en ongeveer 5 000 besoekers per jaar ontvang.

Die uitbreiding van die museum se versamelings in die volgende twee en 'n half eeue het Groot-Brittanje se groeiende koloniale belange weerspieël en tot die vestiging van 'n aantal takmuseums gelei, waaronder die Britse Museum se afdeling vir natuurgeskiedenis in Suid-Kensington in 1881. Enkele dele van sy versamelings, waaronder die Elgin-marmerfries uit die Parthenon, bly omstrede aangesien hulle intussen deur hul oorsprongslande opgeëis word.

Die Britse Museum se permanente versameling, wat onder die grootstes en mees omvattendes ooit gereken word en voorbeelde van alle vastelande insluit, het intussen gegroei tot sowat agt miljoen voorwerpe wat aan die menslike geskiedenis van die vroegste tye af tot die moderne tyd asook aan die ontwikkeling van kuns en kultuur gewy is, terwyl die aantal besoekers tot meer as ses miljoen per jaar gestyg het.

Die versamelings word in 92 verskillende galerye en vertoonsale uitgestal. Die mees bekende uitstallings sluit die Rosettasteen en die argeologiese vondste van Sutton Hoo in.

Tot en met 1997, toe die Britse Biblioteek (met die Ronde Leessaal of "Round Reading Room" as sy middelpunt) na 'n nuwe gebou verskuif is, het die Britse Museum 'n nasionale museum van antikwiteite en 'n nasionale biblioteek onder een dak verenig. Die museum se sentrale binneplein, wat oorspronklik in die 1970's deur Colin St John Wilson ontwerp is, is in die laat 1990's deur die argitekte-ateljee "Foster and Partners" herontwikkel tot sy huidige vorm. Die binneplein is in 2000 deur koningin Elizabeth II plegtig ingewy en staan sedert bekend as die "Queen Elizabeth II Great Court" (algemeen kort "Great Court" genoem). Dit is tans die grootste oordakte plein in Europa.

Die museum word tans as 'n nie-departementele openbare liggaam bestuur wat deur die Britse Departement van Kultuur, Media en Sport befonds word. Net soos ander museums van nasionale belang in die Verenigde Koninkryk vra die Britse Museum geen toegangsgeld nie, met die uitsondering van leenuitstallings.

Die Britse Museum se oorspronge is nou verbind aan die testament van die geneeskundige, natuurkundige en versamelaar Sir Hans Sloane (1660–1753). Sloane het gedurende sy leeftyd meer as 71 000 voorwerpe versamel. Om dié versameling, waarvan die waarde op sowat £80 000 beraam is, in sy geheel vir die nageslag te bewaar, het hy dit teen 'n bedrag van £20 000, wat aan sy erfgename (sy twee dogters) uitbetaal is, aan koning George III en die Britse nasie bemaak.
Die koning het volgens oorlewering min belang gestel in Sloane se versamelings en aangevoer dat daar in elk geval nie genoeg geld in sy skatkis was om die gewenste bedrag aan Sloane se dogters te voorsien nie. Die erflating is vervolgens deur die Britse parlement aanvaar, maar net soos die monarg was parlementslede besorg oor die koste wat aan die skenking verbonde was. So is 'n lotery geloods om die benodigde fondse in te samel. Daar is beplan om 100 000 loterykaartjies ter waarde van £3 elk te verkoop om fondse ter waarde van £300 000 in te samel.

Die lotery het egter op 'n skandaal uitgeloop. Alhoewel die parlementswet, waarvolgens die lotery gehou is, bepaal het dat aan geen enkele deelnemer meer as twintig kaartjies verkoop sou word nie, was feitlik alle kaartjies reeds uitverkoop voordat hulle vir die breë publiek aangebied kon word. Enkele finansiers het as kansvatters munt uit die lotery geslaan, onder meer deur fiktiewe name vir die aankoop van kaartjies te gebruik en hulle dan teen 'n hoër prys te herverkoop. Twee dae ná die begin van die lotery kon 'n wins van 16 sjieling per kaartjie gemaak word.

Die wenner van die lotery is nie bekend nie, maar wél die wenkaartjie – nommer 46885. Nadat alle koste in verband met die lotery afgetrek was, het die Britse Museum 'n bedrag ter waarde van £95 194 8s 2d ontvang wat onder meer aangewend is vir die aankoop van 'n museumgebou wat die versamelings kon huisves.

Op 7 Junie 1753 is die Britse Museum deur 'n parlementswet gevestig. Aanvanklik het sy versamelings hoofsaaklik uit boeke, handskrifte en natuurkundige monsters asook enkele antikwiteite (waaronder muntstukke en medaljes, prente en tekeninge) en etnografiese materiaal bestaan. In 1757 het koning George II die Engelse monarge se Ou Koninklike Biblioteek ("Old Royal Library") aan die Britse Museum bemaak, saam met die voorreg om 'n eksemplaar van elke nuut gepubliseerde boek te ontvang, die sogenaamde "copyright receipt".

Op 15 Januarie 1759 het die Britse Museum sy deure vir die belangstellende publiek geopen. Sy versamelings is aanvanklik in Montagu House, 'n 17de eeuse herewoning, gehuisves wat in die stadsdeel Bloomsbury op die perseel van die huidige gebou geleë was en vir £20 000 van die Montagu-familie aangekoop is.

Met die uitsondering van die twee wêreldoorloë het die museum sy deure sedertdien ononderbroke oop gehou en sy openingstye geleidelik verleng.



</doc>
<doc id="92932" url="https://af.wikipedia.org/wiki?curid=92932" title="Apalis">
Apalis

Apalis is 'n genus van sangvoëls in die familie Cisticolidae. Hierdie voëltjies kom in woude, bosveld en struikgewasse oor die meeste dele van Sub-Sahara Afrika voor. Hulle het lang sterte en 'n lang snawel waarmee hulle insekte vang. Hulle is tipies bruin, grys of groen bo en verskeie spesies het 'n helderkleurige onderkant. Mannetjies en wyfies is gewoonlik soortgelyk in voorkoms, maar die mannetjies vertoon soms helderder kleure.

Die volgende spesies behoort aan die genus:



</doc>
<doc id="92933" url="https://af.wikipedia.org/wiki?curid=92933" title="Cisticolidae">
Cisticolidae

Cisticolidae is 'n familie van uiteenlopende voëls in die orde van sangvoëls ("Passeriformes"). Hulle is klein insekvretende voëltjies met afgeronde vlerke en lang, dikwels afgeslete sterte. Hulle grootte wissel van 9 tot 20 sentimeter. Hulle het dun pootjies en 'n skerp snawel. Die meeste spesies kom in Suid-Europa, Afrika, Asië en Australië voor. Hulle lewe in woude, savannes, graslande, moerasse en struikgewasse in semi-droë en droë gebiede. Die verekleed is lig van kleur by spesies wat in die bos lewe en donkerder vir spesies wat in meer oop gebiede woon.

Van die genera wat aan die familie behoort:



</doc>
<doc id="92934" url="https://af.wikipedia.org/wiki?curid=92934" title="Bosbontrokkie">
Bosbontrokkie

Bosbontrokkie is die naam van verskeie voëlspesies wat aan die genera "Batis" of "Platysteira" behoort:



</doc>
<doc id="92935" url="https://af.wikipedia.org/wiki?curid=92935" title="Platysteira">
Platysteira

Platysteira is 'n genus van sangvoëls wat aan die familie Platysteiridae behoort. Die wetenskaplike naam van die genus is vir het eerste keer in 1830 deur Jardine & Selby gepubliseer.

Die volgende spesies word by die genus ingedeel:



</doc>
<doc id="92936" url="https://af.wikipedia.org/wiki?curid=92936" title="Boroughs in Londen">
Boroughs in Londen

London boroughs is die amptelike Engelse vakterm vir die 32 stadsdistrikte waarin Groter Londen vir administratiewe doeleindes verdeel word. Elkeen van die distrikte word deur 'n distriksraad of "borough council" bestuur.

Londen se distrikte is almal op 1 April 1965 volgens die Wet op die Londense regering van 1963 as plaaslike regeringsliggame gevorm, tegelykertyd met Groter Londen, toe vroeëre administratiewe eenhede saamgesmelt is. Twaalf van die distrikte, wat in die middestad van Londen geleë is, word amptelik "Inner London boroughs" genoem, terwyl na die twintig distrikte in die buitewyke van die Britse hoofstad as "Outer London boroughs" verwys word. Die grense van stadsdistrikte is sindsdien twee keer hersien – in 1987 en 1992 is daar klein wysigings aangebring.

Die bevolkingsgetalle van Londense stadsdistrikte varieer tussen sowat 150 000 en 300 000 en staan sodoende gelyk aan dié van tipiese Engelse stede. Distrikte in die binnestad is gewoonlik kleiner as dié in die buitewyke, sowel ten opsigte van hul bevolkingsgetal asook hul oppervlakte, maar word deur 'n hoër bevolkingsdigtheid gekenmerk.

Londen se "boroughs" en hul rade oefen administratiewe gesag oor die gebied van Groter Londen uit – met uitsondering van die "City of London" wat deur die "City of London Corporation" ('n liggaam wat lank voor die stigting van die "boroughs" bestaan het) en die "Inner" en "Middle Temples" geadministreer word. Die twee "Temples" is selfstandige enklawes in die "City" wat om historiese redes nie deur die "City of London Corporation" geadministreer word nie.

Vanaf die middel van die 1930's was daar vier verskillende tipes van plaaslike regeringsliggame: "county boroughs", "municipal boroughs", stedelike distrikte ("urban districts") en metropolitaanse boroughs ("metropolitan boroughs"). Die uitgestrekte "county boroughs" het alle plaaslike regeringsdienste verskaf en oor dieselfde bevoegdhede beskik soos graafskapsrade ("county councils"). "Municipal boroughs" en stedelike distriksliggame het in vergelyking daarmee minder bevoegdhede gehad.

Wat die situasie nog ingewikkelder gemaak het, was dat graafskapsrade bevoegdhede soos laerskoolonderwys en biblioteeksdienste aan ander liggame soos distriksrade en rade van "municipal boroughs" kon oordra – 'n beleid wat dan ook stuksgewys toegepas is. Die hervorming van Londen se plaaslike regeringstelsel was 'n poging om dié aangeleenthede te reguleer.

Die Koninklike Kommissie vir Plaaslike Regering in Groter Londen ("Royal Commission on Local Government in Greater London") is in 1957 in die lewe geroep en sy verslag op 19 Oktober 1960 gepubliseer. Dit het voorgestel om 52 "Greater London Boroughs" te vorm met 'n bevolking van tussen 100 000 en 250 000. Die nuwe administratiewe eenhede was 'n mengsel van bestaande distrikte, samesmeltings van twee of drie gebiede, en twee nuwe "boroughs" wat met die opsplitsing van 'n vroeëre distrik gevorm is. In Desember 1961 het die regering voorgestel om die getal boroughs liewer tot 34 te verminder en begin om hulle grense af te baken. Die getal "boroughs" is in 1962 verder verminder tot 32.


</doc>
<doc id="92937" url="https://af.wikipedia.org/wiki?curid=92937" title="Platysteiridae">
Platysteiridae

Platysteiridae is 'n familie van sangvoëls. Hulle is bosvoëls wat veral in Afrika suid van die Sahara voorkom. Hulle is meestal klein tot middelgroot, het kort pootjies en sit met 'n parmantige regop houding op takkies. Meeste van die spesies wat aan die familie behoort word om die ewenaar aangetref; waarvan byna die helfte in Tanzanië voorkom.




</doc>
<doc id="92938" url="https://af.wikipedia.org/wiki?curid=92938" title="Shoreditch">
Shoreditch

Shoreditch is 'n distrik in die historiese "East End" van Londen en die huidige Sentraal-Londen. Die buurt, wat net noord van die "City of London" geleë is, behoort administratief aan die "London Borough of Hackney", een van 32 "boroughs" of administratiewe distrikte in Groter Londen.

Shoreditch se "High Street" en kerk word as die historiese hart van die distrik beskou. Oorspronklik is die distriksgrense deur die gelyknamige parogie bepaal, en so is ook die latere "Metropolitan Borough of Shoreditch" binne die historiese parogiale grense gevorm. Maar nadat die laasgenoemde plaaslike regeringsliggaam in 1965 ontbind is, het die grense tussen die verskillende buurte vloeiend geword. So word Hoxton, 'n buurt noord van Old Street, wat histories deel uitgemaak het van die parogie en latere "borough", nog dikwels as deel van Shoreditch waargeneem.

Gentrifikasie het van Shoreditch en Hoxton, twee tradisionele werkersklasbuurte, sedert die middel van die 1990's gesogte woonplekke vir professioneles uit die kreatiewe en mediabedryf gemaak - 'n proses wat met vinnig stygende eiendomspryse gepaard gegaan het. Vroeëre nywerheidsgeboue is omgeskep tot kantoor- en woonstelgeboue, terwyl talle kunsgalerye, kroeë, restaurante en klubs (soos dié in Curtain Road en Old Street) geopen is. 

Die transformasieproses is verder bevorder deur die opening van die "Hackney Community College"-kampus. Die tekort aan bouerwe in die "City of London" het reeds vanaf die 1980's daartoe gelei dat nuwe kantooreiendomme in Shoreditch opgerig is. Die Broadgate-projek met 35 verdiepings, wat in 2008 voltooi is, was destyds een van die grootstes van sy soort in Europa.

Die gebied is ook gewild by Londense internet-ondernemings soos "Last.fm", "Dopplr", "Songkick", "SocialGO" en "7digital" wat hul moderne hoofkwartiere rondom Old Street Roundabout gevestig het. Die Amerikaanse aanlynreus Amazon.com se "Fashion Photography Studio" is eweneens in Shoreditch gevestig.
Dikwels word die term "Silicon Roundabout" ingespan om na hierdie kwartier te verwys, soos byvoorbeeld deur die Britse premier David Cameron wat hierdie benaming in 2010 in 'n toespraak gebruik het.

'n Minder bekende feit oor Shoreditch is dat Londen se eerste twee teaters hier opgerig is. Die eerste skouburg, wat in 1576 geopen is en net "The Theatre" genoem is, was op die hoek van Curtain Road en New Inn Yard geleë. Dit was die eerste permanente skouburg in heel Engeland en word verbind met James Burbage, die hoof van die graaf van Leicester se privaat teatergeselskap. Hy het sy teater in Shoreditch laat bou nadat die Lord Mayor van Londen die opvoering van toneelstukke binne die Londense stadsmuur verbied het. Opvoerings het oorspronklik onder meer in die binnehowe van herberge plaasgevind. "The Theatre" was 'n groot veelhoekige gebou wat in 1598 volgens die bepalings van sy pagkontrak weer afgebreek moes word.

Die tweede skouburg in Shoreditch, "The Curtain Theatre", was in Hewett Street geleë en is later deur dieselfde bestuurders bestuur as "The Theatre". Dit word as die historiese voorloper van "The Globe Theatre" op Londen se Southbank beskou. Volgens oorlewering het William Shakespeare in Shoreditch as akteur in toneelstukke opgetree en hier in Bishopsgate en moontlik ook Holywell Street gewoon. Van sy eerste bekende toneelstukke, waaronder "Romeo en Juliet", is hier opgevoer. In 2012 is oorblyfsels van die teater deur deskundiges van die "Museum of London Archaeology (MoLA)" opgegrawe.


</doc>
<doc id="92939" url="https://af.wikipedia.org/wiki?curid=92939" title="Batis (sangvoëls)">
Batis (sangvoëls)

Batis is 'n genus van sangvoëls wat aan die familie Platysteiridae behoort. Hierdie spesies kom in Afrika suid van die Sahara voor.

Hulle is klein, stewige insekvretende voëls wat meestal in oop woude of bosse voorkom. Die nes is netjies en word laag in 'n boom of bos gebou. Hulle vang insekte in vlug, maar jag ook soms insekte van die grond af.

Hulle het 'n tipiese trippel fluit, in dalende toonhoogte.

Die genus omvat die volgende spesies:



</doc>
<doc id="92946" url="https://af.wikipedia.org/wiki?curid=92946" title="Cinnyris">
Cinnyris

Cinnyris is 'n genus van sangvoëls wat aan die familie van suikerbekkies ("Nectariniidae") behoort.

Hierdie spesies drink hoofsaaklik die nektar van blomme, maar sal ook insekte vreet, veral as hulle hul kleintjies voer. Hulle kan vinnig en direk met hul kort vlerke vlieg. Die meeste spesies kan nektar in vlug neem, maar hulle sit gewoonlik terwyl hulle voed.

Die genus omvat die volgende spesies:



</doc>
<doc id="92947" url="https://af.wikipedia.org/wiki?curid=92947" title="Ahmose I">
Ahmose I

Ahmose I (ook bekend as Amosis of Ahmozes) was ’n farao van Antieke Egipte en die stigter van die 18de Dinastie. Hy was lid van die Thebaanse koningshuis: die seun van farao Seqenenre Tao en die broer van die laaste koning van die 17de Dinastie, Kamose. Tydens die bewind van sy pa of oupa het Thebe in opstand gekom teen die heerskappy van die Hyksos, die heersers van Benede-Egipte. Toe hy sewe jaar oud was, is sy pa vermoor, en hy was omtrent tien toe sy broer ná ’n bewind van net drie jaar aan onbekende oorsake dood is.

Ná die dood van sy broer het Ahmose farao geword. Hy het die Hyksos verslaan en uit die Nyldelta verdryf, die Thebaanse bewind oor die hele Egipte herstel en die Egiptiese mag hervestig in die voormalige Egiptiese gebiede Nubië en Kanaän. Hierna het hy die land se administrasie gereorganiseer, steengroewe heropen, myn- en handelsroetes herstel en enorme bouprojekte begin aanpak waarvan die omvang laas in die Middelryk gesien is. Hy het onder meer die laaste piramide deur ’n plaaslike farao laat bou.

Ahmose se bewind het die fondamenst gelê vir die Nuwe Ryk, waartydens Egiptiese mag ’n hoogtepunt bereik het.



</doc>
<doc id="92948" url="https://af.wikipedia.org/wiki?curid=92948" title="Suikerbekkies">
Suikerbekkies

Nectariniidae is 'n familie van voëls wat aan die orde van sangvoëls behoort. Die meeste spesies kom in Afrika, Suid- en Suidoos-Asië voor, hoewel enkele spesies ook in die noorde van Australië voorkom. In Suid-Afrika word hulle suikerbekkies genoem.

Suikerbekkies bestuif plante soos die bontkouterie en drink hoofsaaklik die nektar van blomme, maar sal ook insekte en spinnekoppe vreet, veral as hulle hul kleintjies voer. Blomkelke wat nie maklik toeganklik is nie word eenvoudig aan die agterkant naby die nektar oopgepik. 'n Paar spesies eet ook vrugte. Die meeste spesies kan nektar in vlug neem, maar hulle sit gewoonlik terwyl hulle voed. Hulle kan vinnig en direk met hul kort vlerke vlieg.

Suikerbekkies (familie "Nectariniidae") is klein voëls soortgelyk aan die kolibries van Amerika, maar hulle kom in Afrika, Asië en Australië en op omliggende eilande voor. Kenmerkend is die lang, geboë snawels en buisvormige tonge waarmee nektar uit blomme gesuig word. Die mannetjies het gewoonlik 'n blink, veelkleurige veredrag, terwyl die wyfies oor die algemeen vaalkleurig is. 

Suikerbekkies (familie "Nectariniidae") is klein voëls met besonder lang, geboë snawels wat van insekte en nektar leef. Nektar word verkry deur die snawel in ŉ blomkelk te steek en die vloeistof met die eweneens lang en buisvormige tong uit te suig. Die snawelpunt is baie skerp en as 'n kelk baie diep is, boor die voëls 'n gaatjie langs die kant daarvan. Deur hul gereelde blombesoeke dra suikerbekkies net soos die Amerikaanse kolibries by tot die bestuiwingsproses. 

Die mannetjies van die meeste spesies het 'n blink, veelkleurige veredrag, terwyl die wyfies gewoonlik vaal en onopvallend is. Die voëls word meestal in pare aangetref en hulle bou hul nes gesamentlik. Die wyfie broei haar 2 eiers alleen uit, maar die mannetjie help weer met die versorging van die kleintjies. Suikerbekkies kom in Afrika, Asië, Australië en op die omliggende eilande voor. 

In Suider-Afrika word sowat 20 spesies aangetref. Baie bekende verteenwoordigers in Suid-Afrika is onder meer die jangroentjie ("Nectarinia famosa"), 'n blinkgroen voël wat ook dikwels in voorstedelike tuine aangetref word, die baie kleurryke en blink maricosuikerbekkie ("Cinnyris mariquensis") en die rooiborssuikerbekkie ("Chalcomitra senegalensis"), wat ŉ opvallende, helderrooi bors het. 

Een van die mooiste spesies is die oranjeborssuikerbekkie ("Anthobaphes violacea"), wat langs die Kaapse suidkus voorkom. Die mannetjie het 'n blinkgroen kop en nek, olyfgroen rug en vlerke, 'n pers bors en 'n oranje en geel pens. Die wyfie is olyfkleurig.

Lys van genera wat onder die familie ressorteer:




</doc>
<doc id="92952" url="https://af.wikipedia.org/wiki?curid=92952" title="Seqenenre Tao">
Seqenenre Tao

Seqenenre Tao (ook bekend as Ta'a II) was ’n farao van die 17de Dinastie van Antieke Egipte. Hy het tydens die Tweede Oorgangstydperk oor die laaste plaaslike ryke van die Thebaanse streek regeer.

Die presiese datum van sy regering is onbekend, maar hy kon aan die bewind gekom het óf in die dekade wat in 1560 v.C. geëindig het óf in 1558 v.C. (gebaseer op die moontlike troonbestyging van sy seun, Ahmose I, die eerste farao van die 18de Dinastie).

Seqenenre Tao het begin met stappe om die Hyksos uit die Nyldelta te verdryf, wat deur Ahmose voltooi is.



</doc>
<doc id="92956" url="https://af.wikipedia.org/wiki?curid=92956" title="Osorkon II">
Osorkon II

Oesermaatre Setepenamen Osorkon II was ’n farao van die 22ste Dinastie van Antieke Egipte. Hy was een van die Libiese Berber-konings en het van omstreeks 872 tot 837 v.C. vanaf Tanis regeer. Nadat hy sy pa opgevolg het, het sy neef Harsiese A van Thebe en die Westelike Oase meegeding om die mag. Hy is egter in 860 v.C. dood en Osorkon het toe voorkom dat iemand weer sy bewind bedreig deur sy seun Nimlot C as hoëpriester van Amoen in Thebe aan te stel. Dit het sy mag oor Bo-Egipte gekonsolideer sodat hy nou oor ’n herenigde Egipte regeer het.

Osorkon II se bewind was een van groot bouprojekte en vooruitgang. Hy het groot bedrae bestee aan monumente soos die tempel van Bastet by Boebastis, asook geboue in Thebe, Memphis, Tanis en Leontopolis. Hy het ook Tempel J by Karnak laat bou – dié is versier deur sy destydse hoëpriester, sy kleinseun Takelot F (die toekomstige Takelot II).

Osorkon II was noodgedwonge aggressief in sy buitelandse beleid. Die groeiende mag van Assirië het daartoe gelei dat laasgenoemde streek al hoe meer begin inmeng het in die sake van Israel en Sirië, wat albei binne Egipte se invloedsfeer geleë was. In 853 v.C het Osorkon se magte, saam met dié van Israel en Bublos, die uitbreiding van Assirië vir ’n ruk gestuit.

Osorkon II is omstreeks 837 v.C dood en is by Tanis begrawe. Daar word nou geglo hy het altesaam 30 jaar regeer en nie 25 nie. Eers is gedink die viering van sy eerste Sed-fees (die herdenking van ’n bewind van 30 jaar of meer) is in sy 22ste bewindsjaar gehou, maar die datum in sy groot tempel by Boebastis is beskadig en kan ook Jaar 30 wees, volgens Edward Wente.

Die Franse Egiptoloog Pierre Montet het Osorkon II se beskadigde grafkelder op 27 Februarie 1939 ontdek. Dit het onthul dat Osorkon in ’n enorme granietsarkofaag begrawe is met ’n deksel wat gekap is uit ’n standbeeld uit die Ramses-era. Net ’n paar stukke van ’n kis met die uitbeelding van ’n valk by die kopenent en ’n paar begrafnisflesse is gevind om hom te identifiseer.

Hoewel die graf in antieke tye geplunder is, was die juweliersware wat oor was, "van so ’n hoë gehalte dat menings oor die rykdom van die noordelike 22ste Dinastie hersien moes word".



</doc>
<doc id="92957" url="https://af.wikipedia.org/wiki?curid=92957" title="Kokospalm">
Kokospalm

Die kokospalm of klapperboom ("Cocos nucifera") behoort tot die palmfamilie ("Palmae" of "Arecaceae"). Dit is die enigste spesie in die genus "Cocos", 'n sogenaamde monotipiese geslag.

Die endokarp van die vrug, met die kiemopening, lyk soos die gesig van 'n aap, wat in Portugees "coco" genoem word. Die palm kan tot 30 m hoog word en het 4–6 m lange blare. Die ou blare val af, maar die bladvoete bly sit en vorm so die stam. Die stam is 'n skynstam, omdat dit nie op die gewone wyse gevorm word soos by 'n boom nie, maar deur die opstapeling van die bladvoete.


</doc>
<doc id="92960" url="https://af.wikipedia.org/wiki?curid=92960" title="Tanis">
Tanis

Tanis (Egipties: Djanet, Arabies: صان الحجر) was ’n stad van Antieke Egipte. Die ruïnes is geleë in die noordoostelike Nyldelta aan ’n tak van die Nyl wat lank reeds toegeslik het.

Tanis het in die Derde Oorgangstydperk saam met Thebe gedien as ’n godsdienstige sentrum. Die eerste argeologiese bewyse kom uit die 21ste Dinastie, maar baie geleerdes glo dit dateer uit die laat Nuwe Ryk. Die stad is waarskynlik gestig nadat ’n tak van die Nyl toegeslik het en die inwoners na ’n nuwe gebied aan ’n ander tak getrek het. Tanis het later bekend geword as "die Thebe van Benede-Egipte".

Dit was die tuisstad van onder andere Smendes, die stigter van die 21ste Dinastie. Tydens die 22ste Dinastie het Tanis die politieke hoofstad van Egipte gebly, hoewel daar altyd ander stede in Benede- en Bo-Egipte was wat die hoofstad van ander dinastieë was. Dit was ’n belangrike handels- en strategiese stad, maar in die 6de eeu n.C. het die Manzala-meer gedreig om dit te verswelg. Die inwoners het die stad toe verlaat en ’n nabygeleë stad, Tennis, gestig.

Verskeie argeologiese uitgrawings is van die 19de eeu af by Tanis gedoen, onder andere deur Flinders Petrie en Auguste Mariette. In 1866 is die Verordening van Canopus op die terrein ontdek. Dit was soortgelyk aan die Rosettasteen en is net soos laasgenoemde geskryf in Egiptiese hiërogliewe, Demoties en Grieks. Dit het baie daartoe bygedra dat die antieke hiërogliewe ontsyfer kon word.

Daar is verskeie tempels, onder meer die hooftempel wat aan die god Amoen gewy is, en ’n baie belangrike dodeakker van die Derde Oorgangstydperk. Dit bevat die enigste farao-grafte wat nie in antieke tye geplunder is nie; ’n paar is in 1939 en 1940 ontdek met ’n skatkis van goud, juwele, edelstene en dodemaskers.

Die hoofgode van Tanis, wat die stad se triade gevorm het, was Amoen, sy vrou Moet en hul seun Chonsoe – dieselfde as die Thebaanse Triade.




</doc>
<doc id="92961" url="https://af.wikipedia.org/wiki?curid=92961" title="Leontopolis">
Leontopolis

Leontopolis (Grieks: Λεόντων πόλις, "Stad van Leeus") was ’n stad van Antieke Egipte. In Egipties is dit Taremoe ("Land van Vis") genoem en vandag is dit bekend as Tell al Moeqdam.

Leontopolis was in die sentrale deel van die Nyldelta geleë. Dit was die hoofstad van die 11de nomos (distrik) van Benede-Egipte en was moontlik die middelpunt van die farao se mag tydens die 23ste Dinastie. In sy veroweringstele wat by die Vierde Katarak van die Nyl by Djebel Barkal gevind is, skryf farao Pije van sy oorwinning oor Ioepoet II, wat oor Leontopolis regeer het.

Die Griekse naam beteken "Stad van Leeus" en kom van die tempels vir die leeugode Bastet en Sechmet en hul seun, Maahes die leeuprins. Lewende leeus is tydens die Griekse besetting van Antieke Egipte by die tempel aangehou.



</doc>
<doc id="92963" url="https://af.wikipedia.org/wiki?curid=92963" title="Pomelo">
Pomelo

Die pomelo ("Citrus × paradisi") is 'n subtropiese sitrusboom bekend vir sy suur semi-soet vrugte, 'n 18de-eeuse kruising oorspronklik in Barbados geteel. Toe dit ontdek is, is dit "verbode vrugte" genoem. Die huidige "grapefruits" lyk meer na die oorspronklike "pomelo" ("Citrus maxima"). Enkele bekende rasse is: 'Duncan', 'Foster', 'Thompson', 'Ruby', 'Red' en 'Marsh'.

Die pomeloplant word gewoonlik 5-6 meter hoog, maar kan soms 'n hoogte van 15 meter bereik. Die blare is dun en donkergroen, en word tot 15 cm lank. Die blomme is ongeveer 5 cm lank, wit, en het 4 blare. Die vrug het 'n geel skil en 'n deursnee van 10–15 cm. Die vlees is na gelang van die kultivar wit, geel of pienk van kleur en 'n pulp wat in duidelike segmente verdeel is. Die smaak is - soos by alle sitrusvrugte - suur, maar neig effens na bitter. Pomelos word ook gebruik in verslankingsdieëte, in die veronderstelling dat dit die metabolisme en vetverbranding bevorder.


</doc>
<doc id="92964" url="https://af.wikipedia.org/wiki?curid=92964" title="Psamtik I">
Psamtik I

Psamtik I of Psammetichus I was ’n farao van die 26ste Dinastie van Antieke Egipte. Sy praenomen, Wah-Ib-Re, beteken "Konstant is die Hart van Ra".

Psamtik I is saam met sy pa, Necho I, deur die Assiriërs weggevoer nadat hulle daarvan beskuldig is dat hulle by ’n komplot van Taharqa betrokke was. Hulle is eindelik vrygelaat en toegelaat om as leenhere oor Egipte te regeer. Psamtik het beheer oor Athribis gekry en toe sy pa in 664 v.C. sterf, het hy ook beheer oor Memphis en Saïs oorgeneem.

Hy wou oor die hele Egipte regeer en het eers die res van die Nyldelta oorgeneem. Die suide van die land was egter nog onder beheer van die heersers van Koesj. Psamtik het sy mag in die suide uitgebrei deur Thebaanse amptenare geleidelik ná hul dood deur sy vertrouelinge te vervang. Hy is eindelik in sy negende bewindsjaar erken as koning van Bo- en Benede-Egipte. Hy het gebruik gemaak van ’n burgeroorlog in Assirië om onder hul invloed uit te kom en onafhanklik te regeer.

Psamtik het militêre veldtog na Nubië en Libië gevoer en met sy vorige vyande die Assiriërs saamgewerk teen die opkomende Babilon. Daardeur het hy Palestina weer by die Egiptiese ryk gevoeg.

Hy het verskeie bouprojekte aangepak, soos die Serapeum van Memphis en verskeie forte.



</doc>
<doc id="92966" url="https://af.wikipedia.org/wiki?curid=92966" title="Beesvleis Wellington">
Beesvleis Wellington

Beesvleis Wellington, in Afrikaans soms ook Bief Wellington genoem, is 'n vleisgereg wat in die oond gebak word. Dit is lank reeds een van die gunstelinggeregte in die internasionale kookkuns. 'n Verskeidenheid weergawes met alternatiewe bestanddele word in kookboeke gelys.

Die gereg is vernoem na die eerste hertog van Wellington, Arthur Wellesley.

Die gereg word van beeshaas ('n heel biefstuk), ganslewerpastei en 'n "duxelle" (fyngekapte sampioene, uie en sjalotte in 'n suurroomsous met verskeie kruie) gemaak. Hierdie bestanddele word in blaardeeg verpak en in die oond gaargemaak. Die blaardeeg moet verseker dat die vog nie uit die pakkie verdwyn nie, en dat die geure van die speserye in die vleis kan intrek. Hierdie twee bestanddele het suiwer 'n funksionele taak en hoef nie geëet te word. Vir baie is dit egter die verrassing van die gereg.
'n Hele beeshaas kan toegedraai en gebak word, en dan voor opdiening gesny word, of die beeshaas kan in individuele gedeeltes voor toewikkel en bak gesny word. Vele speserye word bygevoeg om die smaak te verbeter; 'n paar voorbeelde is wonderpeper, enige braaimengsel of gemmer.



</doc>
<doc id="92967" url="https://af.wikipedia.org/wiki?curid=92967" title="Saïs">
Saïs

Saïs (Grieks: Σάϊς, Arabies: صا الحجر, Sa al-Hagar) was ’n stad van Antieke Egipte in die westelike Nyldelta. Dit was die hoofstad van die vyfde nomos (distrik) van Benede-Egipte en het die hoofsetel van mag geword tydens die 24ste Dinastie (omstreeks 732–720 v.C.) en die 26ste Dinastie (664–525 v.C.) in die Laat Tydperk. Sy Egiptiese naam was Zaoe.

Die stad se naam kom al sedert die Ou Ryk van Egipte in tekste voor. Opgrawings wys egter dit kon reeds in 4000 v.C. bestaan het.

Volgens Herodotus was Saïs die ligging van Osiris se graf en is die god se lyding op ’n aangrensende meer vertoon as ’n misterie in die nag. Die stad se beskermingsgodin was Neith, wie se kultus tot in die 1ste Dinastie terugstrek, omstreeks 3100-3050 v.C. Die Grieke soos Herodotus, Plato en Diodorus Siculus het haar met die Griekse godin Athena verbind en Saïs dus met Athene.

Vandag is daar geen bewyse van Saïs se bestaan voor die laat Nuwe Ryk (omstreeks 1100 v.C.) nie weens die grootskaalse verwoesting van die stad deur boere wat die geboue se modderstene verwyder het om as kunsmis te gebruik.

Die Tempel van Saïs is verbind met ’n mediese skool, nes baie ander tempels van Antieke Egipte. Die skool by Saïs het baie vrouestudente gehad en blykbaar ook ’n fakulteit vir vroue. ’n Inskripsie wat in die stad behoue gebly het, lui: "Ek het van die mediese skool by Heliopolis gekom en aan die vroueskool by Saïs studeer, waar die goddelike moeders my geleer het om siektes te genees."




</doc>
<doc id="92968" url="https://af.wikipedia.org/wiki?curid=92968" title="Tanoetamoen">
Tanoetamoen

Tanoetamoen (ook bekend as Tantamani en Tanutamun) was ’n farao van die Nubiese 25ste Dinastie van Antieke Egipte en koning van Koesj. Sy praenomen was Bakare, wat beteken "Glorieryk is die Siel van Ra".

Hy was die seun van koning Sjabaka en die nefie van sy voorganger, Taharqa.

Nadat die Assiriërs Necho I as koning aangewys en Egipte verlaat het, het Tanoetamoen van Nubië af met die Nylrivier langs marsjeer en die hele land herbeset, insluitende Memphis. Necho I is in die veldtog dood. Die Assiriërs het na Egipte teruggekeer, Tanoetamoen se magte in die Delta verslaan en so ver suid as Thebe opgeruk, wat hulle geplunder het. Hulle het so die Nubiese heerskappy oor Egipte effektief beëindig, hoewel Tanoetamoen se gesag nog in Bo-Egipte erken is tot sy agtste bewindsjaar, 656 v.C., toe Psamtik I se vloot vreedsaam beheer oor Thebe oorgeneem en Egipte herenig het.

Tanoetamoen het daarna oor Koesj regeer tot met sy dood in 653 v.C.. Hy is in dié land opgevolg deur ’n seun van Taharqa.


</doc>
<doc id="92970" url="https://af.wikipedia.org/wiki?curid=92970" title="31ste Dinastie van Egipte">
31ste Dinastie van Egipte

Die 31ste Dinastie (ook Dinastie XXXI geskryf; 343–332 v.C.) of Tweede Egiptiese Satrapie was ’n kort tydperk toe Antieke Egipte weer ’n provinsie van die Persiese Ryk was.

Ná ’n tydperk van onafhanklikheid waarin drie inheemse dinastieë (die 28ste, 29ste en 30ste Dinastie) oor Egipte regeer het, het Artaxerxes III van Persië (358-338 v.C.) die Nylvallei vir ’n kort tweede periode herower. Dié sowat ’n dekade was bekend as die 31ste Dinastie.

Dit is nie bekend wie Artaxerxes III opgevolg het nie, maar die enigste ander bekende satrap was Darius III (336-330 v.C.).
! scope=col width="10%" | Heerser
! scope=col width="5%" | Bewind

<br>

<br>


</doc>
<doc id="92972" url="https://af.wikipedia.org/wiki?curid=92972" title="30ste Dinastie van Egipte">
30ste Dinastie van Egipte

Die 30ste Dinastie (ook Dinastie XXX geskryf; 380–343 v.C.) was ’n koningshuis van Antieke Egipte. Dit het regeer in die Laat Tydperk.

Die dinastie het begin ná Nectanebo I se afsetting van Nefaaroed II, die seun van Hakor. Nectanebo het teen November 380 v.C. beheer oor die hele Egipte verkry, maar het ’n groot deel van sy bewind gebruik om sy koninkryk teen Persië te verdedig. Sy seun, Teos, het ná sy pa se dood die Persiese gebiede van wat nou Sirië en Israel is, aangeval en het net begin sukses behaal toe hy sy troon verloor deur die toedoen van sy broer, Tjahepimoe. Tjahepimoe het van Teos se ongewildheid gebruik gemaak om sy eie seun, Nectanebo II, tot koning te verklaar en die leër het hulle agter Tjahepimoe geskaar.

Nectanebo II se bewind is ook oorheers deur aanvalle van Persië, wat Egipte beskou het as ’n Persiese provinsie in opstand. Eindelik het Artaxerxes III van Persië Egipte in 343 v.C. weer binnegeval en Nectanebo het na Nubië gevlug.
! scope=col width="20%" | Farao
! scope=col width="20%" | Troonnaam
! scope=col width="20%" | Bewind

<br>

<br>


</doc>
<doc id="92974" url="https://af.wikipedia.org/wiki?curid=92974" title="28ste Dinastie van Egipte">
28ste Dinastie van Egipte

Die 28ste Dinastie (ook Dinastie XXVIII geskryf; 404–398 v.C.) was ’n koningshuis van Antieke Egipte. Dit word beskou as deel van die Laat Tydperk.

Die 28ste Dinastie het net een heerser, Amyrteus, gehad wat afgestam het van die Saïs-konings van die 26ste Dinastie. Hy het ’n opstand teen die Persiese Ryk gelei ná die dood van Darius II. Geen monumente van sy bewind is ontdek nie en min is oor hom bekend.
! scope=col width="30%" | Farao
! scope=col width="20%" | Bewind

<br>

<br>


</doc>
<doc id="92976" url="https://af.wikipedia.org/wiki?curid=92976" title="27ste Dinastie van Egipte">
27ste Dinastie van Egipte

Die 27ste Dinastie (ook Dinastie XXVII geskryf; 525–402 v.C.) of Eerste Persiese Satrapie was ’n tydperk toe Antieke Egipte ’n provinsie van die Persiese Ryk was. Dit word beskou as deel van die Laat Tydperk.

Die laaste farao van die 26ste Dinastie, Psamtik III, is in 525 v.C. deur Cambyses II van Persië in die oostelike Nyldelta verslaan. Egipte het toe saam met Siprus en Fenesië die sesde satrap van die Persiese Ryk gevorm. Dié tyd van Persiese heerskappy oor Egipte, bekend as die 27ste Dinastie, het tot omstreeks 402 v.C. geduur.

Ná ’n tydperk van onafhanklikheid, waartydens drie inheemse dinastieë (die 28ste, 29ste en 30ste Dinastie) oor Egipte regeer het, het Artaxerxes III van Persië (358-338 v.C.) die Nylvallei vir ’n kort tweede periode herower. Dié sowat ’n dekade was bekend as die 31ste Dinastie.

<br>

<br>


</doc>
<doc id="92977" url="https://af.wikipedia.org/wiki?curid=92977" title="Die spook van Uniondale">
Die spook van Uniondale

Die spook van Uniondale is 'n Afrikaanse rolprent wat op 29 Augustus 2014 uitgereik is. Die rolprent is gegrond op die legende van die spook van Uniondale. Dit is in Uniondale, Willowmore, Baviaanskloof en Centurion verfilm. Die rolprent het R598 542 in sy openings naweek gemaak en het 'n totaal van R1 495 744 gemaak by die Suid-Afrikaanse lokprent. 

Die rolprent is 'n romantiese drama. Dit het 'n ouderdomsperk van 7–9OL.


Stefan, 'n jong sakeman, is op pad na sy ouers in die pragtige Baviaanskloof. Sy Paasnaweekplanne verander drasties wanneer sy voertuig net buite Uniondale gaan staan. Stefan kry dit egter reg om tot in Willowmore te ry, waar hy 'n paar gure karakters raakloop. Hy vertoef op die dorp en leer by die plaaslike kroeg van die ontstaan van die legende van die Spook van Uniondale: die storie van Johan en Marie wat van kleintyd af gekys was en uiteindelik trou, maar hul storie eindig tragies. Stefan ontmoet ook 'n jong boeremeisie, Sonja op die dorp. Die aantrekkingskrag tussen hulle is van meet af duidelik...



</doc>
<doc id="92978" url="https://af.wikipedia.org/wiki?curid=92978" title="N'djili-lughawe">
N'djili-lughawe

N'djili Internasionale Lughawe (IATA-kode: FIH ICAO: FZAA), ook bekend as Kinshasa Internasionale Lughawe, bedien die stad Kinshasa en is die grootste van die vier internasionale lughawens in die Demokratiese Republiek van die Kongo (DRK). 
Dit is vernoem na die nabygeleë Ndjilirivier.


</doc>
<doc id="92980" url="https://af.wikipedia.org/wiki?curid=92980" title="26ste Dinastie van Egipte">
26ste Dinastie van Egipte

Die 26ste Dinastie (ook Dinastie XXVI geskryf; 685–525 v.C.) was die laaste koningshuis van Antieke Egipte wat regeer het voor die verowering van die land deur die Persiese Ryk. Dit word beskou as die begin van die Laat Tydperk van Egipte en word ook die Saïs-tydperk genoem omdat die stad Saïs die hoofstad van die dinastie se farao's was.

Die dinastie se wortels strek terug na die 24ste Dinastie. Psamtik I was waarskynlik ’n afstammeling van Bakenrenef, en ná die Assiriese besetting tydens die bewind van Taharqa en Tanoetamoen is hy erken as die enigste heerser van die hele Egipte. Tydens ’n burgeroorlog in Assirië het hy die Assiriese juk afgegooi en bondgenootskappe met ander streke gevorm om Assiriese aanvalle af te weer.

Toe Psamtik en sy opvolgers probeer om hul mag in die Nabye-Ooste te hervestig ná die val van die Assiriese Ryk, is hulle deur Babilonië teruggedryf. Met die hulp van Griekse huursoldate kon Apriës Babiloniese pogings om Egipte oor te neem afweer, maar die Perse het Egipte eindelik ingeneem.

! scope=col width="25%" | Farao
! scope=col width="30%" | Troonnaam
! scope=col width="25%" | Bewind
! scope=col width="20%" | Graftombe


</doc>
<doc id="92982" url="https://af.wikipedia.org/wiki?curid=92982" title="Ignologie">
Ignologie

Ignologie is die wetenskap wat te doen het met spore, paadjies, gate en enige ander nalantenskap wat deur diere agtergelaat is.



</doc>
<doc id="92983" url="https://af.wikipedia.org/wiki?curid=92983" title="24ste Dinastie van Egipte">
24ste Dinastie van Egipte

Die 24ste Dinastie (ook Dinastie XXIV geskryf; 732–720 v.C.) was ’n koningshuis van Antieke Egipte tydens die Derde Oorgangstydperk. Die hoofstad van die dinastie se farao's was Saïs in die westelike Nyldelta.

Die 24ste Dinastie het net ’n kort tyd bestaan en net twee farao's gehad. Dit het skielik tot ’n einde gekom toe Sjabaka (die tweede koning van die 25ste Dinastie) Saïs aanval, Bakenrenef gevange neem en hom verbrand.

! scope=col width="30%" | Farao
! scope=col width="20%" | Bewind

<br>

<br>


</doc>
<doc id="92986" url="https://af.wikipedia.org/wiki?curid=92986" title="23ste Dinastie van Egipte">
23ste Dinastie van Egipte

Die 23ste Dinastie (ook Dinastie XXIII geskryf; 727–715 v.C.) was ’n koningshuis van Libiese Berbers wat tydens die Derde Oorgangstydperk oor Antieke Egipte regeer het.

Daar is taamlike onsekerheid oor die dinastie, wat van Herakleopolis, Hermopolis en Thebe af kon regeer het. Monumente uit die tydperk wys hulle het Bo-Egipte beheer saam met die 22ste Dinastie kort voor die dood van Osorkon II. Die bekende heersers was:

! scope=col width="10%" | Farao
! scope=col width="20%" | Troonnaam
! scope=col width="10%" | Bewind


</doc>
<doc id="92988" url="https://af.wikipedia.org/wiki?curid=92988" title="Luiaard">
Luiaard

'n Luiaard of luidier of ai is 'n mediumgrootte soogdier en kom in Sentraal- en Suid-Amerika voor.

Die luidier behoort tot die familie "Bradypodidae". Dit is 'n soogdier wat net in bome woon en die eienaardige gewoonte het om onderstebo aan takke lê hang. Hy beweeg baie stadig oor die grond en word dus selde op die grond aangetref. 

Die luidier is 'n nagdier en maak selde 'n geluid. Die familie "Bradypodidae" bestaan uit net 2 genera. Hoewel daar nog nie fossiele van luidiere gevind is nie, kan daar aangeneem word dat hul voorouers uit die Sesoïkum (omtrent 50 tot 60 miljoen jaar gelede) dateer.

Die luidier is net sowat 60 tot 80 cm lank en weeg ongeveer 4 tot 8 kg. Die kop is baie klein in verhouding tot die lyf en slaplittig: sekere spesies kan hul kop deur 180˚ draai. Die paar are is baie onopvallend en die gehoor swak. 

Die luidier is bysiende en sy ronde oë, wat am ring word deur donker ooghare, is nie baie beweeglik nie. Die reuk- en smaaksintuie is egter baie goed ontwikkel. Die luidier behoort tot die orde "Edentata". Dié woord beteken eintlik "tandloos"; die luidier se tande is egter slegs gedegenereer en word nie deur ŉ emaljelaag beskerm nie. Daar is 18 tande: 5 kiestande weerskante op die bokaak en 4 kiestande weerskante op die onderkaak. 

Die tande raak nie aan mekaar nie en is hol en gerond. Die mond is klein, met dik, horingagtige lippe. Die nek bestaan uit 6 tot 9 nekwerwels. Die stert is of kort, of rudimentêr. Luidiere se pote het 2 af 3 tone met lang naels waarmee hulle aan die takke klou, sodat hulle maklik in die bome kan rondbeweeg. Die voorpote (arms) is langer as die agterpote en daar is leeragtige kussinkies onder die palms van die voor- en die sole van die agterpote. 

Hoewel die luidier met gemak in bome kan rondbeweeg en goed kan swem, is hy baie stadig op die grond. Omdat hy stadig oor die grond moet voortsleep en dan dikwels 'n maklike prooi vir roofdiere is, kom die luidier selde uit vrye wil af grond toe.

Luidiere is boombewoners van die tropiese woude van Sentraal- en Suid-Amerika. Hulle is herbivoor en leef van blare en vrugte. Dit duur dikwels meer as 'n week voordat 'n maaltyd verteer is. Luidiere is eintlik nagdiere en nie juis baie aktief nie; hulle is soms net 5 uit die 24 uur aktief. 

Hulle kan onderstebo slaap en ure lank nie roer nie, vandaar die naam luidier. Vanweë hul vermoë om so lank bewegingloos te bly, word hulle nie maklik tussen die blare opgemerk nie. Verdere kamoeflering word verskaf deur alge, wat in die lang, growwe hare van die luidier se pels 'n uitstekende habitat vind en die dier groen laat lyk. 

Hoewel luidiere vredeliewend is, toon hulle geen emosies nie. Hulle maak selde 'n geluid en dit gebeur ook net wanneer hulle aangeval of wanneer die kleintjie van die moeder geskei word. Hul wapens is hul tande en hul kloue, waarmee hulle gevaarlike wonde kan toedien. ŉ Geveg tussen 2 luidiere is wreed en eindig dikwels in die dood.

Na 'n dratyd van 4 tot 6 maande word 'n enkele kleintjie gebore. Selfs tydens die geboorte hang die wyfie onderstebo. Van pas na die geboorte totdat hy omtrent 5 weke oud is, klou die kleintjie aan die wyfie se pels vas. 'n Luidier kan tot 15 jaar oud word.

Die onderskeie spesies van die familie "Bradypodidae" word in 2 genera verdeel: die drietonige luidier, ook bekend as die ai (genus "Bradypus"), en die tweevingerige luidier, bekend as oenau (genus "Choloepus"). Die "Bradypus"-spesies het 3 tone met lang naels, is gewoonlik grysbruin van kleur en het 'n kort, stomp stert. 

Die mannetjie het gewoonlik 'n donkerbruin of swart kol op sy rug. Die ai het 9 nekwerwels, wal die kop baie beweeglik maak. Die luidier leef nie baie lank in gevangenskap nie, maar word in die natuur tot 12 jaar oud. 'n Algemene kenmerk van die drietonige luidier is dat hy sy mis begrawe in 'n gat wat hy onder die boom grawe. "Bradypus tridactylus" is die bekendste van die 4 spesies drietonige luidiere. 

Hierdie spesie word net van die woude van Honduras af tot in die noorde van Argentinië aangetref. Die tweevingerige luidiere het 3 tone aan die agterpote en 2 tone aan die voorpote. Hul kleur kan wissel van vaal tot 'n donkerbruin. Die kleur kan ook van liggaamsdeel tot liggaamsdeel verskil. Tweevingerige luidiere het 6 nekwerwels en geen stert nie. Die oenau word meer dikwels in dieretuine aangetref omdat hy 'n groter verskeidenheid voedsel eet as die drietonige luidier en kan tot 15 jaar oud word. 

Die tweevingerige luidier begrawe nie sy mis nie, maar gebruik wei spesifieke gebiede. Twee spesies tweevingerige luidiere kom voor, naamlik "Choloepus hofmanni" en "Choloepus didactylus", en wel van die woude van Nicaragua af tot in Brasilië en Peru.




</doc>
<doc id="92989" url="https://af.wikipedia.org/wiki?curid=92989" title="Mosasourus">
Mosasourus

'n Mosasourus is 'n uitgestorwe mariene reptiel.


</doc>
<doc id="92990" url="https://af.wikipedia.org/wiki?curid=92990" title="14de Dinastie van Egipte">
14de Dinastie van Egipte

Die 14de Dinastie (ook Dinastie XIV geskryf; omstreeks 1725-1650 v.C.) was ’n koningshuis van Antieke Egipte wat tydens die Tweede Oorgangstydperk oor die Nyldelta regeer het. Die dinastie se hoofstad was waarskynlik Avaris. Die 14de Dinastie het saam met die 13de Dinastie regeer wat in Memphis gebaseer was. Die heersers was Kanaänities of Wes-Semities as ’n mens kyk na die oorsprong van die farao's se name soos Ipqu, Yakbim, Qareh en Yaqub-Har. Soms word die 14de Dinastie beskou as deel van die Middelryk.

Die chronologiese posisie van die dinastie is onseker en verskil soms tot 75 jaar onder geleerdes. 
Die meeste geleerdes stem saam dat ’n hongersnood of dalk ook plaag voorgekom het ná die baie kort bewind van Nehesy wat tot aan die einde van die dinastie kon geheers het. Dieselfde hongersnood kon ook die 13de Dinastie geraak het. Die swak toestand van albei dinastieë kan deels verduidelik hoekom hulle geswig het voor die opkomende Hyksos-mag.

Volgens die Manetho-tradisie was daar tot 76 farao's in die 14de Dinastie. Die Turynse Koningslys noem egter net 56 en het nie genoeg plek om meer as 70 konings te lys nie.

Die presiese grense van die dinastie is nie bekend nie weens die tekort aan monumente wat behoue gebly het. Seels van die dinastie is egter gevind in Middel- en Bo-Egipte tot so ver suid as Dongola, onder die Derde Katarak van die Nylrivier. In die noorde is seels gevind tot in die Suid-Levant en die hedendaagse Libanon. Dit dui op belangrike handelsbetrekkinge met Kanaän en Nubië.

Die volgorde van die dinastie word aangegee deur die Turynse Koningslys en word algemeen aanvaar. Daar was nog vyf heersers voor hulle, volgens Ryholt.
! scope=col width="15%" | Farao
! scope=col width="15%" | Bewind
! scope=col width="30%" | Notas

Daar is ook verskeie ander konings moontlik uit die 14de of 15de Dinastie wat bekend is uit artefakte uit hul tyd, maar wat nie op die Turynse Koningslys genoem word nie.

<br>

<br>


</doc>
<doc id="92992" url="https://af.wikipedia.org/wiki?curid=92992" title="15de Dinastie van Egipte">
15de Dinastie van Egipte

Die 15de Dinastie (ook Dinastie XV geskryf; omstreeks 1650-1550 v.C.) was ’n koningshuis van Antieke Egipte wat tydens die Tweede Oorgangstydperk regeer het.

Dit was die eerste Hyksos-dinastie en hulle het van Avaris af regeer. Hulle het nie beheer oor die hele land gehad nie. Hulle het verkies om in Noord-Egipte te bly omdat hulle die land van die noordooste af binnegekom het. Die name en volgorde van die konings is nie heeltemal seker nie.

! scope=col width="30%" | Farao
! scope=col width="20%" | Bewind

<br>

<br>


</doc>
<doc id="93001" url="https://af.wikipedia.org/wiki?curid=93001" title="Teenpous Martinus IV">
Teenpous Martinus IV

Teenpous Martinus IV word nie as sulks in die lyste van teenpouse genoem nie. Kardinaal Bernardino Lopez de Carvajal het homself tot teenpous laat verkies op die skismatiese konsilie van Pisa in 1511.

Bernardino Lopez de Carvajal is gebore op 8 September 1456 in Plasencia, Spanje, die seun van Francisco Lopez de Carvajal y Trejo, tweede Heer van Torrejon en Aldonza Sande. Hy studeer in Salamanca en verkry 'n baccalaureus graad in 1472 en 'n lisensiaat in Mei 1478, Hy verkry die magister-graad in Kuns en Teologie op 21 Desember 1480.
In 1482 vestig hy hom in Rome. Hy was kamerheer van Pous Sixtus IV en Pous Innocentius VIII maak hom apostolies proto-notarius. In 1448 word hy kanunnik van die katedraal van Plasencia. Hy hou die lykrede "De eligendo Summo Pontifice" na die dood van Pous Sixtus IV in 1484.

Op 27 Augustus 1488 word hy biskop van Astorga en word op 23 Januarie 1489 verplaas na Badajoz. Hy was ambassadeur vir koning Fernando V van Aragon en koningin Isabella van Kastilië en León. Hy bepleit Fernando se saak by die pous wat op sy voorspraak drie bulle uitgee ten voordele van Spanje se regte in die lande ontdek deur Christophorus Columbus. Koning Fernando beveel by die pous aan dat Bernardino tot kardinaal bevorder word.

Op 20 September 1493 word Bernardino bevorder tot kardinaal-priester. Op 2 Februarie 1495 kry hy die titelkerk Santa Croce in Gerusalemme (Die Heilige Kruis in Jerusalem). Op 6 Julie 1495 word hy legaat van die Romeinse koning Maximilliaan. Hy word Camerlengo van die Kollege van Kardinale in 1498 en hervorm die bevoegdhede van die pos. Hy neem deel aan die eerste konklaaf van 1503 toe Pous Pius III verkies is en aan die tweede konklaaf in dieselfde jaar toe Pous Julius II verkies is.

Bernardino het nie goed klaar gekom met Pous Julius II nie. Hy het beskerming by Maximilliaan gesoek in Milaan. Hy word die leier van 'n groep dissidente kardinale en op 16 Mei 1511 teken hy 'n dokument waarin pous Julius opgeroep word na 'n konsilie in Pisa. Pous Julius set hom af as kardinaal en ekskommunikeer hom op 24 Oktober 1511. Die skismatiese konsilie van Pisa het begin op 5 November 1511, maar skuif twee dae later na Milaan waar Bernardino tot pous verkies is onder die naam Martinus IV. Sy volgelinge word die sekte van Carvajal genoem. Die kardinale wat betrokke was en almal geëkskommunikeer is, is Frederico di Sanseverino, Francisco Borja, Guillaume Briçonnet en René de Prie. Na die dood van pous Julius is Pous Leo X verkies. Bernadino het om vergewing gesmeek in 'n brief van 17 Junie 1513 en op 27 Junie 1513 het die pous hom vergewe en weer as kardinaal herstel.

Hy neem deel aan die konklaaf van 1521 waartydens Pous Adrianus VI verkies is en ook aan die konklaaf van 1523 waarin Pous Clemens VII verkies is. Hy sterf op 16 Desember 1523 en is begrawe in sy titelkerk Santa Croce in Gerusalemme.



</doc>
<doc id="93003" url="https://af.wikipedia.org/wiki?curid=93003" title="Darron Nell">
Darron Nell

Darron Paul Nell (gebore op 3 Augustus 1980 in Uitenhage) is 'n Suid-Afrikaanse rugbyspeler, wat vir die Oostelike Provinsie-Kings speel.

Hy het seniorrugby begin speel vir die Vrystaat Cheetahs in die 2003 Vodacombeker en bly by die Cheetahs tot 2008. Hy maak 66 plaaslike verskynings, sowel as tien wedstryde vir die Cheetahs in Superrugby.

Hierna het hy by die Franse Top 14-span Castres aangesluit vir die 2008-09 en 2009-10 Top 14 seisoene en speel dertig wedstryde daar.

Hy keer in 2010 terug na Suid-Afrika om vir die Port Elizabeth-gebaseerde span van die Oostelike Provinsie-Kings in die Eersteliga Curriebeker te speel. Hy het ook die Southern Kings in die 2009 Britse en Ierse Leeus se toer na Suid-Afrika en die 2011 IRR Nasies-kompetisie verteenwoordig.

In 2013 is hy in die Kings se groep vir die 2013 Superrugbyseisoen gekies. Hy het sy Superrugby-debuut vir die Kings in hul tweede wedstryd van die kompetisie teen die Sharks gemaak, maar loop die res van die seisoen mis a.g.v. 'n besering. Hy keer terug vir die laaste vier wedstryde van die seisoen en begin albei wedstryde teen die Stormers en die Bulls. Hy word kaptein vir beide die 2013 Superrugby promosie-/relegasiewedstryde teen die Leeus toe Luke Watson en Andries Strauss beseer was.

In Junie 2014 is hy in die beginspan vir die OP-Kings gekies teen Wallis tydens 'n toerwedstryd en ook aangewys as kaptein. Hy speel die eerste 74 minute van die wedstryd, waartydens die Kings 'n 12-34 nederlaag lei.


</doc>
<doc id="93004" url="https://af.wikipedia.org/wiki?curid=93004" title="Klas 12E-lokomotief">
Klas 12E-lokomotief

Klas 12E is 'n tipe elektriese lokomotief wat deur die Suid-Afrikaanse Spoorweë gebruik is tussen Johannesburg en Pretoria vir snelpassasiersdienste as deel van Metroblitz. Vyf van die lokomotiewe is in diens gestel in 1983 op die nuwe hoëspoed passasiersdienste. Die lokomotief is 'n variasie van die Klas 6E1-lokomotief en benodig ook 3 kV toevoer. Hulle het dieselfde kraglewering as Klas 6 maar met 'n groter ratverhouding van 23/66 in vergelyking met 18/67 van die Klas 6. Hulle veilige maksimum spoed is 150km/h. Die passasierswaens is toegerus met spesiale draaistelle en ook skyfremme. Omrede daar 'n lokomotief aan weerskante van die trein is, is hulle toegerus met slegs een kajuit per lokomotief.

Die lokomotief is deur "Union Carriage & Wagon" van Suid-Afrika gebou. 


</doc>
<doc id="93005" url="https://af.wikipedia.org/wiki?curid=93005" title="William Small-Smith">
William Small-Smith

William Small-Smith (gebore op 31 Maart 1992 in Johannesburg) is 'n Suid-Afrikaanse rugbyspeler, wat tans vir die Blou Bulle speel.

Hy het die onder-13 Goue Leeus by die 2005 Cravenweek verteenwoordig. Hy is toe na Grey-kollege in Bloemfontein, waar hy die Vrystaat verteenwoordig het op o.16- en o.18-vlak tussen 2008 en 2010.

In 2011 sluit hy aan by die Blou Bulle en maak sy buiging in die 2011 Vodacombeker-wedstryd teen die Vrystaat Cheetahs. Hy speel ook 'n verdere veertien keer vir die o.19-span in die seisoen.

Aan die einde van 2011 is hy egter ingesluit in die SA Sewesspan vir drie bene van die 2011-12 IRR Wêreldreeks. Hy het die seëvierende SA o.20-span in die 2012 IRR Juniorwêreldbeker verteenwoordig.

Small-Smith verteenwoordig ook UP-Tuks in 2013, maar doen 'n besering op voor die eindstryd teen die Maties.


</doc>
<doc id="93006" url="https://af.wikipedia.org/wiki?curid=93006" title="Cantal">
Cantal

Cantal (uitgespreek "​[kɑ̃.tal]") (15) is 'n Franse département van die gewes Auvergne-Rhône-Alpes. Sy prefektuur (hoofstad) is Aurillac.


</doc>
<doc id="93007" url="https://af.wikipedia.org/wiki?curid=93007" title="Charente-Maritime">
Charente-Maritime

Charente-Maritime (uitgespreek "​[ʃa.ʁɑ̃t ma.ʁi.tim]") (17) is 'n Franse département van die gewes Nieu-Akwitanië. Sy prefektuur (hoofstad) is La Rochelle.


</doc>
<doc id="93008" url="https://af.wikipedia.org/wiki?curid=93008" title="Pas-de-Calais">
Pas-de-Calais

Pas-de-Calais (uitgespreek [pɑ d(ə) kalɛ]) (62) is 'n Franse département van die gewes Hauts-de-France. Sy prefektuur (hoofstad) is Arras. Pas-de-Calais is die Franse naam vir die Straat van Dover. Inwoners verwys na hulleself as "Pas-de-Calaisiens".


</doc>
<doc id="93012" url="https://af.wikipedia.org/wiki?curid=93012" title="Oestradiol">
Oestradiol

Oestradiol, of meer presies, 17β-oestradiol, is 'n menslike geslagshormoon en steroïed, en die primêre vroulike geslagshormoon. Dit is genoem na en is belangrik in die regulering van die estrus en menstruele vroulike reproduktiewe siklusse. Oestradiol is noodsaaklik vir die ontwikkeling en instandhouding van die vroulike voortplantingstelsel se weefsel, maar dit het ook belangrike effekte in baie ander weefsel, insluitend been. Terwyl estrogeenvlakke in mans heelwat laer is as in vergelyking met vroue, het oestrogene ook noodsaaklike funksies in mans. Oestradiol word in die meeste vertebrata gevind sowel as baie skaaldiere, insekte, visse en ander diere.


</doc>
<doc id="93013" url="https://af.wikipedia.org/wiki?curid=93013" title="Jacques Derrida">
Jacques Derrida

Jacques Derrida (1930–2004) was 'n Franse filosoof, gebore in Frans-Algerië. Derrida is 'n sleutelfiguur in die "dekonstruksie", 'n vorm van kritiek van beide literêre en filosofiese tekste en politieke instellings. Derrida het weggeskram van die woord "dekonstruksie". Die gewilde gebruik van die woord dui op die wye invloed van sy gedagtes in die filosofie, literêre kritiek en teorie. Hy is 'n belangrike figuur in poststrukalisme en post-moderne filosofie.

Daar is gereeld etiese en politieke temas verteenwoordig in sy werk, veral in sy latere werk. Derrida het verskeie aktiviste en politieke bewegings beïnvloed. Derrida was 'n bekende en invloedryke openbare figuur, terwyl sy benadering tot die filosofie besonder moeilik was om te verstaan. Derrida se sentrale idee was dat die wêreld as 'n "teks" geïnterpreteer kan word. Dekonstruksie is sterk geassosieer met die beweging van poststrukturalisme.




</doc>
<doc id="93014" url="https://af.wikipedia.org/wiki?curid=93014" title="Ichthyosaurus">
Ichthyosaurus

Ichthyosaurus, of die igtiosourusse (uitspraak: IG-tie-oe-SOU-russe), was 'n genus van Ichthyosauria, 'n orde seereptiele wat sowat 250 miljoen jaar gelede tydens die Mesosoïese Era floreer het. Die naam beteken "visreptiel".



</doc>
<doc id="93015" url="https://af.wikipedia.org/wiki?curid=93015" title="Dunkleosteus">
Dunkleosteus

'n Dunkleosteus is 'n uitgestorwe genus van visse wat ongeveer 370 miljoen jaar gelede geleef het.


</doc>
<doc id="93016" url="https://af.wikipedia.org/wiki?curid=93016" title="Allosaurus">
Allosaurus

Allosaurus, of die allosourusse, was ’n genus groot teropode-dinosourusse wat tussen 155 miljoen en 150 miljoen jaar gelede tydens die Laat Jurapriode bestaan het. Die naam beteken "ander akkedis", van die Griekse ἄλλος ("allos") en σαῦρος ("sauros"). Omdat dit een van die eerste bekende teropodes was, trek dit lank reeds aandag buite paleontologiese kringe.

"Allosaurus" was ’n groot roofdier wat op twee pote geloop het. Sy kopbeen was groot en het tientalle groot, skerp tande gehad. Die dier was sowat 8,5 meter lank, hoewel stukke fossiele daarop dui dat dit dalk tot 12 m lank kon geword het. In vergelyking met die groot agterpote was die voorpote met hul drie vingers elk klein, en die dier is deur ’n lang, sterk stert gebalanseer.

Die meeste fossiele kom uit Noord-Amerika, en ’n deel uit Portugal en moontlik Tanzanië.


</doc>
<doc id="93017" url="https://af.wikipedia.org/wiki?curid=93017" title="Muraenosaurus">
Muraenosaurus

Muraenosaurus was 'n genus reptiele van die orde Plesiosauria wat tydens die Middel-Juraperiode in Engeland en moontlik Frankryk gelewe het.


</doc>
<doc id="93019" url="https://af.wikipedia.org/wiki?curid=93019" title="Camptosaurus">
Camptosaurus

Camptosaurus, of die kamptosourusse, was ’n genus plantvretende ornitopode-dinosourusse wat sowat 150 miljoen jaar gelede tydens die Laat Jurapriode in Noord-Amerika voorgekom het. Die naam beteken "buigsame akkedis", van die Griekse καμπτος ("kamptos", "gebuig") en σαυρος ("sauros", "akkedis").

Dit was redelik swaar gebou, met stewige agterpote en breë voete wat steeds vier tone gehad het.


</doc>
<doc id="93020" url="https://af.wikipedia.org/wiki?curid=93020" title="Parasaurolophus">
Parasaurolophus

Parasaurolophus was ’n genus ornitopode-dinosourusse wat sowat 76,5 miljoen tot 73 miljoen jaar gelede tydens die Laat Krytperiode in Noord-Amerika voorgekom het. Hulle was plantvreters wat soms op twee en soms op vier pote geloop het.

Hulle was lede van Hadrosauridae, ’n uiteenlopende familie Kryt-dinosourusse wat bekend is vir hul vreemde kopversierings. Dié genus het ’n groot kam op hul kop gehad wat ’n lang, krom buis gevorm het wat agtertoe en weg van die kop af gestaan het.


</doc>
<doc id="93021" url="https://af.wikipedia.org/wiki?curid=93021" title="Lambeosaurus">
Lambeosaurus

Lambeosaurus, of die Lambeosourusse ("Lambe se akkedis"), was ’n genus dinosourusse van die familie Hadrosauridae. Hulle het 76 miljoen tot 75 miljoen jaar gelede tydens die Laat Krytperiode in Noord-Amerika voorgekom. Hulle het soms op twee en soms op vier pote geloop en was plantvreters. Hulle het ’n hol kam op die kop gehad wat in die bekendste spesies soos ’n handbyl gelyk het. 

Hulle het soos ander lede van Hadrosauridae gelyk. Hulle het ’n lang stert gehad, met vier vingers aan die voorpote en drie tone aan elk van die agterpote. Die genus se bekendste spesie is "L. lambei".


</doc>
<doc id="93022" url="https://af.wikipedia.org/wiki?curid=93022" title="Gallimimus">
Gallimimus

Gallimimus was ’n genus teropode-dinosourusse wat sowat 70 miljoen jaar gelede tydens die Laat Krytperiode in Mongolië voorgekom het. Die tipe-spesie is "G. bullatus".

Hulle was volstruisagtige diere wat by hul heupe tot 2 meter hoog kon wees. Hulle het ’n klein kop, tandlose bek, groot oë en ’n lang nek, stert en bene gehad. Die oë het aan die kant van die kop gesit. Soos die meeste moderne voëls en ander teropode het hulle hol bene gehad. Hulle kon waarskynlik vinnig hardloop met hul sterk bene en kort tone.


</doc>
<doc id="93023" url="https://af.wikipedia.org/wiki?curid=93023" title="Preondactylus">
Preondactylus

Preondactylus, of die preondaktiele, was 'n genus van die orde Pterosauria, 'n groep uitgestorwe vlieënde reptiele. Hulle het lang sterte gehad en het sowat 228 miljoen jaar gelede tydens die laat Triasperiode gelewe.


</doc>
<doc id="93024" url="https://af.wikipedia.org/wiki?curid=93024" title="Peteinosaurus">
Peteinosaurus

Peteinosaurus ("gevleuelde akkedis") was ’n genus reptiele van die orde Pterosauria. Dit het sowat 221 miljoen tot 210 miljoen jaar gelede tydens die Laat Triasperiode gelewe. 


</doc>
<doc id="93025" url="https://af.wikipedia.org/wiki?curid=93025" title="Plateosourus">
Plateosourus

'n Plateosourus is 'n dinosourus.


</doc>
<doc id="93026" url="https://af.wikipedia.org/wiki?curid=93026" title="Utatsusaurus">
Utatsusaurus

Utatsusaurus, of die oetatsoesourusse, is die vroegste bekende vorm van Ichthyopterygia (die groep seereptiele wat die "Ichthyosaurus" insluit). Dit het 245 miljoen tot 250 miljoen jaar gelede tydens die vroeë Triasperiode gelewe.


</doc>
<doc id="93027" url="https://af.wikipedia.org/wiki?curid=93027" title="Henodus">
Henodus

Henodus chelyops was ’n spesie seereptiele van die uitgestorwe orde Placodontia. Dit het in die Laat Triasperiode voorgekom en fossiele daarvan is in Tübingen, Duitsland, ontdek. Dit was sowat ’n meter lank. 


</doc>
<doc id="93028" url="https://af.wikipedia.org/wiki?curid=93028" title="Seresiosourus">
Seresiosourus

'n Seresiosourus is 'n uitgestorwe genus seereptiele. Hulle het amper soos die lariosourus gelyk.



</doc>
<doc id="93029" url="https://af.wikipedia.org/wiki?curid=93029" title="Lariosaurus">
Lariosaurus

Lariosaurus, of die lariosourusse, was 'n genus van die orde Nothosauroidea, 'n groep uitgestorwe seereptiele wat tydens die Triasperiode in Noord-Italië voorgekom het.


</doc>
<doc id="93030" url="https://af.wikipedia.org/wiki?curid=93030" title="Torvosaurus">
Torvosaurus

Torvosaurus was ’n genus vleisvretende teropode-dinosourusse wat sowat 153 miljoen tot 148 miljoen jaar gelede tydens die Laat Juraperiode in Colorado en Portugal voorgekom het. Daar is twee erkende spesies, "T. tanneri" en "T. gurneyi".

In 1979 het die tipe-spesie, "T. tanneri", sy naam gekry. Dit was ’n groot, swaar karnivoor wat op twee pote geloop het en sowat 10 meter lank kon word. Dit was een van die grootste vleisvreters van sy tyd.


</doc>
<doc id="93031" url="https://af.wikipedia.org/wiki?curid=93031" title="Pterodactylus">
Pterodactylus

Pterodactylus, of die pterodaktiele, was 'n genus van die orde Pterosauria, 'n groep vlieënde reptiele wat 228 miljoen tot 66 miljoen jaar gelede tydens die Krytperiode gelewe het.


</doc>
<doc id="93033" url="https://af.wikipedia.org/wiki?curid=93033" title="Dilofosourus">
Dilofosourus

'n Dilofosourus is 'n dinosourus.


</doc>
<doc id="93034" url="https://af.wikipedia.org/wiki?curid=93034" title="Tiangisourus">
Tiangisourus

'n Tiangisourus is 'n dinosourus. Dit lyk soos 'n ankilosourus.



</doc>
<doc id="93035" url="https://af.wikipedia.org/wiki?curid=93035" title="Sinosouropterieks">
Sinosouropterieks

'n Sinosouropterieks is 'n klein dinosourus.


</doc>
<doc id="93036" url="https://af.wikipedia.org/wiki?curid=93036" title="Liopleurodon">
Liopleurodon

Liopleurodon was ’n genus groot, vleisvretende seereptiele van die uitgestorwe klade Pliosauroidea. Die twee spesies van "Liopleurodon" het sowat 160 miljoen tot 155 miljoen jaar gelede tydens die Middel-Juraperiode gelewe.


</doc>
<doc id="93037" url="https://af.wikipedia.org/wiki?curid=93037" title="Ammonitida">
Ammonitida

'n Ammonitida is 'n uitgestorwe orde van seediere.


</doc>
<doc id="93039" url="https://af.wikipedia.org/wiki?curid=93039" title="Koreaceratops">
Koreaceratops

Koreaceratops, of die koreakeratopse, was 'n genus van plantvretende dinosourusse. Hulle het tydens die Kryt-periode in die gebied van die huidige Korea voorgekom.


</doc>
<doc id="93040" url="https://af.wikipedia.org/wiki?curid=93040" title="Rasemiese mengsel">
Rasemiese mengsel

In chemie is 'n rasemiese mengsel, of rasemaat een stofmengsel met gelyke hoeveelhede van links- en regshandige enantiomere van 'n chirale molekuul. Die eerste bekende rasemiese mengsel was "rasemiese suur", wat Louis Pasteur gevind het om 'n mengsel van die twee enantiomere van wynsteensuur te wees. 'n Mengsel met slegs 'n enkele enantiomeer is 'n enantiomeer suiwer mengsel.

Wanneer stowwe in 'n chemiese reaksie gevorm word wat 'n chirale molekuulstruktuur het, word meestal 'n rasemiese mengsel gevorm. Dit is egter nie die geval indien die reaksie met 'n katalisator versnel word wat self chirale eienskappe het nie. 'n Suiwer enantiomeer kan dan gevorm word. Dit is uiters belangrik in die biochemie. Ensieme is chirale katalisatore wat gewoonlik net een van die enantiomere van 'n molekuul vervaardig. Die ander een kan giftig wees.

Indien dieselfde stof sinteties vervaardig word, ontstaan egter dikwels 'n rasemaat wat ook die giftige enantiomeer bevat.


</doc>
<doc id="93073" url="https://af.wikipedia.org/wiki?curid=93073" title="Mallet-lokomotief">
Mallet-lokomotief

Die Mallet-lokomotief is a tipe geartikuleerde stoomlokomotief wat ontwerp is deur 'n Switserse ingenieur Anatole Mallet. Dit beskik oor twee stelle suiers met dryfwiele wat agtermekaar, onder die vuurkas en stoomketel gemonteer is. Die voorste stel dryfwiele is op 'n aparte draaistel en kan dus stuur terwyl die tweede stel dryfwiele vas is. Die lokomotiewe was ook gebruik deur die Suid-Afrikaanse Spoorweë.



</doc>
<doc id="93074" url="https://af.wikipedia.org/wiki?curid=93074" title="Klas MA Mallet-stoomlokomotief">
Klas MA Mallet-stoomlokomotief

Die Klas MA Mallet-stoomlokomotief is bestel - slegs een - deur die Natalse Regeringspoorweë en in diens gestel in 1909 om swaar vragte tussen Estcourt en Highlands in KwaZulu-Natal te trek. Die lokomotief is deur die Amerikaanse maatskappy "American Locomotive Company" gebou. Dit was die eerste Mallet-lokomotief in Suid-Afrika en die kragtigste ten tyde van aflewering. Dit gebruik superverhitte stoom en is toegerus met Walschaerts-klepratwerk. Stoom het eers deur die agterste silinder gegaan en is dan na die voorste, laedruksilinders gevoer alvorens dit deur die skoorsteen uitgeblaas is. Toe die Natalse Regeringspoorweë by die SAS&H ingelyf is, is dit as Klas MA hergeklassifiseer. Die lokomotief is in 1927 uit diens gestel.


</doc>
<doc id="93075" url="https://af.wikipedia.org/wiki?curid=93075" title="Klas MB Mallet-stoomlokomotief">
Klas MB Mallet-stoomlokomotief

Die Klas MB Mallet-stoomlokomotief is gebruik deur die Suid-Afrikaanse Spoorweë en in diens gestel in 1910 om swaar vragte op die KwaZulu-Natal hooflyn te trek. Daar was vyf lokomotiewe deur die Amerikaanse maatskappy "American Locomotive Company" gebou. Hulle is soortgelyk aan Klas MA maar het 'n groter stoomketel gehad en kon meer steenkool dra.

Die lokomotiewe is in 1924 uit diens gestel.


</doc>
<doc id="93079" url="https://af.wikipedia.org/wiki?curid=93079" title="Thames Clippers">
Thames Clippers

Thames Clippers is 'n rivierbusdiens op die Teemsrivier in Londen. Die maatskappy bied sowel pendelaardienste tussen Oos-Londen se Docklands en Sentraal-Londen asook toeristedienste onder lisensie van "London River Services" aan. "Thames Clippers" het sedert sy stigting in 1999 as 'n eenbootonderneming tot 'n vloot van dertien katamarans gegroei wat op hul roetes by alle belangrike hawehowe op die Teems aandoen. Tans word daagliks sowat 8 500 passasiers vervoer. Die katamaranveerbote bereik 'n reisspoed van respektiewelik 25 en 28 knope.

In Augustus 2014 het die Britse kredietkaartverskaffer "MBNA", 'n dogtermaatskappy van "Bank of America Corporation", bekendgemaak dat hulle die naamregte van "Thames Clippers" vir 'n termyn van drie jaar gekoop het.


</doc>
<doc id="93081" url="https://af.wikipedia.org/wiki?curid=93081" title="Klas MC Mallet-stoomlokomotief">
Klas MC Mallet-stoomlokomotief

Die Klas MC Mallet-stoomlokomotief is gebruik deur die Suid-Afrikaanse Spoorweë en in diens gestel in 1912 om swaar vragte op die KwaZulu-Natal hooflyn te trek. Daar was tien lokomotiewe deur die Britse maatskappy "North British Locomotive Company" gebou. Hulle is soortgelyk aan Klas MB, toegerus met Walschaerts-klepratwerk en was nie toegerus met 'n superverhitter nie.

Die lokomotiewe is in 1934 uit diens gestel.

Klas MC-1 is dieselfde lokomotief as Klas MC maar is toegerus met superverhitters wat hulle vermoë aansienlik verbeter het. Daar was 12 lokomotiewe van die klas gebou deur "North British Locomotive Company" in 1914. Hulle het diens gedoen op die KwaZulu-Natal hooflyn, Kaapse Middellande en die Hexrivier Spoorwegpas.

Die lokomotiewe is in 1939 uit diens gestel.


</doc>
<doc id="93086" url="https://af.wikipedia.org/wiki?curid=93086" title="Klas MD Mallet-stoomlokomotief">
Klas MD Mallet-stoomlokomotief

Die Klas MD Mallet-stoomlokomotief is gebruik deur die Sentraal-Suid-Afrikaanse Spoorweë en in diens gestel in 1910 om swaar steenkooltreine op die Witbank-Germistonhooflyn te trek. Daar was slegs een lokomotief bestel vanaf die "American Locomotive Company" en dit was superverhit en toegerus met Walschaerts-klepratwerk. Dit is oorgedra na die Suid-Afrikaanse Spoorweë toe dit tot stand gekom het.

Die lokomotief is in 1926 uit diens gestel.


</doc>
<doc id="93088" url="https://af.wikipedia.org/wiki?curid=93088" title="Klas ME Mallet-stoomlokomotief">
Klas ME Mallet-stoomlokomotief

Die Klas ME Mallet-stoomlokomotief is gebruik deur die Sentrale Suid-Afrikaanse Spoorweë en in diens gestel om op 45-pond spoorlyne te werk. Daar was slegs een lokomotief bestel vanaf die "North British Locomotive Company" in 1912. Hierdie lokomotief was uniek omrede al vier die silinders hoëdruk tipes was; die standaard Mallet-lokomotief het twee hoëdruk silinders agter gehad en twee laedruk silinders aan die voorkant. 

Die lokomotief is toegerus met Walschaerts-klepratwerk en is superverhit. Dit is oorgedra na die Suid-Afrikaanse Spoorweë toe dit tot stand gekom het.

Die lokomotief is in 1937 uit diens gestel.


</doc>
<doc id="93090" url="https://af.wikipedia.org/wiki?curid=93090" title="Klas MF Mallet-stoomlokomotief">
Klas MF Mallet-stoomlokomotief

Die Klas MF Mallet-stoomlokomotief is gebruik deur die Suid-Afrikaanse Spoorweë op die Witbank-Germistontrajek. Daar is veertien lokomotiewe van die "American Locomotive Company" bestel van 1910 tot 1912. Hierdie stoomlokomotief is gebaseer op die Klas MD maar is superverhit. Hulle is later gebruik op die Oos-Londen hooflyn en is in 1937 uit diens gestel.

Die nege Mallet geartikuleerde, saamgestelde stoomlokomotiewe wat aan die Sentrale Suid-Afrikaanse Spoorweë (CSAR) in 1911 gelewer is, is in 1910 en 1911 deur die "American Locomotive Company" (ALCO) gebou. Hulle was soortgelyk aan die eksperimentele Klas MD wat in 1910 afgelewer is, maar hulle was toegerus met Schmidt oorverhitters. Hulle is Walschaerts-klepratwerk toegerus en was genommer in die reeks 1015-1023.

Die Unie van Suid-Afrika het op 31 Mei 1910 tot stand gekom, volgens die Suid-Afrika-wet wat bekragtig is deur die Parlement van die Verenigde Koninkryk. Een van die klousules in die Wet vereis dat die drie Koloniale Regeringsspoorweë, die Kaapse Regeringspoorweë, die Natalse Regeringspoorweë en die Sentraal-Suid-Afrikaanse Spoorweë (CSAR), onder 'n enkele administrasie verenig word om die spoorweë en hawens van die Unie te beheer en te administreer. Nadat die Suid-Afrikaanse Spoorweë (SAR) tot stand gekom het in 1910, is met die klassifikasie en hernommer van al die spoortuie van die drie samestellende spoorweë begin. Dit het deeglike beplanning vereis en kon eers geïmplementeer word met ingang 1 Januarie 1912.

In 1912 is die lokomotiewe in hierdie klas hernommer na 1619-1627 en geklassifiseer as Klas MF van die SAR. 'n Verdere vyf van die soort is deur ALCO afgelewer in November 1911, en is genommer in die reeks 1629-1633, direk op die SAR-rooster.


</doc>
<doc id="93091" url="https://af.wikipedia.org/wiki?curid=93091" title="Klas MG Mallet-stoomlokomotief">
Klas MG Mallet-stoomlokomotief

Die Klas MG Mallet-stoomlokomotief is gebruik deur die Suid-Afrikaanse Spoorweë. Daar was slegs een lokomotief van die klas gebou deur die "American Locomotive Company" in 1911. Hierdie lokomotief is gebaseer op Klas MF maar het verskeie eksperimentele modifikasies. Dit was nie superverhit nie. Die voorste stel dryfwiele het 'n deursnee van 4-voet 3-duim gehad en die agterste 'n deursnee van 3-voet 10-duim. Beide stelle dryfwiele was toegerus met Walschaerts-klepratwerk. Daar was gehoop dat so 'n konfigurasie beter versnelling tot gevolg sal hê en ook dat die stoom vloei sal verbeter as gevolg van die verskil in frekwensie van die uitlaatslagte. Hierdie was die enigste ge-artikuleerde lokomotief in Suid-Afrika waarvan die dryfwiele verskillende groottes gehad het. Dit was ook die eerste lokomotief wat met 'n meganiese stoker toegerus was maar dié is later verwyder. Die lokomotief is in 1927 uit diens onttrek.


</doc>
<doc id="93092" url="https://af.wikipedia.org/wiki?curid=93092" title="Klas MH Mallet-stoomlokomotief">
Klas MH Mallet-stoomlokomotief

Die Klas MH Mallet-stoomlokomotief is gebruik deur die Suid-Afrikaanse Spoorweë. Hierdie klas was ontwerp deur die SAS&H in Pretoria onder leiding van die Hoofmeganiese Ingenieur, D.A. Hendrie. Die lokomotief is gebou deur "North British Locomotive Company" in 1915. Daar is vyf lokomotiewe afgelewer en hulle is aanvanklik gebruik op die Germiston-Witbank trajek. Hulle was die kragtigste lokomotiewe op die Kaapspoor ten tyde van aflewering en was toegerus met Walschaerts-klepratwerk en superverhit. Gedurende die 1930's is hulle oorgeplaas na die Vrystaat en uit diens onttrek teen 1940.


</doc>
<doc id="93095" url="https://af.wikipedia.org/wiki?curid=93095" title="Klas MJ Mallet-stoomlokomotief">
Klas MJ Mallet-stoomlokomotief

Die Klas MJ Mallet-stoomlokomotief is 'n tipe lokomotief wat deur die Suid-Afrikaanse Spoorweë gebruik is. Hierdie klas was ontwerp deur die hoof-meganiese ingenieur D.A. Hendrie vir gebruik op sylyne. 'n Bestelling van 10 is by "Maffei" in Duitsland geplaas in 1914. Slegs twee is afgelewer voor die Eerste Wêreldoorlog uitgebreek het. Derhalwe is die res bestel by "North British Locomotive Company" wat hulle in 1917 afgelewer het. Die laaste agt lokomotiewe van "Maffei" is in 1921 afgelewer. Hierdie lokomotiewe was superverhit en toegerus met Walschaerts-klepratwerk. Hulle was die laaste Mallet-lokomotiewe wat uit diens gestel is in 1962 in Oos-Londen.

Klas MJ-1 is soortgelyk aan Klas MJ. Agt lokomotiewe is bestel by die "Montreal Locomotive Company" in Kanada omrede die Britse verskaffers se produksie tydens die Eerste Wêreldoorlog tot stilstand gekom het. Die lokomotiewe is in 1918 afgelewer. Hulle stoomketels was ietwat groter en daar was 'n sandkas op die stoomketel geïnstalleer; 'n tipiese Noord-Amerikaanse styl. Die lokomotiewe was superverhit en toegerus met Walschaerts-klepratwerk. Hulle is uit diens gestel in 1960.


</doc>
<doc id="93097" url="https://af.wikipedia.org/wiki?curid=93097" title="Islington">
Islington

Islington [ˈɪzlɪŋtən] is 'n stadsdeel van Groter Londen, Engeland wat net noord van die Britse hoofstad se sake- en finansiële sentrum, die City of London, geleë is. Dit is die sentrale naamgewende buurt vir die administratiewe distrik "London Borough of Islington" wat in 1965 met die samesmelting van twee vroeëre metropolitaanse distrikte, Islington en Finsbury, gevorm is. Die naam Islington het oorspronklik na die huidige distrik of "borough" se noordelike buurte verwys. Sy etimologiese oorsprong is die Angel-Saksiese pleknaam "Gislandune" ("Gisla se heuwel"). In die Domesday Book van 1086 word na die nedersetting verwys as "Iseldone".

Islington was oorspronklik 'n herstellingsoord vir welgesteldes wat eers teen die einde van die 18de eeu minder aantreklik vir welvarende Londenaars geword het. Later, in die 20ste eeu, is Islington met literêre persoonlikhede soos Evelyn Waugh, George Orwell en Joe Orton verbind. Uiteindelik het ook Londenaars uit die hoër middelklas hulle tot die buurt aangetrokke gevoel en begin om ou woonhuise te renoveer. So was Islington ná die einde van die Tweede Wêreldoorlog een van die eerste stadsdele in Sentraal-Londen wat aan gentrifikasie blootgestel is.

Vandag is Islington 'n hoofsaaklik residensiële buurt van Londen se middestad ("Inner London") wat van Islington High Street tot Highbury Fields strek en die gebied rondom die besige Upper Street, Essex Road en Southgate Road in die ooste insluit.


</doc>
<doc id="93098" url="https://af.wikipedia.org/wiki?curid=93098" title="Kousaliteit">
Kousaliteit

Kousaliteit, of oorsaaklikheid, is die verwantskap tussen 'n gebeurtenis (die "oorsaak") en 'n tweede gebeurtenis (die "effek"), waar die tweede verstaan word as 'n fisiese konsekwensie van die eerste.

In algemene gebruik is kousaliteit ook die verwantskap tussen 'n stel faktore (oorsake) en een of ander fenomeen (die "effek"). Enigiets wat 'n effek affekteer is 'n faktor in daardie effek. 'n Direkte faktor is 'n faktor wat 'n effek direk affekteer, dit is, sonder enige bemiddelende of tussenliggende faktore. Die verband tussen 'n oorsaak (of oorsake) en 'n effek in hierdie opsig kan ook as 'n "kousale neksus" aangedui word.

Oorsake en gevolge staan tipies in 'n verwantskap met veranderinge, gebeure of prosesse; sulke oorsake is Aristoteles se 'leidende oorsake'. Die woord 'oorsaak' sal hier ook deug vir 'verduideliking' of die 'verklarende antwoord op 'n vraag', insluitend Aristoteles se "materiaal", "finaal", en "formele oorsake"; dan is die 'oorsaak' die "explanans" terwyl die 'effek' die "explanandum" is. In hierdie geval is daar verskeie herkenbare soorte 'oorsake'; kandidate sluit in objekte, prosesse, eienskappe, veranderlikes, feite en die toestand van sake; enige nalaat om die bestaan of relevansie van verskillende soorte 'oorsake' te onderskei, kan tot 'n debat lei.

Die filosofiese ondersoek na die onderwerp van kousaliteit strek oor millennia. In die Westerse filosofiese tradisie, gaan die gesprek hieroor minstens terug tot Aristoteles, en die onderwerp bly aktueel in eietydse filosofie.



</doc>
<doc id="93101" url="https://af.wikipedia.org/wiki?curid=93101" title="Stephen Amell">
Stephen Amell

Stephen Amell (gebore 8 Mei 1981) is 'n Kanadese akteur wat die rol van Oliver Queen in die TV-reeks "The Arrow" vertolk.

Amell is gebore in Toronto, Ontario. Hy is die neef van die akteur .

Hy is op 25 Desember 2012 getroud met die aktrise en model, Cassandra Jean op die Karibiese Eilande; en is weer, vir 'n tweede keer, getroud op 26 Mei 2013 in New Orleans. Die paartjie het 'n dogter, Mavi Alexandra, wat in Oktober 2013 gebore is.

Amell het gedurende 2004 in drie episodes van die vierde seisoen van "Queer as Folk" verskyn. Amell het ook die rol van Adam vertolk in die eerste seisoen van die TV-reeks "Dante's Cove"; hy is in die tweede seisoen met Jon Fleming vervang.

In 2007 het Amell 'n Gemini-prys ontvang vir sy rol in ReGenesis. Hy is dieselfde jaar benoem vir 'n Gemini-toekenning in die kategorie "Best Ensemble Cast" vir "Rent a Goalie".

Hy het herhalende rolle gehad in die TV-reekse "Da Kink in My Hair" en "Heartland".

Op 3 Desember 2010 het Amell aangesluit by die span van "The Vampire Diaries" as die weerwolf 'Brady' vir die tweede seisoen.

Amell het ook verskyn as Joran van der Sloot in die film, "Justice for Natalee Holloway" wat oorspronklik in Mei 2011 die lig gesien het.

In Oktober 2011 het seisoen 3 van HBO se reeks "Hung" vertoon met Amell in die rol van Jason, 'n prostituut. Hy het ook verskyn as Jim in die vierde reeks van "90210".

Amell het op 28 Oktober 2011 afgekondig dat die Kersfees-episode van "New Girl" met Zooey Deschanel en Max Greenfield klaar verfilm is. Hy verwys na sy ondervinding met die vertolking van die rol in 'n onderhoud met "Daemon's TV". Op 9 November 2011 is aangekondig dat Amell die rol van Scottie sal vertolk, 'n paramedikus op American Broadcasting Company (ABC) se mediese drama "Private Practice".

In Januarie 2012 het Amell 'n rol in die CW-reeks "Arrow" losgeslaan, vir die vertolking van die strokiesprentkarakter Green Arrow. In Junie 2012 het Amell die rol van Wynn Delaney in Believe Pictures se weergawe van Janette Oke se reeks "When Calls the Heart" vertolk, wat op 19 Oktober 2013 op die Hallmark-kanaal verskyn het.


</doc>
<doc id="93105" url="https://af.wikipedia.org/wiki?curid=93105" title="Drieriemsgalei">
Drieriemsgalei

'n Drieriemsgalei of trireem (afgelei van Latyn: "triremis", "met roeispane op drie vlakke;" τριήρης "triērēs", letterlik "drie-roeier") was 'n antieke seevaartuig en 'n soort galei wat deur die antieke maritieme beskawings van die Middellandse See gebruik is, veral die Fenisiërs, antieke Grieke en Romeine.

Die drieriemsgalei het sy naam te danke aan die drie rye roeispane, wat met 'n manskap per spaan beman is. Die vroeë weergawe van die galei het uit die pentekontor of vyftigroeier ontstaan, 'n antieke oorlogskip wat weerskante met 'n enkelry van 25 spane (d.w.s. 'n dubbelbankboot) toegerus was, asook uit die bireem (διήρης, "diērēs"), 'n oorlogskip met twee banke roeiers, waarskynlik van Feniciese oorsprong. Die benaming "dieres" word nie voor die Romeinse era aangetref nie, en dit moet aanvaar word dat die term pentekontor ook die tweevlak-weergawe ingesluit het. As skip was dit vinnig en beweeglik, en dit was die toonaangewende oorlogskip van die Mediterreense seë tydens die 7de tot 4de eeue v.C., waarna die groter quadrireme en quinquereme dit grootliks oorskadu het. Drieriemsgaleie het 'n belangrike rol gespeel in die Persiese oorloë, die opbou van die Atheense maritieme ryk, en die ondergang daarvan in die Peloponnesiese oorlog.

Die benaming trireem word soms ook gebruik om te verwys na middeleeuse en vroeë moderne galeie met roeiers aan weerskante in tripelgelid, soos tewens by antieke trireme.


</doc>
<doc id="93107" url="https://af.wikipedia.org/wiki?curid=93107" title="Martellotoring">
Martellotoring

Martellotorings is eenvoudige forte wat veral tydens die Napoleontiese oorloë langs die Engelse kus en versprei oor die Britse Ryk gebou is.

In die sestigerjare van die 16de eeu is 'n ronde fort op Korsika gebou. Dit is 'n “martell”, 'n Italiaanse kloktoring, genoem wat moes lui om te waarsku teen 'n dreigende aanval van seerowers uit Noord-Afrika. Die ruïne van hierdie Genuese toring, die Tour de Mortella, is naby Mortellapunt (Mirtepunt). In Engels het die mortella verander na martello.

Op 7 Februarie 1794 het die Britse oorlogskepe Fortitude en Juno vir Frankryk op Korsika aangeval. Vir twee dae is die fort op Korsika onsuksesvol bestook en moes landmagte ingespan word om die Franse te verdryf. Toe die Britte Korsika in 1796 verlaat, het hulle die toring opgeblaas, maar hulle was so beïndruk met die rol van 'n gevegstoring dat hulle dit ook in hul krygstaktiek ingevoer het.

Martellotorings is klein silindriese forte wat gewoonlik aan die kus gebou is. Dit het 'n standaardplan, maar die afmetings verskil van toring tot toring. Die mure van klip en baksteen is van 9 m tot 12 m hoog en tot 4 m dik aan die seekant. Soms was daar 'n kanaal rondom die toring en die deur was soms tot 'n 6 m bo die grond. Gewoonlik het die toring bestaan uit vier verdiepings. In die kelder was die spens en watertenk en op die grondvloer die kruithuis en magasyn. Daarbo was plek vir 'n garnisoen van 15 tot 25 man. Op die plat dak was 'n ronddraaiende kanondek vir 'n affuit met sy kanon en soldate met gewere. Die kanondek kon dus 360° roteer en so die skietrigting vinnig verander om aanvalle van alle kante af te slaan. 'n Nou wenteltrap het die verdiepings verbind. Na 1850, toe beter wapens begin gebruik is, het die martellotorings in onbruik verval.

Tydens die Napoleontiese oorloë was martellotorings baie gewild in die Britse ryk. Om 'n Franse inval te keer, is tussen 1804 en 1814 'n ketting van 103 torings langs die Straat van Dover gebou. Net alleen tussen Folkestone (in Kent) en Seaford (in die South Downs in Oos-Sussex) was daar 74. 'n Verdere 29 is langs die kus van Essex en Suffolk opgerig. Slegs nege torings is nog in hul oorspronklik toestand. Die martellotoring by Dymchurch is gerestoureer, tot monumnet verklaar en huisves 'n museum. Martellotorings kom o.a. ook voor in Indonesië, Italië, Spanje, Liberië, Mauritius en die V.S.A.

Craig's Tower is in 1795 in Kaapstad gebou. Dit is laat in die 19de eeu afgebreek.

Tydens die eerste Britse besetting van die Kaap het genl.-maj. James Craig in 1795 opdrag gegee om 'n martellotoring in Simonstad te bou. Die doel daarmee was om Valsbaai se verdediging te verbeter, want Simonsad was veral in die wintermaande 'n noodsaaklike Britse vloothawe. Hierdie toring is 8 m hoog met 'n deursnee van 12,5 m. Dit het nie 'n ronddraaiende kanondek gehad nie. Nadat dit as fort in onbruik verval het, is dit gebruik as navigasiebaken vir skepe wat die baai binnekom. Daarom is dit in 1843 wit gekalk. Die toring is gerestoureer en in 1972 tot monument verklaar. 'n Klein museum is daarin gevestig. Na bewering is dit die oudste Britsgeboude kusverdedigingswerk van sy soort in die wêreld. Vermoedelik is dit ook die eerste gebou wat deur die Britte aan die Kaap opgerig is.

Hierdie martellotoring en nabygeleë vestingwerke is na die Sesde Grensoorlog in opdrag van sir Benjamin D'Urban gebou. Dit is 'n besonder stewige gebou van gekapte klip met ruimte vir 'n draaiende kanon op die dak. Tot 1869 was daarin 'n garnisoen gestasioneer en in 1938 is die toring tot gedenkwaardigheid verklaar. Waarskynlik is dit die enigste martellotoring wat nie by die see staan nie.



</doc>
<doc id="93115" url="https://af.wikipedia.org/wiki?curid=93115" title="Alt-J">
Alt-J

alt-J (ook bekend as ∆) is 'n Engelse indie rock-groep wat in 2007 gestig is. Die groep bestaan uit Joe Newman (voorsang, kitaar), Thom Green (klawerbord, agtergrondsang) en Gus Unger-Hamilton (tromme). Gwil Sainsbury is 'n gewese lid en het in Januarie 2014 die groep verlaat.




</doc>
<doc id="93117" url="https://af.wikipedia.org/wiki?curid=93117" title="Benben">
Benben

In Egiptiese mitologie, spesifiek die Heliopolitaanse tradisie, was Benben die heuwel wat uit die oerwaters, Noe, verrys het en waarop die skeppergod, Atoem, gerus het. Die Benben-steen is die boonste steen van ’n Egiptiese piramide. Dit hou ook verband met die obelisk.

In die Piramidetekste word Atoem self soms "heuwel" genoem. Daar word gesê die heuwel het in ’n klein piramide verander wat geleë is in Annoe, waar Atoem hom ook bevind. Ander stede het hul eie mites oor die oerheuwel ontwikkel. In Memphis was die god Tatenen, ’n aardgod, die verpersoonliking van die oerheuwel.

Die Benben-steen, wat na die heuwel genoem is, was ’n heilige steen in die Antieke Egiptiese tempel van Ra by Heliopolis. Dit was die plek waar die eerste strale van die son geval het. Dit was vermoedelik die prototipe van latere obeliske en die ontwerp van die boonste steen van piramides, die piramidion, is waarskynlik daarop gebaseer. Dit was waarskynlik verguld, sodat dit in die sonlig geblink het. Die piramidion is ook die Benben-steen genoem. Baie sulke stene word oral in die wêreld in museums aangetref en bevat dikwels beelde of inskripsies. 

Die mitologiese feniks is as die bennoe-voël aanbid in Heliopolis, waar hulle geglo het dit bly op die benben. Volgens die Egiptoloog Barry Kemp berus die verband tussen die benben, die feniks en die son dalk op alliterasie: die opkoms, of "weben", van die son stuur strale na die benben, waarop die bennoe-voël bly. In die Piramidestekste word van Atoem gepraat wanneer gesê word: "Jy kom op, as die benben, in die huis van die bennoe in Heliopolis".



</doc>
<doc id="93120" url="https://af.wikipedia.org/wiki?curid=93120" title="Richard Kiel">
Richard Kiel

Richard Dawson Kiel was 'n Amerikaanse akteur en komediant. Kiel is veral bekend vir sy rol as "Jaws", die boef met metaaltande, in die James Bond-rolprente, "The Spy Who Loved Me" en "Moonraker". 

As 2,18 m lange akteur het hy veral rolle as reus en boef vertolk. In "Moonraker" mag hy sy komiese talent wys. Ná 'n mislukte sluipmoordpoging op Bond in Rio de Janeiro word hy die slagoffer van 'n kabelspoor-ongeluk. Hy word deur 'n klein blonde vrou gered, raak verlief op haar en weier vervolgens om aan sy boosdoener-baas gehoorsaam te wees."

Richard Kiel is op 13 September 1939 in Detroit, Michigan in die Verenigde State van Amerika gebore. 

Kiel trou in 1960 met Faye Daniels, maar hulle is in 1973 geskei. Daarna was hy vanaf 1974 tot sy dood met Diane Rogers getroud. Kiel en Rogers het vier kinders gehad.

Hy is op 10 September 2014 in Fresno, Kalifornië, slegs 3 dae voor sy 75ste verjaarsdag oorlede.


</doc>
<doc id="93121" url="https://af.wikipedia.org/wiki?curid=93121" title="Boek van die Aarde">
Boek van die Aarde

Die Boek van die Aarde is ’n Antieke Egiptiese begrafnisteks wat verskeie name genoem is, soos "Die Skepping van die Sonskyf" en die "Boek van Aker".” Die boek verskyn hoofsaaklik in die grafkelder van Merneptah, Twosret, Ramses III, Ramses VI en Ramses VII, en dien as teenvoeter van die Boek van Grotte.

Die sentrale elemente in die boek is Osiris, Ra en "ba", terwyl die oorkoepelende storie handel oor die reis van die songod deur die aardgod, Aker. Geleerdes glo die boek bestaan uit twee dele, met die een helfte wat tonele van straf bevat. ’n Tema wat herhaaldelik voorkom, is die sonskyf.

Hoewel dit onseker is, word geglo die panele van die oorspronklike boek wat bewaar gebly het, is elk in drie registers verdeel. Dit maak dit onduidelik of tonele uit ander grafkelders deel van die boek is of nie. 


</doc>
<doc id="93122" url="https://af.wikipedia.org/wiki?curid=93122" title="Enigmatiese Boek van die Onderwêreld">
Enigmatiese Boek van die Onderwêreld

Die Enigmatiese Boek van die Onderwêreld is ’n Antieke Egiptiese begrafnisteks in twee dele wat in die grafkelder van farao Toetankamen ontdek is. Daar word vermoed die boek dek die skepping en hergeboorte van die son. Die ware betekenis van die boek is egter onseker weens die gebruik van kriptografiese illustrasies om die inhoud geheim te hou. 

Die Enigmatiese Boek van die Onderwêreld is in drie dele verdeel wat ander begrafnistekste insluit, soos die Boek van die Dooies en die Amdoeat. Ander enigmatiese boeke is ontdek in die graftombes van Ramses IX en Ramses V.


</doc>
<doc id="93127" url="https://af.wikipedia.org/wiki?curid=93127" title="16de Dinastie van Egipte">
16de Dinastie van Egipte

Die 16de Dinastie (ook Dinastie XVI geskryf) was ’n koningshuis van Antieke Egipte wat tydens die Tweede Oorgangstydperk 70 jaar lank oor die Thebaanse streek in Bo-Egipte regeer het.

In dié tydperk (omstreeks 1650 tot 1580 v.C.) is Bo- en Benede-Egipte verdeel tussen die farao's van Thebe en die Hyksos-konings van die 15de Dinastie by Avaris.

Die voortdurende oorlog teen die 15de Dinastie het die kort bestaan van die 16de Dinastie oorheers. Die soldate van die 15de Dinastie het dorp vir dorp van hul vyande in die suide verower. Hulle het ’n al hoe groter deel van die 16de Dinastie se gebied oorgeneem totdat hulle eindelik Thebe self bedreig en eindelik verower het.

Hongersnood, wat Bo-Egipte ook tydens die 13de en 14de Dinastie geteister het, het voortgeduur tydens die 16de Dinastie, veral met die bewind van Neferhotep III.

Die tradisionele lys heersers van die 16de Dinastie groepeer konings wat waarskynlik leenhere van die Hyksos was, saam. Van hulle het Semitiese name soos Semqen en Anat-her gehad. Die lys verskil van geleerde tot geleerde. Die lys hieronder is volgens Jürgen von Beckerath.

! scope=col width="30%" | Farao
! scope=col width="20%" | Bewind
! scope=col width="40%" | Notas

In sy 1997-studie van die Tweede Oorgangstydperk meen die Deense Egiptoloog Kim Ryholt dat die 16de Dinastie ’n onafhanklike Thebaanse koninkryk was. Volgens hom was daar 15 konings, waarvan sommige bevestig word deur bronne uit dié tyd. Ryholt lys die konings soos hier onder.
! scope=col width="30%" | Farao
! scope=col width="20%" | Bewind
! scope=col width="40%" | Notas


<br>


</doc>
<doc id="93131" url="https://af.wikipedia.org/wiki?curid=93131" title="17de Dinastie van Egipte">
17de Dinastie van Egipte

Die 17de Dinastie (ook Dinastie XVII geskryf; van 1580 tot 1550 v.C.) was ’n koningshuis van Antieke Egipte wat tydens die Tweede Oorgangstydperk regeer het.

Tydens die 17de Dinastie was Egipte verdeel tussen ’n aantal klein Hyksos-koninkryke. Die laaste twee konings van die dinastie het die Hyksos-heerskappy van Egipte teengestaan en ’n oorlog begin wat die Hyksos-konings sou verdryf en ’n tydperk inlui bekend as die Nuwe Ryk.

Kamose, die tweede oudste seun van Seqenenre Tao, was die broer van Ahmose I – die eerste koning van die 18de Dinastie.

Bekende heersers van die 17de Dinastie was:
! scope=col width="20%" | Farao
! scope=col width="20%" | Horusnaam
! scope=col width="20%" | Bewind

<br>

<br>


</doc>
<doc id="93135" url="https://af.wikipedia.org/wiki?curid=93135" title="Panavia Tornado">
Panavia Tornado

Die Panavia Tornado is 'n familie van tweemotorige, veranderlike-vlerkswiep vegvliegtuie, wat gesamentlik ontwikkel en vervaardig was deur Italië, die Verenigde Koninkryk en Wes-Duitsland. Daar is drie primêre Tornado variasies; die Tornado IDS vegter-bomwerper, die onderdrukker van vyandelike lugverdediging Tornado ECR (elektroniese bestryding/verkenning) en die Tornado ADV (lugverdediging variant) onderskepvliegtuig.

Die Tornado is ontwikkel en gebou deur Panavia Vliegtuig GmbH, 'n drie-nasie konsortium bestaande uit "British Aerospace" (voorheen British Aircraft Corporation), MBB van Wes-Duitsland, en "Aeritalia" van Italië. Sy nooiensvlug was op 14 Augustus 1974 en is in diens gestel in 1979-1980. Sy veeldoelige rol stel dit in staat om verskillende vlote van vliegtuie te vervang tydens die aankoopproses van kontraklugmagte. Die Koninklike Saoedi Lugmag is die enigste uitvoeroperateur van die Tornado, bykomend tot die drie oorspronklike vennootnasies. 'n Drie-nasie opleiding- en evalueringseenheid wat vanaf RAF Cottesmore opereer, die Drienasies-Nasionale Tornado Opleidingsinstelling, het 'n vlak van internasionale samewerking tydens die produksiefase onderhou.

Die Tornado is deur die Britse Lugmag, Italiaanse Lugmag en Koninklike Saoediese Lugmag tydens die Golfoorlog in 1991 gebruik, waarin die Tornado baie lae-hoogte indringende aanvalsmissies voltooi het. Die Tornado's van verskeie lugmagte is ook gebruik in konflikte in die voormalige Joego-Slawië tydens die Bosniese oorlog en Kosovo-oorlog, die oorlog in Irak, Libië tydens die Libiese burgeroorlog, sowel as kleiner rolle in Afghanistan en Jemen. Daar is 992 vliegtuie van al die variante gebou.



</doc>
<doc id="93136" url="https://af.wikipedia.org/wiki?curid=93136" title="Penistone">
Penistone

Penistone (uitgespreek /ˈpɛnɨstən/; "PEN-is-ten") is 'n dorp met 10 101 inwoners (2001) in die Engelse graafskap Suid-Yorkshire. Gevind op die suidelike oewer van die Don-rivier, die dorp is 13 km (8 myl) wes van Barnsley en 27 km (17 myl) noord-oos van Glossop geleë. Die omliggende gebied is meestal landelik met waterryk grond vir boerdery.





</doc>
<doc id="93140" url="https://af.wikipedia.org/wiki?curid=93140" title="Dodeakker van Giza">
Dodeakker van Giza

Die Dodeakker van Giza (Arabies: أهرامات الجيزة) is ’n argeologiese terrein aan die Nylrivier sowat 9 km van Giza en 25 km suidwes van Kaïro, Egipte. Die kompleks van antieke monumente sluit in die drie piramides bekend as die Groot Piramides, die enorme beeldhouwerk bekend as die Groot Sfinks, verskeie begraafplase, ’n werkersdorp en ’n nywerheidskompleks.

Die piramides het tydens die Hellenistiese tydperk beroemd geword nadat Antipater van Sidon dit gelys het as een van die sewe wonders van die antieke wêreld. Dit is die oudste van dié wonders en die enigste een wat nog bestaan.

Die Piramides van Giza bestaan uit die Groot Piramide van Giza (ook bekend as die piramide van Cheops), die ietwat kleiner piramide van Chafra en die nog kleiner piramide van Menkaoere. Die Groot Sfinks is oos van die kompleks geleë. Egiptoloë stem saam dat die Groot Sfinks se kop dié van Chafra is. Tussen dié piramides is drie kleiner piramides, bekend as koninginpiramides.

Terwyl die piramides gebou is, is die mastabas van adellikes om hulle opgerig. Die hoofbegraafplaas, naby die piramide van Cheops, is beplan met strate en lane. Begraafplaas G 7000 was een van die eerstes en bevat die grafkelders van vroue, seuns en dogters van die farao's van die 4de Dinastie. Aan die ander kant van die piramide is die grafte van die seuns van Wepemnofret and Hemioenoe. Tydens die 5de en 6de Dinastie is die begraafplase verder uitgebrei.

Tydens die Nuwe Ryk was Giza nog ’n aktiewe terrein. ’n Steenkapel is naby die Sfinks opgerig tydens die 18de Dinastie, waarskynlik deur Toetmoses I. Amenhotep II het ’n tempel naby die Sfinks gebou wat aan Haoeron-Haremachet gewy was. Toetmoses IV het die piramides en die Sfinks as ’n prins besoek en is glo in ’n droom vertel om die Sfinks uit die sand te grawe. Hy het van dié voorval vertel in sy Droomstele. Toetmoses IV en sy koningin het ook steles by Giza laat oprig. Toetankamen het ’n gebou laat bou wat nou bekend is as die koning se rushuis.

Tydens die 19de Dinastie het Seti I laat aanbou aan die tempel van Haoeron-Haremachet, en sy seun Ramses II het ’n stele in die kapel voor die Sfinks laat oprig en het die rushuis van Toetankamen oorgeneem.




</doc>
<doc id="93141" url="https://af.wikipedia.org/wiki?curid=93141" title="Diesellokomotief">
Diesellokomotief

'n Diesellokomotief is 'n tipe spoorweg- of treinlokomotief waarin die eerste bron van aandrywingskrag 'n dieselenjin is. Verskeie vorme van diesellokomotiewe is oor die jare ontwikkel, hulle verskil hoofsaaklik in die wyse waarop kinetiese krag oorgedra word aan die lokomotief se dryfwiele.

Dieselenjins het stadig maar seker treine aangedryf deur stoomenjins vervang, na mate die vervaardiging en operasionele doeltreffendheid van dieselenjins goedkoper geword het om te bedryf. Ten spyte daarvan dat die aanvanklike koste van dieselenjins hoog is, was stoomlokomotiewe slegs vir spesifieke spoorwegroetes ontwerp en, as sodanig, was dit moeilik om 'n goeie ekonomiese skaal te bereik. Hoewel meer kompleks om te produseer, met 'n veeleisende vervaardigingstoleransie van 0,0025 mm vir diesel, in vergelyking met 0,25 mm vir stoom, is diesellokomotiewe se onderdele meer bevorderlik vir massaproduksie. 

Die stoomenjinvervaardiger "Baldwin" het byna vyfhonderd stoommodelle in sy fleur geproduseer, terwyl "EMD" minder as tien dieseltipes kon aanbied.



</doc>
<doc id="93142" url="https://af.wikipedia.org/wiki?curid=93142" title="Clerkenwell">
Clerkenwell

Clerkenwell [ˈklɑrkənwɛl] is 'n buurt in Sentraal-Londen wat administratief onder die London Borough of Islington val. Clerkenwell behels twee historiese parogieë, St. James en St. John, en het tussen 1900 en 1965 deel uitgemaak van die Metropolitan Borough of Finsbury wat daarna met die aangrensende Islington saamgesmelt is om die nuwe Borough of Islington te vorm.

Clerkenwell het oorspronklik rondom die nonneklooster St. Mary (wat in 1792 deur St. James in Clerkenwell Green vervang is) en die St. John of Jerusalem-klooster gegroei - twee godsdienstige instellings wat in die 12de eeu deur Jorden de Briset gestig is. Die nedersetting se naam is afgelei van 'n bron, "Clerk's well", wat naby die nonneklooster geleë was en waar sogenaamde mirakelspele opgevoer is - toneelstukke wat godsdienstige boodskappe op 'n eenvoudige manier aan die gewone bevolking oorgedra het. Tot en met die ontbinding van kloosters in Engeland tydens die Reformasie tussen 1536 en 1539 het die St. John-klooster as die Engelse hoofkwartier van die Hospitaalorde van Sint Johannes van Jerusalem gedien. Van die kloostergebou het slegs die 16de eeuse St. John's-poort en die 12de eeuse kripte bewaar gebly. 

Die St. John's-poort is tans in besit van die nuutgestigte "Priory of England of the Order of St John" wat hier, net soos "St John Ambulance", sy hoofkwartier het. Nuwe museumgalerye, die "Museum of the Order of St John", is in 2010 geopen. 

Clerkenwell het later as voorstad van Londen vinnige groei ervaar. Teen die middel van die 17de eeu het Hugenote-vlugtelinge en talle handelaars hulle hier gevestig, kort voordat die buurt deur die Groot Plaag getref is.

Die naamgewende bron is in 1924 in Farringdon Road herontdek. Die plaaslike ekonomie het vroeër swaar op die horlosiebedryf en die herstel van horlosies gesteun. Na die suidwestelike gedeelte van Clerkenwell is vroeër as "Little Italy" verwys vanweë die groot aantal Italiaanse immigrante wat hulle hier tussen die 1850's en die 1960's gevestig het. Die huidige buurt het baie van sy tradisies bewaar, waaronder die dorpsagtige karakter, en dien vandag met sy mengsel van residensiële geboue, werkswinkels en besighede as 'n woon- en sakekwartier vir die aangrensende City of London, die finansiële en sakesentrum van die Britse hoofstad.

Die nuwe museumgebou van "The Postal Museum" in Clerkenwell het sy deure op 28 Julie 2017 vir die publiek geopen.



</doc>
<doc id="93145" url="https://af.wikipedia.org/wiki?curid=93145" title="Filips II van Frankryk">
Filips II van Frankryk

Filips II van Frankryk (21 Augustus 1165 – 14 Julie 1223), ook bekend as August(us), was van 1180 tot 1223 die koning van Frankryk.

Filips is reeds op 1 November 1179 in die afwesigheid van sy siek vader, Lodewyk VII in Reims gekroon en as medekoning aangestel. Met die dood van sy vader word hy op 18 September 1180 amptelik die koning van Frankryk. Hy trou in 1180 met Isabella van Henegouwe (1170-1190), die niggie van die Vlaamse graaf Filips van die Elzas (dogter van sy suster Margaretha), en so verwerf hy Artesië as huweliksgeskenk. Lodewyk VIII was hulle seun. Isabella sterf in 1190 en in 1193 trou hy met Ingeborg van Denemarke, wat hy kort daarna verstoot. In 1194 trou hy met Agnes van Meranië, maar die huwelik word nie deur die pous erken nie, in 1213 bevestig hy weer Ingeborg as die koningin.


</doc>
<doc id="93148" url="https://af.wikipedia.org/wiki?curid=93148" title="Vormsel">
Vormsel

Die Vormsel (of konfirmasie) is een van die sewe sakramente van die Rooms-Katolieke Kerk.

Na die tweede Vatikaanse konsilie is die klem gelê op die bevestiging en die viering van die keuse wat die ouers vir hulle kinders by die doop gemaak het. Die vormeling bevestig as volwassene sy/haar keuse om as Katoliek te lewe.
'n Biskop bedien gewoonlik die vormsel, deur die vormeling met geseënde olie te salwe. Die intervensie van die Heilige Gees word gevra in die gebede. Die vormsel word slegs een keer aan 'n persoon bedien.

Die vormsel word ook gebruik in die Ortodokse Kerk en na die Reformasie het die Anglikaanse en die Lutherse Kerke 'n vorm daarvan behou. Die ander protestante kerke sien die vormsel nie as 'n sakrament nie, maar hou gewoonlik 'n konfirmasie-plegtigheid (Aanneming) waar die gelowige as volwaardige lid van die kerk aanvaar word.


</doc>
<doc id="93150" url="https://af.wikipedia.org/wiki?curid=93150" title="Egiptiese tempel">
Egiptiese tempel

Egiptiese tempels is gebou vir die amptelike aanbidding van die gode en gedenking van die farao's in Antieke Egipte en streke onder Egiptiese beheer. Tempels is beskou as die huise van die gode of konings aan wie hulle gewy is. Hier het die Egiptenare verskeie rituele uitgevoer: offerandes gebring, die gode se mitologiese interaksies nageboots met feeste en chaos afgeweer. Dié rituele is beskou as noodsaaklik vir die handhawing van maät, die goddelike orde van die heelal.

Dit was die farao's se plig om vir die gode te sorg en hulle het groot bedrae bestee aan die bou en instandhouding van die tempels. Hulle was genoodsaak om die meeste van hul rituele pligte oor te laat aan verskeie priesters, maar die grootste deel van die bevolking was uitgesluit van direkte deelname aan seremonies en toegang tot die heiligste plekke was vir hulle verbode. Tog was die tempel ’n belangrike godsdienstige plek vir Egiptenare van alle klasse; hulle het daar gaan bid, offerandes gebring en leiding van die gode gevra met behulp van ’n orakel.

Die belangrikste plek in die tempel was die heiligdom, wat gewoonlik ’n kultusafbeelding, ’n standbeeld van die god, bevat het. Die kamers buite die heiligdom het mettertyd groter en uitspattiger geword – tempels het dus ontwikkel van klein altare in die laat voordinastiese tydperk (laat 4de millennium v.C.) tot massiewe steengeboue in die Nuwe Ryk (omstreeks 1550–1070 v.C.) en later. Hierdie aanbiddingsplekke was van die grootste en langs oorblywende voorbeelde van die Antieke Egiptiese argitektuur, en die elemente is gerangskik en versier volgens ’n ingewikkelde patroon van godsdienstige simboliek. Hulle het gewoonlik bestaan uit ’n paar toe sale, oop howe en massiewe ingangsuile wat opgelyn het met die pad wat deur feesoptogte gevolg is. Buite die tempel was ’n buitemuur met ’n groot verskeidenheid kleiner geboue.

’n Groot tempel het ook groot stukke grond besit en duisende werkers in diens gehad wat in die tempel se behoeftes voorsien het. Hulle was dus belangrike godsdienstige én ekonomiese sentrums. Die priesters wat hierdie magtige instellings beheer het, het aansienlike invloed gehad en hoewel hulle veronderstel was om ondergeskik aan die farao te wees, het hulle soms sy mag uitgedaag.

Tempels is steeds gebou nadat Egipte sy onafhanklikheid verloor en ’n provinsie van die Romeinse Ryk geword het. Met die koms van die Christendom is volgelinge van die Egiptiese gode al hoe meer vervolg en die laaste tempel is in 550 n.C. gesluit. Die geboue is eeue lank verniel en verwaarloos, maar aan die begin van die 19de eeu het belangstelling in Antieke Egipte weer opgevlam en gelei tot die ontstaan van Egiptologie. Duisende mense het Egipte besoek om die antieke beskawings se oorblyfsels te sien. Tientalle tempel het behoue gebly en van hulle het beroemde toeriste-attraksies geword wat baie bydra tot die ekonomie van moderne Egipte. Egiptoloë bestudeer steeds die tempels en oorblyfsels van verwoeste tempels omdat hulle belangrike bronne van inligting is oor die Antieke Egiptiese beskawing.

Antieke Egiptiese tempels was veronderstel om plekke te wees waar die gode op aarde kon bly. Die woord wat die Egiptenare algemeen vir die tempelgebou gebruik, is juis "ḥwt-nṯr", "huis van ’n god". ’n God se teenwoordigheid in die tempel het die menslike en goddelike ryke verbind en mense in staat gestel om deur middel van rituele met die gode te kommunikeer. Daar is geglo hierdie rituele het die gode onderhou en in staat gestel om sy rol in die natuur vol te hou. Hulle was dus ’n belangrike deel van die handhawing van maät, die ideale orde van die natuur en menslike gemeenskap volgens die Egiptiese geloof. Die handhawing van maät was die hele doel van die Egiptiese godsdiens, en dit was ook die doel van die tempel.

Omdat geglo is die farao het self goddelike mag, was die farao se goddelike natuur ’n sleutelelement van die Egiptiese tempel. Die farao is as ’n heilige koning beskou as Egipte se verteenwoordiger by die gode. Dit was dus sy plig om die tempelrituele uit te voer. Dit is nie seker hoe dikwels hy aan dié rituele deelgeneem het nie, want die verspreiding van tempels oor die hele Egipte het dit onmoontlik vir hom gemaak om dit in alle gevalle te doen en die meeste van dié pligre is oorgelaat aan priesters. Die farao was egter verantwoordelike vir die instandhouding en uitbreiding van die tempels in sy ryk.

Elke tempel het ’n hoofgod gehad; die meeste is ook aan ander gode gewy. Alle gode het egter nie tempels gehad wat aan hulle gewy is nie. Die meeste van die gode wat wel tempels van hul eie gehad het, is net in sekere streke van Egipte aanbid. Baie van hulle was verbind met sekere stede, byvoorbeeld Ptah met Memphis. Baie van dié gode is verbind met die skepping van die heelal uit die oerheuwel en daarom is elke tempel verbind met die plek waar die skepping begin het.

Farao's het ook tempels laat bou om hul gees in die hiernamaals te huisves, en dit was dikwels naby die plek van hal graftombers. Dit was dus eintlik dodetempels, en anders as die goddelike tempels. Daar is egter dikwels nie ’n duidelike onderskeid tussen die twee nie en Egiptenare het nie aparte woorde vir die twee soorte tempels gehad nie. Die rituele was ook nie uitsluitlik vir óf die afgestorwenes óf die gode nie.

Tempels was nie net plekke van aanbidding nie, maar ook ekonomiese sentrums. Hulle het duisende priesters, ambagsmanne en werkers in diens gehad. Die ekonomie van ’n tempel was soortgelyk aan dié van ’n Egiptiese huishouding, met bediendes wat die tempelgod gedien het soos wat hulle met die eienaar van ’n landgoed sou gedoen het. Die verband word weerspieël deur die Egiptiese woord vir die tempeleiendom en -administrasie: "pr", wat beteken "huis" of "landgoed".

Van die tempel se voorraad het direk van die farao af gekom. In die Nuwe Ryk was dit dikwels buit van militêre veldtogte of belasting wat deur afhanklike state betaal is. Die farao kon ook ’n belasting instel wat direk na die tempel gegaan het.

’n Groot deel van die inkomste van die tempels was selfgegenereer. Groot stukke grondgebied langs die tempel, of soms in ’n heel ander gebied, het aan die tempel behoort. Die belangrikste hiervan was plase wat graan, vrugte of wyn geproduseer het of met vee geboer het. Tempels het veldtogte na die woestyn geloods wat bronne soos sout, heuning of wild ontgin het of edelgesteentes gemyn het. Sommige het vlote gehad wat by handel buite Egipte se grense betrokke was.

Soms is tempels ook gelas om ander uitgawes te dek. Die dodetempels van Thebe het byvoorbeeld voorraad verskaf aan die grafkelderbouers by Deir el-Medina. ’n Tempel se grondgebied kon ook landwyd herversprei word en dit kon die ekonomiese landskap van Egipte verander. Die tempels was dus belangrike instrumente van die farao om die land se hulpbronne en mense te bestuur. Tog het die priesters van die tempels groot mag gehad, en soms het hulle die farao se mag uitgedaag of selfs gekniehalter.

Tempels is regdeur Bo- en Benede-Egipte gebou, asook in die Egipties beheerde oases in die Libiese Woestyn en op die Sinai-skiereiland. In tydperke waarin Egipte Nubië oorheers het, is ook daar tempels gebou tot so ver suid as Djebel Barkal. Die meeste Egiptiese dorpe het een gehad, maar soms, soos met die dodetempels in Nubië, is die tempels in die oopte gebou. Die presiese ligging is dikwels om godsdienstige redes gekies, soos die mitiese geboorte- of begraafplek van ’n god. Die tempel se as kon ook oplyn met plekke van godsdienstige betekenis, soos die ligging van ’n naburige tempel, die plek waar die son opkom of spesifieke sterre. Die Groot Tempel van Aboe Simbel is byvoorbeeld so gebou dat die son twee keer per jaar op die standbeelde van die gode in die heiligdom skyn. Die meeste tempels het met die Nylrivier opgelyn en hul as was min of meer oos-wes. Dit is egter ook beïnvloed deur die vloei van die rivier op ’n spesifieke plek.

’n Uitgebreide stel fondamentrituele het die bouwerk voorafgegaan, en nog rituele is uitgevoer as die bouwerk voltooi was om die tempel aan ’n sekere god te wy. Die bouwerk kon jare of selfs dekades duur.

Die gebruik van klipstene vir die bou van latere Egiptiese tempels het hulle uitgesonder as die ewige huise van gode, in teenstelling met mense se huise wat met modderstene gebou is. Die hoofstene was van kalk- en sandsteen, wat volop in Egipte was; stene wat harder was en dus moeiliker om te bewerk, soos graniet, is in kleiner hoeveelhede vir individuele elemente soos obeliske gebruik. Die stene moes van naby die bouplek gekry word of is van ander plekke op die Nyl na die bouperseel vervoer.

Tempels is gebou op fondamente van steenblokke wat in sandgevulde slote gelê is. Mure en ander strukture is met blokke van verskillende groottes gebou. Die stene is in rye geplaas, gewoonlik sonder sement. Elke blok het by die ander om hom aangepas sodat dit perfek gepas het. Die binnemure is gewoonlik met minder sorg gebou en stene van ’n swakker gehalte is gebruik. As die tempel voltooi was, is die stene afgewerk om ’n gladde oppervlak te verkry. Om dit te versier, is reliëfs uitgebeitel of as die stene van swakker gehalte was, is dit eers gepleister. Die reliëfs is dan verder versier met verf, inlegwerk of verguldsel.

Soos met alle Egiptiese geboue het die ontwerp van tempels klem gelê op orde en simmetrie, en dit gekombineer met geometriese patrone met gestileerde organiese motiewe. Die grondplan is gewoonlik aangepas by ’n as wat van die heiligdom tot by die hoofingang geloop het. In latere tempels, byvoorbeeld uit die Nuwe Ryk en later, het die pad wat in feesoptogte gebruik is, die as gevorm. Die pad tussen die heiligdom en hoofingang was bedoel vir gebruik deur gode; mense het meestal kleiner ingange gebruik. Die tipiese dele van die tempel, soos die suile, sale, binnehowe en hoë ingangspilare, is met dié pad langs gerangskik in ’n tradisionele, maar buigsame orde. Die mure om die tempel het talle kleiner geboue bevat.

Baie tempels is uit rotse gekap, soos by Aboe Simbel, of die binneste kamers is uit rotse gekap met bykomende strukture langsaan gebou, soos by Wadi es-Seboea. In sommige tempels, soos die dodetempels by Deir el-Bahari, het die hoofpad met terrasse opgeloop na bo.

Die tradisionele patroon van die tempels was hoogs simbolies. Dit was ’n grootliks uitgebreide weergawe van ’n Egiptiese huis, wat die doel daarvan as die huis van ’n god weerspieël het. Die heiligdom is vereenselwig met die oerheuwel waaruit die wêreld volgens die Egiptiese mitologie ontstaan het, en met ’n grafkelder waarheen die god se "ba", of gees, gekom het om sy standbeeld te beset, soos gewone mense se gees hul mummie beset het. Hierdie plek moes van die onreine buitewêreld geïsoleer word, dikwels deur ander kamers en gange. Hoe nader ’n mens dus na die heiligdom beweeg het, hoe minder lig het van buite af ingeskyn en hoe meer beperkings was daar op wie daar mag kom.

Die binneste kamers was om die heiligdom gesentreer. In baie dodetempels was standbeelde van die afgestorwe farao in dié kamers, of dit het ’n vals deur bevat waar sy "ba" sou verskyn het om offerandes te aanvaar. Daar was ook ander kapelle vir die gode wat met die tempelgod verbind is. As die tempelgod manlik was, was die kleiner kapelle gewoonlik gewy aan sy mitiese vrou en kind. In dodetempels was hulle gewoonlik gewy aan gode wat met koningskap verbind word.

In ander kamers is seremoniële toerusting, rituele tekste of kosbaarhede gebêre, of dit het ’n spesifieke rituele funksie gehad. In die buitemuur aan die agterkant van die tempel was dikwels nisse waar mense kon bid tot die tempelgod – dit was die naaste wat hulle aan die heiligdom kon kom.

Sale met groot suile het regdeur die Egiptiese geskiedenis in die tempels voorgekom. Van die Nuwe Ryk af was hulle gewoonlik reg voor die heiligdom-area geleë. Daar was minder beperkings oor wie daar kon kom. Die sale was dikwels ook donker. ’n Tipiese voorbeeld van so ’n saal is die Groot Suilesaal by Karnak, waarvan die suile 21 meter hoog was. Die suile was dikwels in die vorm van plante soos die lotus of papirus, wat simbolies was van die mitologiese moeras wat die oerheuwel tydens die skepping omring het.

Daarbenewens was oop binnehowe, wat oorgangsgebiede was tussen die openbare ruimtes en die meer beperkte ruimtes om die heiligdom. Hier het die mense die priester ontmoet of byeengekom met feeste. Voor elke binnehof was groot pilare, wat veral van die Nuwe Ryk af ’n kenmerkende eienskap van die Egiptiese tempel se fasade geword het.

Om die hele perseel was ’n muur gebou wat die tempel moes beskerm teen wanorde van buite. Soms het hulle ook as beskermingsmure gedien teen invallers soos die Perse.

Teen die mure was verskeie geboue wat verband gehou het met die tempel se funksie. Daar was onder meer kapelle wat aan satellietgode gewy was. Om sommige tempels was mere waar water gekry is vir rituele, waar priesters kon was en wat die water gesimboliseer het waaruit die wêreld geskep is. Sanatoriums in sommige tempels het ’n plek gebied vir siekes wat op helingsdrome van die gode gewag het. Daar was ook kombuise, werkkamers en stoorplekke. ’n Belangrike gebou was die "pr-ˁnḫ" of "huis van die lewe", waar die priesters die tempel se heilige geskrifte geskryf, gekopieer en geredigeer het. Dit was ook ’n plek van kennis met werke oor niegodsdienstige onderwerpe soos geskiedenis, geologie, sterrekunde en medisyne.

Die tempels was ryklik versier met reliëfs en standbeelde, wat alles ’n godsdienstige betekenis gehad het. Daar is geglo die gode is teenwoordig in die standbeelde en gee aan die tempel ’n heilige mag. Simbole van plekke in Egipte of die heelal het die mitiese elemente van die bouwerk aangevul. Beelde van rituele het klem gelê op die magiese uitwerking daarvan. Omdat die embleme godsdienstig van aard was, het dit ’n geïdealiseerde weergawe van die werklikheid uitgebeeld wat gedui het op die doel van die tempel eerder as op werklike gebeure. Alle beelde het byvoorbeeld gewys dat die koning die rituele uitvoer terwyl die priesters, as hulle uitgebeeld is, ’n sekondêre rol speel. Dit was onbelangrik dat hy selde teenwoordig was by die rituele; dit was sy rol as tussenganger tussen gode en mense wat saak gemaak het.

Die belangrikste vorm van versiering was reliëfs. Dit het mettertyd al hoe meer geword en in latere tempels is die mure, plafonne, pilare en selfs balke alles versier. Die reliëfs is geverf in die basiese kleure – swart, wit, rooi, geel, groen en blou – hoewel verf soms gemeng is om ander kleure te kry. Verguldsels of gekleurde glas kon ook vir inlegsels gebruik word.

Die reliëfs, van tonele sowel as hiërogliewe, is van die belangrikste bronne van inligting oor Antieke Egipte. Hulle bevat kalenders van feeste en die woorde van gesange, vertel van die mites en beeld rituele uit. Farao's het vertel van hul bouwerk en hul militêre veldtogte teen die vyande van Egipte. Die versierings in ’n spesifieke kamer vertel van die rituele wat daar plaasgevind het of wat die simboliese doel van die kamer was, en dit verskaf inligting oor die tempel se aktiwiteite.

Standbeelde, obeliske en pilare het oral in die tempels gestaan. Beelde van farao's was soms enorm: die grootstes was die beeld van Memnon by die dodetempel van Amenhotep III en die beeld van Ramses II in die Thebaanse dodeakker. Daar was ook beelde van gode, dikwels in die vorm van ’n sfinks, wat simbole van beskerming was. Die belangrikste standbeelde was die kultusbeelde, wat gewoonlik versier is met goud en edelstene.

Die daaglikse offeranderitueel was in al die tempels min of meer dieselfde, hoewel die presiese volgorde van gebeure onseker is. Teen sonsopkoms het ’n priester die heiligdom binnegegaan met ’n kers om lig te verskaf. Hy het voor die altaar met die beeld van die tempelgod gekniel en sy lof met gesange besing. Nadat hy die vertrek met water en wierook gereinig het, het hy ’n beeldjie van die godin Maät voor die god gesit. Hy het die god dan van die altaar af gehaal, sy klere vervang en die beeld gesalf. Die een of ander tyd sou die priester ook ’n maaltyd voorsit wat ’n verskeidenheid vleis, groente, vrugte en brood sou insluit. Daar is geglo die god nuttig net die spirituele essensie van die maaltyd. Dus kon die kos ook aan ander standbeelde in die tempel aangebied word, en daarna na plaaslike dodekapelle geneem word vir nuttiging deur die afgestorwenes voordat die priesters eindelik die kos self geëet het.

Ander offeranderituele het smiddae en met sonsondergang plaasgevind, hoewel die heiligdom nie weer oopgemaak is nie. Ander seremonies het ook daagliks plaasgevind, insluitende dié wat met ’n sekere god verband gehou het. In die kultus van die songod, Ra, is gesange byvoorbeeld dag en nag gesing vir elke uur van sy reis deur die lug. In baie seremonies is die gevegte teen die magte van chaos nageboots.

Die Egiptenare het geglo alle rituele het ’n uitwerking gehad deur middel van towerkrag. Vir hulle was towerkrag ("heka") ’n basiese mag wat met rituele gemanipuleer is. Deur die gebruik van towerkrag is mense, voorwerpe en aksies gelykgestel met eweknieë in die goderyk en daarom sou dit ’n uitwerking hê op gebeure onder die gode. In die daaglikse offerandes is die kultusstandbeeld byvoorbeeld gelykgestel met die god Osiris, ongeag van watter god die standbeeld was. Die priester wat die ritueel uitgevoer het, is gelykgestel met Horus, die lewende seun van Osiris wat in die mitologie offerandes aan sy pa bring. Dit was die standaard vir die verhouding tussen lewende mense en die afgestorwenes aan wie hulle offerandes bring, en eindelik het dit die standaard geword vir alle verhoudings tussen die lewendes en die dooies. Deur homself gelyk te stel met ’n god in ’n mite, kon die priester dus in wisselwerking tree met die tempelgod.

Op dae wat ’n besondere godsdienstige betekenis gehad het, is die daaglikse rituele vervang met feestelike seremonies. Die meeste feeste was jaarliks, hoewel nie altyd nie. Hulle het plaasgevind volgens die Egiptiese kalender, wat selde ooreengestem het met die werklike tyd van die jaar. Hoewel baie feeste dus hul oorsprong in die seisoene gehad het, het die tye waarop hulle gevier is nie meer met dié seisoene ooreengestem nie. Die meeste feeste is by een tempel gehou, maar soms is meer tempels of ’n hele streek se tempels betrek; ’n paar feeste is regdeur die land gevier. In die Nuwe Ryk en later het die tempelkalenders tientalle feeste ingesluit, en dus is sommige dalk net deur die priesters gevolg. Op feeste waar optogte gehou is, het die bevolking egter ook deelgeneem. Dan is gesange gesing en het musikante opgetree.

Feeste het ook ingesluit die uitbeelding van mitiese gebeure of ander simboliese aksies, soos die sny van ’n koringgerf tydens oesfeeste wat gewy was aan die god Min. Baie sulke seremonies het net op die tempelterrein plaasgevind, maar soms het dit ’n besoek van die tempelgod aan die tempel van ’n ander god behels. Dan het die priesters die kultusstandbeeld in sy boot uit die tempel gedra. Die boot kon heelpad oor land gedra wees, of in ’n regte boot geplaas word om op die rivier te reis. Die doel van die gode se besoeke het gewissel; soms was vrugbaarheid ter sprake: in die Ptolemeïese Tydperk is die beeld van Hathor jaarliks van die Dendera-tempel vervoer na Edfoe, die tempel van haar mitologiese man, Horus, en die beelde van die twee gode het dan verskeie nagte saam deurgebring om die geboorte van hul kind Harsomptus te vier.

Ander feesreise het verband gehou met die ideologie van koningskap. Een van hulle was die Opet-fees, ’n baie belangrike seremonie tydens die Nuwe Ryk waarin die beeld van Amoen by Karnak die beeld van Amoen by Luxor besoek het om die koning se goddelike bewind te bekragtig. Ander het weer ’n begrafnis-aard gehad, soos die Mooi Fees van die Vallei, wanneer Amoen van Karnak na Medinet Haboe gereis het om begrafnisrituele uit te voer vir die agt gode van die Ogdoad, wat daar begrawe sou gewees het. Die gemeenskaplike doel van die verskeie feeste was om die lewe onder die gode en in die kosmos te hernu.

Teen die begin van die Nuwe Ryk, of moontlik vroeër, was die feesseremonie ook ’n geleentheid waar mense orakels van die gode kon vra. Hul vrae het gegaan oor van verlore voorwerpe tot die beste aanstelling in ’n regeringsposisie. Die bewegings van die boot waarin die god gedra is, het die god se antwoorde aangedui met ’n "ja" of "nee", deur oor te kantel na een van ’n paar tablette waarop moontlike antwoorde geskryf is of deur in die rigting van ’n spesifieke mens in die skare te wys. Teen die Derde Oorgangstydperk is orakels uitgebrei na buite feestye sodat mense meer gereeld die gode se raad kon vra. Priesters het die beweging van heilige diere geïnterpreteer of die antwoorde namens die gode verskaf. Die priesters se veronderstelde vermoë om namens die gode te praat of hul tekens te interpreteer, het aan hulle groot politieke invloed gegee en dit onder meer vir die hoëpriesters van Amoen moontlik gemaak om Bo-Egipte tydens die Derde Oorgangstydperk te oorheers.

Nadat die Antieke Egiptiese godsdiensbedrywighede gestaak is, het die tempels algaande vervalle geraak. Baie is deur Christene verniel of afgebreek in ’n poging om die oorblyfsels van heidense gebruike te vernietig. Plaaslike mense het die stene begin wegdra om vir nuwe geboue te gebruik. Wat nie deur die mens verniel is nie, was oorgelaat aan wind en weer. Tempels in woestyngebiede is toegewaai met sand en dié naby die Nyl, veral in Benede-Egipte, is soms heeltemal onder die rivier se slik begrawe. Baie groot tempelterreine soos Memphis en Heliopolis is in puin gelê, terwyl kleiner terreine ver weg van die digbevolkte gebiede grootliks onaangeraak gebly het. Met die begrip van hiërogliewe wat verlore geraak het, het inligting oor die Antieke Egiptiese kultuur en geloof onverstaanbaar opgesluit gelê in die tempels wat wel behoue gebly het.

Die situasie het grootliks verander met die Franse militêre veldtog in 1798 in Egipte, waartydens talle geleerdes na die land gekom het om die antieke monumente te bestudeer. Dit het in Europa ’n groot belangstelling in die land gewek. In die vroeë 19de eeu het al hoe meer Europeërs na Egipte begin reis om die monumente te sien en Egiptiese oudhede te versamel. Baie voorwerpe, klein en groot, is deur ander regerings en private versamelaars verwyder. Dit het gelei tot die herontdekking van terreine soos Aboe Simbel, maar artefakte en soms hele tempels is ongeërg behandel. Die ontdekkings van dié tyd het egter gelei tot die ontsyfering van die hiërogliewe en die begin van Egiptologie as ’n wetenskap.

Die vroeë Egiptoloë het die tempels intensief bestudeer, maar hul fokus was op die versameling van artefakte om na hul onderskeie lande te stuur, en hul opgrawingsmetodes het soms verdere skade aangerig. Mettertyd het die idee posgevat dat die artefakte eerder bewaar moes word. Die Egiptiese regering het beheer van die argeologiese bedrywighede oorgeneem namate die land onafhankliker geraak het. Selfs in onlangse tye was daar egter bedreigings. Een daarvan was die bou van die Aswandam in die 1960's, toe van die tempels in Laer Nubië, onder meer Philae en Aboe Simbel, oorvloei sou word deur die nuutgevormde Nassermeer. Danksy ’n poging van die Verenigde Nasies is van die bedreigde tempels op hoër grond herbou, maar verskeie ander het onder die meer verdwyn.

Vandag is daar tientalle terreine met aansienlike tempeloorblyfsels. Baie meer het egter bestaan, en geen van die groot tempels in Benede- of Middel-Egipte het bewaar gebly nie. Dié wat wel bewaar gebly het, soos by Karnak, Luxor en Aboe Simbel, lok toeriste van oor die wêreld en die toerismebedryf maak ’n groot deel uit van die Egiptiese ekonomie. Die Egiptiese regering probeer ’n balans handhaaf tussen die eise van toerisme en die behoefte om die antieke monumente te beskerm teen skade deur toeriste.

Argeologiese werk duur ook steeds voort, want baie tempels is nog begrawe en van die bestaande tempels is nog nie goed bestudeer nie. Van die verwoeste tempels, soos dié van Achenaten, word selfs herbou. Hierdie pogings help begrip van die tempels aan, wat weer help om die Antieke Egiptiese kultuur as ’n geheel beter te verstaan.




</doc>
<doc id="93154" url="https://af.wikipedia.org/wiki?curid=93154" title="Geslote myn">
Geslote myn

'n Geslote myn is myn waar die delfstof ondergronds ontgin word. Hierdie myne het, naas hul bogrondse bedrywighede, ook 'n ondergrondse komponent. Geslote myne word aangelê as die delfstof nie naby die oppervlak voorkom nie. Omdat geslote myne duurder is om te bedryf as oopgroefmyne, word geslote myne meestal slegs vir die delf van duursame stowwe (soos goud en platinum) gebruik.

Na die Industriële Revolusie is skagte van honderde meters diep en gangstelsels van verskeie kilometers lank aangelê. Die diepste myn in Suid-Afrika, die goudmyn TauTona by Carletonville, is ongeveer 4 km diep (een van die diepstes ter wêreld).

Skagte wat na benede loop word aangelê om toegang tot die ondergrondse terrein waar die ontginning plaasvind te verleen. Moderne mynskagte loop meestal vertikaal in die grond af, hoewel sekere skagte ook skuins teen 'n hoek kan afloop. Vanuit die skagte word die myn se ondergrondse gange (of horisontale skagte) gegrawe.

Hierdie skagte word gebruik om personeel, lug, water, elektrisiteit en toerusting na benede te vervoer. Om die proses te vergemaklik, word 'n toring met 'n kabelstelsel bokant die grond opgerig wat 'n hysbak in die skag kan laat afsak en weer ophys.

Hoe dieper daar onder die aarde gewerk word, hoe hoër styg die temperatuur. Die temperatuur kan maklik met tot 30° C of meer per kilometer styg. In Suid-Afrika styg dit egter met ongeveer 10° C per kilometer, wat diepmynbou vergemaklik.

Mense verkies om oopgroefmyne, eerder as geslote myne te bou. Skagte word slegs aangelê as die delfstof te diep of te ver uitgesprei (soos in 'n geologiese aar) is. Daar is verskeie redes hiervoor:






</doc>
<doc id="93155" url="https://af.wikipedia.org/wiki?curid=93155" title="Klas 36-200-diesellokomotief">
Klas 36-200-diesellokomotief

Die Suid-Afrikaanse klas 36-200 is 'n tipe diesellokomotief wat deur die Suid-Afrikaanse Spoorweë en ander gebruikers vir rangeerwerk gebruik word.

Die 36-200 reeks is deur General Motors (EMD) gebou vanaf 1980. Hulle is elk toegerus met 'n tweeslag nie-turboaangedrewe V8-dieselenjin wat 'n gelykstroomgenerator aandryf wat ses traksiemotors, wat op die aste geïnstalleer is, van krag voorsien. Hulle is tipe SW1002 genoem deur die vervaardiger en het 'n maksimum veilige snelheid van 90 km/h. Hulle het diens gedoen in die Wes-Kaap en die Oos-Transvaal.

Sedert die begin van Augustus 1980 het die Suid-Afrikaanse Spoorweë 101 Klas 36-200 General Motors Electro-Motive Afdeling tipe SW1002 diesel-elektriese lokomotiewe in diens geplaas. Drie is in diens in Pretoria tussen 1986 en 1991, en die ander twee geplaas deur Yskor en deur Ithala in KwaZulu-Natal in 1987. 

Die Klas 36-200 tipe SW1002 diesel-elektriese lokomotief is ontwerp vir die Suid-Afrikaanse Spoorweë deur General Motors Electro-Motive Afdeling (GM-EMD) en almal, behalwe een, is in Port Elizabeth deur General Motors Suid-Afrika (GMSA) gebou. Die uitsondering was die derde tipe SW1002 lokomotief wat gebou is vir Yskor in Pretoria, en wat gelewer is deur GM-Astarsa in Argentinië.

Afgesien van die SAR lokomotiewe, is 'n paar is ook gebou vir ander bedrywe. 

Die Klas 36-lokomotiefgroep bestaan uit twee reekse, die General Electric (GA) Klas 36-000 en die GM-EMD Klas 36-200. Beide hierdie vervaardigers het ook lokomotiewe van die Suid-Afrikaanse Klasse 33, 34 en 35 gebou.

Die Klas 36-200-lokomotiewe is algemene doellokomotiewe, toegerus met tweestasiekontroles vir tweerigtingoperasie, wat hoofsaaklik gebruik word vir werfrangeer en ligte werk-industriële kliënte. Toe hulle in diens geplaas is, was die SAR lokomotiewe aanvanklik vir diens versprei tussen die Wes- en Oos-Kaap en die Oos-Transvaalse Laeveld, maar die Kaapse lokomotiewe is later verskuif na Natal, Gauteng, die Noordwesprovinsie en Limpopo.

Die drie Yskorlokomotiewe is later verhuur aan African Rail and Traction Services (ARTS), gebaseer by 'n werkswinkel van die Yskor Pretoriawerke en hernommer in die reeks van 21 tot 23. Teen die begin van 2002 het ARTS lokomotiewe by die Rustenburg Platinum-myn in die Noordwes Provinsie, by Yskor in Pretoria (waar dit die hele spooroperasie oorgeneem het), en by die Richardsbaai-steenkoolterminus in KwaZulu-Natal in diens gehad.

Die BNDC lokomotief was nie lank in diens in Bophuthatwana nie, voor dit na Columbus Stainless in Middelburg, Transvaal verskuif is.

Die IDFC lokomotiewe is verkoop aan Sheltam, waar hulle later hernommer is na 1003 en 1004.


</doc>
<doc id="93159" url="https://af.wikipedia.org/wiki?curid=93159" title="Tropiese huisgeitjie">
Tropiese huisgeitjie

Die tropiese huisgeitjie ("Hemidactylus mabouia") is 'n reptiel en is die volopste geitjie in die Laeveld. Dit is inheems in Sub-Sahara Afrika en is geïntroduseer in Noord, Sentraal en Suid-Amerika.

Die geitjie bereik 'n maksimum lengte, van snoet tot agterent, van 12,7 cm. Aangesien dit 'n nagdier is, het die geitjie baie groot oë, wat hy gebruik om sy prooi raak te sien in die donkerte.

Die geitjie kan teen loodregte mure en oorhange opklouter deur spesiale aanpassings aan sy pote. Daar is kussinkies op sy tone wat bestaan uit klein haartjies ("setae"), wat in rye ("lamellae") georden is. Hierdie haartjies gee hom die vermoë om so te klouter.

Die geitjie kan laer temperature as ander reptiele verduur, wat hom die vermoë gee om snags aktief te wees en te jag. Hulle maak gulsig jag op naglewende vlieënde en kruipende insekte. Hulle wag gewoonlik naby ligte, waar hulle insekte vang wat aangetrokke is tot lig.
Die geitjie se voedsel is variërend. Dit sluit diere soos spinnekoppe, skerpioene, kakkerlakke, motte, likkewaan-agtiges en ander geitjies in. Sy belangrikste voedselbron is lede van die Orthoptera familie, wat sprinkane en krieke insluit.

Geitjies is van die min reptiele wat kan geluide maak. Gewoonlik maak hulle opgewonde klikgeluide. Verder kan die geluide wat die geitjie maak wissel van 'n sagte piep tot vinnige, kort piepende geluide. Hulle word die meeste op 'n stil nag gehoor wanneer hulle naby 'n oop venster sit en roep.

In Suid-Afrika kom die soort volop in die Laeveld voor. Verder word die huisgeitjie veral in stedelike gebiede aangetref.



</doc>
<doc id="93161" url="https://af.wikipedia.org/wiki?curid=93161" title="Silikose">
Silikose

Silikose is 'n fibrose van die long wat ontstaan deur die inaseming van silika wanneer gesteentes geboor word. Die siekte is ongeneeslik en lei tot voortydige dood. Dit dra ook by tot groot eise teen mynmaatskappye. 


</doc>
<doc id="93162" url="https://af.wikipedia.org/wiki?curid=93162" title="Ekhouvanjou,okay!">
Ekhouvanjou,okay!

ekhouvanjou,okay! is 'n Suid-Afrikaanse musiekgroep van Potchefstroom in die Noordwes wat in April 2010 ontstaan het. Al ekhouvanjou,okay! se musiek is in Afrikaans. ekhouvanjou,okay! bestaan uit Louis Janse van Rensburg, Arno de Beer en Ruan Kruger (wat ook vir die musiekgroep Straatligkinders tromme speel).





</doc>
<doc id="93163" url="https://af.wikipedia.org/wiki?curid=93163" title="Referendum oor die onafhanklikheid van Skotland">
Referendum oor die onafhanklikheid van Skotland

Tydens die referendum vir die onafhanklikheid van Skotland is Skotse kiesers gevra om vir of teen onafhanklikheid te stem. Die stemming het op 18 September 2014 plaasgevind. Die uitkoms was 'n oorwinning vir die nee-stem.

Die "Ja"-veldtog is deur Skotland se eerste minister en leier van die Skotse Nasionale Party (SNP), Alex Salmond gelei. Hulle het hulself beywer vir 'n onafhanklike Skotland wat nie deel van die Verenigde Koninkryk (VK) vorm nie. Na afloop van die referendum, waarin hulle slegs 45 persent van die stemme kon trek, het hy sy bedanking aangekondig met die woorde: ""For me as leader my time is nearly over, but for Scotland the campaign continues and the dream shall never die"".

Die eerste minister van die Verenigde Koninkryk, David Cameron, die vise-eerste minister Nick Clegg en die opposisieleier Ed Miliband het hulself vir die "Nee"-stem beywer. Die voormalige eerste minister, Gordon Brown, het ook sy gewig agter die "Nee"-stem ingegooi. Die veldtog is onder die banier van ""Better Together"" geveg. Uiteindelik verkry hulle 55 persent van die stemme en verseker sodoende dat Skotland deel van die VK bly.

Nie alle Skotte kon aan die referendum deelneem nie. Skotte wat in Engeland en die buiteland woon is uitgesluit, daarteenoor kon nie-etniese Skotte wat in Skotland woonagtig is wel stem. Die stempersentasie was uitsonderlik hoog, bykans 85% van die land se inwoners het deelgeneem.

Vraag:


</doc>
<doc id="93164" url="https://af.wikipedia.org/wiki?curid=93164" title="Tatham-kunsgalery">
Tatham-kunsgalery

Die Tatham-kunsgalery in KwaZulu-Natal bestaan uit 18de en 19de eeuse Europese skilderye en tradisionele en moderne Suid-Afrikaanse kuns. Dit vorm een van die groot sewe kunsversamelings in die land.

Hierdie kunsmuseum is sedert 1990 in die ou Hooggeregshofgebou en die ou Presbiteriaanse kerk in Albert Luthulistraat in Pietermaritzburg.

In 1903 het mev. Ada Susan Tatham met geld geskenk deur die inwoners van Natal en 'n bydrae deur die stadsraad van Pietermaritzburg in Engeland 'n aanvangsversameling aangekoop. Deur die jare is die versameling uitgebrei deur aankope, bemakings en skenkings.

In 1923 het lt.kol. Robert H. Whitwell van Engeland 'n waardevolle versameling van meer as 400 kunswerke uit die periode 1880 tot 1920 aan die museum geskenk. Dit het bestaan uit skilderye, grafiese kuns, glas, porselein en Oosterse matte en vorm sedertdien die kern van die versameling.

Hier is 'n klein, maar goeie versameling skilderye hoofsaaklik van Engelse en Franse kunstenaars van die laat 19de en vroeg 20ste eeu. Die bekendste kunswerk in die museum is die skildery “ 'n Studie van bome in blom” deur die impressionis Alfred Sisley (1839–1899). Walter R. Sickert (1860–1942) het ses en Philip Wilson Steer (1860–1942) het twee skilderye in die versameling. Onder die ander kunstenaars wie se skilderye hier te sien is, is William Orpen (1871–1931), die Franse impressionis Edgar Degas (1834–1917), Pablo Picasso (1881–1973), Pierre-Auguste Renoir (1841–1919), Henri Matisse (1869–1954), David Hockney (1937), Alfred Manessier (1911–1993), Ivon Hitchens (1893–1979), die landskapskilder Peter de Wint (1784–1849), akwarelmeester John Sell Cotman (1782–1842), Pierre Bonnard (1867–1947), Jean-Baptiste-Camillle Corot (1796–1875), Charles-Francois Daubigny (1817–78), die Franse landskapskilder Henri Harpignies (1819–1916) en ander lede van die Barbizonskool (1830–70). Onder die skilderye deur Suid-Afrikaanse kunstenaars is die werk van Cecil Higgs (1898–1986), Wolf Kibel (1903–38) en Lippy Lipshitz (1903–80) die bekendste.

Drie versamelings van moderne Suid-Afrikaanse kuns is hier aanwesig. 'n Verskeidenheid soorte kuns is vervat in die Lorna Peirson-versameling, afdrukke in die Johansson-versameling en keramiek in die Millin-versameling.

'n Wye verskeidenheid tradisionele Zoeloe-kuns soos kralewerk en pottebakkerswerk is te sien, so ook beeldhouwerk deur Mandlenkosi Zondi. Ook is hier 'n bronsbeeld deur Antoine Bourdelle (1861–1929), portrette deur John Opie (1761–1807), Lalique-glas deur René Jules Lalique (1860–1945), porselein uit Sèvres, Dresden, Delft, Kopenhagen en China (K'ang Hsi) en ander artikels uit Japan, Rusland en Iran.



</doc>
<doc id="93166" url="https://af.wikipedia.org/wiki?curid=93166" title="Klas 33-400-diesellokomotief">
Klas 33-400-diesellokomotief

Die Suid-Afrikaanse Klas 33-400 van 1968 is 'n tipe diesellokomotief – tegnies 'n diesel-elektriese lokomotief – wat deur die Suid-Afrikaanse Spoorweë gebruik is.

Tussen Julie 1968 en Maart 1970 het die Suid-Afrikaanse Spoorweë eenhonderd-en-vyftien Klas 33-400 General Electric tipe U20C diesel-elektriese lokomotiewe in diens gestel. 'n Groot aantal van hulle is op 21 Maart 1990 na TransNamib, die Namibiese Spoorweë, ná Suidwes-Afrika se onafhanklikheidswording.


</doc>
<doc id="93169" url="https://af.wikipedia.org/wiki?curid=93169" title="Lindsay Williams">
Lindsay Williams

Lindsay Williams is 'n Suid-Afrikaanse finansiële mediapersoonlikheid. Hy is bekend vir sy daaglikse oorsig van plaaslike en internasionale markverwikkelinge op sy radioprogram "Fine Business Radio", wat daagliks op die Kaapse radiostasie Fine Music Radio uitgesaai word en op die TV-kanaal CNBC Africa wat op DStv gesindikeer word. Hy is ook die aanbieder van die program "Fast Money" wat elke Maandag op CNBC Africa uitgesaai word. Hy was voormalig betrokke by Business Day se radioprogram op Classic FM.



</doc>
<doc id="93173" url="https://af.wikipedia.org/wiki?curid=93173" title="Zosterops">
Zosterops

Zosterops is 'n genus van voëls in die familie van witogies ("Zosteropidae"). Ongeveer 75 spesies, wat reg oor die wêreld voorkom, behoort aan die genus.

Spesies in die genus is klein tropiese sangvoëls wat 8 – 15 cm lank word. Hul mees kenmerkende eienskap is die opvallende ring van wit veertjies om die oog, hoewel dit by sommige spesies ontbreek.









</doc>
<doc id="93175" url="https://af.wikipedia.org/wiki?curid=93175" title="Martelaar">
Martelaar

Die Encyclopaedia Britannica verwoord die nou betekenis van die woord as ""iemand wat vrywillig die dood aanvaar eerder as om sy/haar geloof deur woord of daad te loën"".
Die WAT beskryf 'n martelaar as iemand wat gemartel word en gee as definisie van martel ""om op wreedaardige manier groot liggaamlike pyn of leed aan te doen of veroorsaak gewoonlik met die doel om:
In die tweede definisie sluit die WAT ook geestelike lyding in.
Die Catholic Encyclopaedia wys daarop dat die woord oorspronklik uit Grieks kom en "getuie" beteken. Die eerste Christelike martelare was dus ""getuies vir Christus" wat weens hulle getuienis gedood is."" Eusebius skrywe dat die belyders van Lyon wat deur die gelowiges as martelare aangespreek is, self die benaming geweier het en verklaar het dat: ""Hulle (die wat dood is) is martelare, maar ons is gewone belyders"".

Die universele vervolging van die Jode deur die eeue het hulle 'n innige begrip van martelaarskap gegee. Dit begin met die verhaal van Abraham se redding uit die klei-oond en Isaak se offer. Tydens die opstand van die Makkabeërs is die verhaal van die moeder en sewe seuns wat nie wou varkvleis eet nie in die apokriewe boek II Makkabeërs hoofstuk 7 opgeteken. Die aantal Jode wat in Nazi-Duitsland vermoor is, word op 5,700,000 geskat.

In die begin is die woord martelaar in die Christendom gebruik in die betekenis van "getuie vir Christus". Die mees uitdruklike getuienis was die getuienis tot die dood. Reeds in Handelinge 22:20 en Openbaring 2:13 word die dood geïmpliseer. Die eerste Christelike martelare was Stefanus en Jacobus en die belangrikste onder die apostels Petrus en Paulus. Pous Clemens I beskryf hulle as die atlete van God. Verskeie van die Romeinse keisers is bekend weens hulle vervolgings van die Christene.

Voor die bewind van keiser Konstantyn die Grote was die aanvaarding van die nasionale geloof en gode 'n verpligting is vir alle burgers. Om dit nie te doen nie was verraad. Die Jode het aan die situasie ontkom omdat aanvaar is dat Judaïsme die nasionale geloof van Palestina was. Tertullianus neem aan dat keiser Nero die vervolging van Christene begin het. Van keiser Domitianus is bekend dat hy sy eie familie laat ombring het omdat hulle Christene was.

In antwoord op 'n versoek van Plinius die jongere wat probleme ondervind het met Christene in die provinsie Bithnië-Pontus, vaardig keiser Trajanus die volgende wette uit in die jaar 112:
Keiser Septimius Severus het daaraan toegevoeg dat dit 'n misdaad is om tot die Christendom te bekeer.
Sy opvolger keiser Decius, in 'n poging om die ou glorie van Rome te herstel, beveel dat alle Christene aan die Romeinse gode moes offer of dood gemaak moes word. Aanvanklik het baie Christene hulle geloof versaak, maar nadat die eerste groep swakkelinge afvallig geword het, het baie die marteldood gesterf. Die vervolging het agttien maande geduur.

Die vervolging onder keiser Valerianus wat in 257 begin het, was nog erger. Biskoppe, priester en diaken moes aan die gode offer. Adellikes is verban en hulle besittings gekonfiskeer as hulle Christene was. Pous Sixtus II en Sint Ciprianus was onder die slagoffers. Die vervolgings het aangehou totdat keiser Konstantyn aan die bewind gekom het in die jaar 313.

Die begrip "shahid" (Arabies vir getuie) is die Islamitiese begrip vir martelaar. Die begrip kom nie eksplisiet voor in die Koran nie, maar word eksplisiet beskrywe in Hadit-literatuur waar genoem word dat martelare in die hemel die naaste aan die troon van God staan. Veral hulle wat sneuwel in die Jihad of heilige oorlog word hoog vereer. Onder die Sjiïete is Hussein Ibn Ali die groot martelaar. Sy dood deur die Soenniete word elke jaar op die eerste tien dae van die maand Moeharram gevier.

Hoewel die Boeddhiste nie 'n geskiedenis van bloedige vervolgings of gewelddadige konflikte met ander gelowe het nie, word martelare as 'n eerbiedwaardige groep gesien. Die Jataka wat die vorige lewens van Boeddha beskrywe, beskryf die voortdurende selfverloëning en dood. Die besluit van iemand wat 'n Boeddha gaan word in hierdie of 'n volgende lewe, om sy eie verligting uit te stel om iemand anders se lyding te verlig, word as martelaarskap gesien.

Die agtervoegsel "–aar" dui gewoonlik op iets of iemand wat 'n handeling verrig, soos leuenaar – iemand wat lieg of meulenaar – iemand wat maal. 'n Martelaar is natuurlik nie iemand wat martel nie hoewel die WAT die skrywer H. du P. Steyn aanhaal uit "Rotse-toe" p119 (1940) met die sin "Die martelaar het 'n kans gesien met Hans." (Die martelaar was 'n tandarts!) As die oorspronklike Griekse betekenis van "getuie" egter in ag geneem word, dan is 'n "martelaar" iemand wat "getuienis gee".


</doc>
<doc id="93176" url="https://af.wikipedia.org/wiki?curid=93176" title="Witogies">
Witogies

Witogies of brilvoëls ("Zosteropidae") is 'n groot familie van voëls in die orde van sangvoëls ("Passeriformes"). Die familie omvat 125 spesies. Witogies het hul naam te danke aan die opvallende ring van wit veertjies om die oog.

Witogies vreet ​​hoofsaaklik heuning en vrugte, maar sal ook op insekte voed. Hulle is baie behendige klein voëltjies wat 'n redelik kompakte nes in die vurk van 'n tak bou.

Hierdie relatief klein, tropiese sangvoëls kom oor 'n groot gebied voor wat strek van Afrika, Asië tot Polinesië, Nieu-Guinee en Australië. Hulle leef hoofsaaklik in bosse, aan bosrande en in tuine, van seevlak tot 3000 meter bo seespieël. Die meeste van hierdie voëls is standvoëls.

Die familie word in die volgende genera onderverdeel:



</doc>
<doc id="93179" url="https://af.wikipedia.org/wiki?curid=93179" title="Orakel">
Orakel

In die antieke tyd was ’n orakel iemand wat voorspellings gedoen het onder leiding van die gode. Die woord is afgelei van die Latynse "ōrāre" ("om te praat") en verwys eintlik na die priester of priesteres wat die voorspellings gedoen het. In ’n breër sin kan dit ook verwys na die plek van die orakel of die voorspellings self.

Orakels is beskou as spreekbuise deur wie gode direk met mense gekommunikeer het. Hulle het verskil van sieners ("manteis", μάντεις), wat tekens wat deur die gode gestuur is, geïnterpreteer het.

Die belangrikste orakels van Antieke Griekeland was Pythia, die priesteres van Apollo by Delphi, en die orakel van Dione en Zeus by Dodona. Ook in Antieke Egipte was orakels wat raad van die gode aan die Egiptenare oorgedra het. Hulle was veral tydens feesoptogte aktief.


</doc>
<doc id="93180" url="https://af.wikipedia.org/wiki?curid=93180" title="Bossangers">
Bossangers

Bossangers ("Phylloscopus") 'n genus van klein, meestal bruin-groen sangvoëls in die familie "Phylloscopidae".

Daar is ongeveer 60 spesies in die genus:



</doc>
<doc id="93184" url="https://af.wikipedia.org/wiki?curid=93184" title="Aboe Simbel-tempels">
Aboe Simbel-tempels

Die Aboe Simbel-tempels is twee enorme rotstempels in Aboe Simbel (Arabies: أبو سمبل) in Nubië, Suid-Egipte. Hulle is geleë op die westeroewer van die Nassermeer, sowat 230 km suidwes van Aswan. Die kompleks is ’n Unesco-wêrelderfenisgebied bekend as die Nubiese monumente wat strek van Aboe Simbel tot by Philae.

Die twee tempels is aanvanklik in die 13de eeu v.C. uit die rots gekap tydens die bewind van farao Ramses II as ’n monument vir hom en sy koningin, Nefertari, om sy beweerde oorwinning by die Slag van Kadesj te gedenk. Die kompleks is egter in 1968 in sy geheel verskuif na ’n kunsmatige heuwel. Dit was nodig om te voorkom dat dit oorvloei word tydens die skepping van die Nassermeer, die groot kunsmatige reservoir van die Aswandam in die Nylrivier.

Die Groot Tempel by Aboe Simbel, wat sowat 20 jaar gevat het om te bou, is voltooi omstreeks jaar 24 van Ramses die Grote se bewind (1265 v.C.). Dit is gewy aan die gode Amoen, Ra-Horachty en Ptah, asook aan die vergoddelikte Ramses II self. Dit word algemeen beskou as die deftigste en mooiste tempel wat in sy tyd gebou is, en een van die mooistes in Egipte.

Vier reusagtige standbeelde van 20 meter hoog van die farao met die dubbele Pschent-kroon van Bo- en Benede-Egipte versier die fasade van die tempel. Die beelde is direk uit die rots gekap waarin die tempel oorspronklik geleë was. Langsaan is kleiner standbeelde, van Nefertari, die koninginmoeder Moet-Toei en agt van Ramses se kinders.

Die ingang self is met reliëf versier wat die koning uitbeeld waar hy die god Ra Harakhti aanbid – dié se standbeeld staan in ’n groot nis. Aan die bokant van die fasade is ’n ry van 22 bobbejane wat skynbaar die opkomende son aanbid.

Die binneste deel van die tempel het dieselfde driehoekige ontwerp van die meeste ander Egiptiese tempels, met kamers wat al hoe kleiner word van die ingang tot by die heiligdom. Die tempel se struktuur is ingewikkeld vanweë die baie syvertrekke. Die suilesaal is 18 meter lank en 16,7 meter breed en word ondersteun deur agt groot pilare wat die verbinding van Ramses met Osiris, die god van die Doeat (onderwêreld), uitbeeld. Dit simboliseer die ewige natuur van die farao. Die reliëfs teen die mure beeld vegtonele van sy militêre veldtogte uit.

Daar word geglo die as van die tempel is so geplaas dat die son op 21 Oktober en 21 Februarie van elke jaar die heiligdom sou binnedring en op die standbeelde teen die agterste muur sou skyn, behalwe op die standbeeld van Ptah, die god wat met die onderwêreld verbind word en altyd in die donkerte bly. Toeriste besoek Aboe Simbel elke jaar op dié twee dae om die verskynsel te sien.

Die tempel van Hathor en Nefertari, ook bekend as die Klein Tempel, is sowat 100 meter noordoos van die Groot Tempel geleë en is gewy aan die godin Hathor en Ramses II se vrou, Nefertari. Dit is een van die min kere dat ’n tempel aan ’n koningin gewy is. Die plan van die Klein Tempel is ’n eenvoudiger ontwerp van die Groot Tempel.

Ses standbeelde versier die fasade. Twee van hulle is net meer as 10 meter hoog en is van die farao en sy vrou. Dit is die enigste keer in die geskiedenis dat die standbeelde van ’n farao en sy koningin ewe groot is. Nes in die Groot Tempel word die suilesaal ondersteun deur ses pilare; hulle beeld die koningin uit wat die sinistrum (’n musiekinstrument wat met Hathor verbind word) bespeel.

Teen die agterste muur is ’n nis waarin dit lyk of Hathor, as ’n heilige koei, uit die berg te voorskyn kom.



</doc>
<doc id="93186" url="https://af.wikipedia.org/wiki?curid=93186" title="Vlag van die Verenigde Koninkryk">
Vlag van die Verenigde Koninkryk

Die nasionale vlag van die Verenigde Koninkryk, ook die Union Jack of Union Flag genoem, is op 1 Januarie 1801 amptelik in gebruik geneem. Die verhouding van die vlag is 1:2 en die kleure is rooi (Pantone 186C), blou (Pantone 280C), en wit. Die vlag het ook amptelike of halfamptelike status in ander Statebondsgebiede; dit is byvoorbeeld in Kanada deur wetgewing as die Royal Union Flag afgekondig en simboliseer Kanada se affiliasie met die Britse monargie en die Britse Statebond. Dit word ook as die amptelike vlag in sommige van die kleiner Britse oorsese gebiede gebruik. Die "Union Flag" verskyn ook op die wapperkant (boonste linkerkantse kwart) van die vlae van verskeie lande en gebiede wat voormalige Britse besittings of kolonies was.

Die oorsprong van die vorige vlag van Groot-Brittanje dateer terug na 1606. James VI van Skotland het in 1603 die Engelse en Ierse trone geërf as James I, en sodoende die krone van Engeland, Skotland en Ierland in ’n persoonlike unie verenig, hoewel die drie ryke afsonderlike state gebly het. Op 12 April 1606 is ’n nuwe vlag van die koninklike unie tussen Engeland en Skotland in ’n koninklike dekreet gespesifiseer, waarvolgens die vlag van Engeland (’n rooi kruis op ’n wit agtergrond, bekend as die Sint Georgskruis), en die vlag van Skotland (’n wit skuinskruis op ’n blou agtergrond, bekend as die Saltire of Sint Andreaskruis), saamgevoeg is, die vorming van die vlag van Engeland en Skotland vir maritieme doeleindes. Koning James het ook sedertdien verwys na ’n "Koninkryk van Groot Britaine", hoewel die Unie ’n persoonlikheid gebly het.

Die ontwerp van die "Union Flag" dateer uit ’n koninklike proklamasie ná die unifikasie van Groot-Brittanje en Ierland in 1801 (sien Verenigde Koninkryk van Groot-Brittanje en Ierland). Die vlag kombineer aspekte van drie ouer nasionale vlae: die rooi kruis van Sint Georg van die Koninkryk van Engeland, die wit skuinskruis van Sint Andreas vir Skotland (hierdie twee was verenig in die eerste "Union Flag"), en die rooi skuinskruis van Sint Patrick om Ierland te verteenwoordig. Wallis, ten spyte daarvan dat dit ook deel van die Unie is, is nog nooit op die Britse vlag verteenwoordig nie.

Die Britse vlag is ’n superponering van die Engelse vlag (rooi kruis op ’n wit agtergrond, die sogenaamde Sint Joriskruis, die beskermheilige van Engeland), die Skotse vlag (wit skuinskruis op ’n blou agtergrond, die sogenaamde Sint Andrieskruis, die beskermheilige van Skotland) en die Ierse vlag (rooi skuinskruis op ’n wit agtergrond, die sogenaamde Sint Patriciuskruis, die beskermheilige van Ierland).

<nowiki>*</nowiki> Nie amptelik nie; hierdie is Wikimedia Commons se eie uitbeelding van Pantone-kleure.

Die "Union Flag" se blou was van 1600 tot 1700 ligter en rondom 1800 donkerder as dié van die huidige vlag.

Die Uniegeus is die gevolg van die personele unie tussen die koninkryke van Engeland en Skotland deur koning Jakobus I, is in 1606 aanvaar en is gebruik tot 1649. Dit was aanvanklik net ’n superponering van die vlae van Engeland en Skotland oormekaar.

Ná die Engelse Burgeroorlog is die Ierse harp by die Engelse vlag gevoeg, wat tot 1660 in die middel van die vlag gepryk het. Tussen 1660 en 1801 is die oorspronklike Uniegeus weer gebruik.

In 1801, met die politieke hereniging van die naburige Ierland, is die rooi Sint Andrieskruis, destyds die vlag van die koninkryk van Ierland, by die Unievlag gevoeg. Die asimmetrie van die Uniegeus is te danke aan die gelykstaande vertoning van die Skotse Sint Andrieskruis en die Ierse Sint Patriciuskruis, wat langs mekaar vertoon word. Heraldies word dit bereik deur dié simbole nie direk op mekaar te sentreer nie, maar teen mekaar te "laat sweef". Die Engelse Sint Joriskruis is egter sentraal tot alle ander kruise, wat die politiese oorheersing van Engeland oor Skotland en Ierland simboliseer.

Die nuwe vlag van die Verenigde Koninkryk is amptelik deur ’n Ordonnansie van 1801 aanvaar.

1809 is die Uniegeus deur die parlement as die amptelike Britse nasionale vlag verklaar.

Die vlag van Wallis het nog nooit insluiting in die Uniegeus gevind nie omdat Wallis reeds deur die Act of Union 1535, voor die oprigting van die Verenigde Koninkryk, by Engeland ingelyf is. Daar bestaan tans voorstellings van die Uniegeus met die Sint Dawidkruis (geel kruis op ’n swart agtergrond vir Sint Dawid, die beskermheilige van Wallis). Die Britse minister van kultuur, Margaret Hodge, het in 2007 nie ’n herontwerp van die Uniegeus uitgesluit nie.

Die amptelike naam van die vlag is die Unievlag, maar dit het oral gebruik geword om dit die "Union Jack" (Uniegeus) te noem. In letterkundige sin is die Uniegeus net die klein vlag of geus, wat van die geusstok ("jackstaff"), ’n stok op die boegspriet of voorgedeelte van ’n skip waai. ’n Ander verklaring is dat “Jack” afgelei is van die naam van James I, wie hierdie vlag in sy oorspronklike vorm ingevoer het.

Die Britse Weermag gebruik ’n vlag met ’n verhouding van 3:5.

Omdat net die diensvlae, wat op water gebruik word, van die nasionale vlag verskil, word hulle 'n “vaandel” genoem, die term vir die stertvlag van ’n skip. Die Britse Vloot het tot die vloothervorming in 1864 drie modifikasies van die Unievlag gebruik:

Die monarg van die Verenigde Koninkryk is nie net die staatshoof van Groot-Brittanje nie, maar formeel ook in sommige ander lande in die Britse Statebond. In die lande waar die staatshoof die monarg van die Verenigde Koninkryk is, word ’n unieke vlag, bekend as ’n Koninklike Standaard, gebruik, wat van die Unievlag verskil. Hier is hoofsaaklik die wapen van die land gebruik.

Baie voormalige kolonies het die Unievlag in hul nasionale vlae in die skildhoek behou. Dikwels is aangepaste Rooi Vaandels gelys as handelsvlag en Wit Vaandels as vlootvlae van hierdie lande. Verskeie provinsiale vlae gebruik ook die Unievlag in die skildhoek.

Sedert 1865 is die Britse kolonies en afhanklike gebiede toegestaan om die Blou Vaandel met ’n eie wapen aan te vul. In sommige gevalle, soos byvoorbeeld in Suid-Afrika en Kanada, is die Rooi Vaandel as nasionale vlag gebruik. Die enigste uitsondering is die vlag van die Brits-Antarktiese Gebied, wat ’n aanpassing van die Wit Vaandel is.

Sedert 1865 is kolonies en afhanklike gebiede toegelaat om hul eie vlae te gebruik, dikwels ’n aanpassing van die Blou Vaandel. In 1875 is ’n vlag aan die Natalkolonie, in 1876 aan die Kaapkolonie, in 1902 aan die Oranjerivierkolonie en in 1904 aan die Transvaalkolonie deur koninklike lasbriewe toegeken. Hierdie vlae was ook op die Blou Vaandel gebaseer. Na die onafhanklikwording van talle van hierdie kolonies en afhanklike gebiede het hulle voortgegaan met die gebruik van die aangepaste Blou Vaandel.

Om in Suid-Afrika dieselfde verhouding as die Unievlag van Suid-Afrika te gebruik, is daar vanaf 1929 tot 1957 ’n Unievlag met die verhouding 2:3 toegestaan. ’n Uitsondering is die Vlag van Suid-Afrika wat van 1928 tot 1994 gebruik is. Saam met die vlae van die Oranje-Vrystaat (vertikaal) en Transvaal het die Unievlag die sentrale wapen op ’n Prinsevlag gevorm.
</div>

<div align="center">

Die Unievlag mag deur enige individu of organisasie in die Verenigde Koninkryk vertoon word op enige dag van hul keuse. Wetlike regulasies beperk die gebruik van die Unievlag op regeringsgeboue in Noord-Ierland. Lang beperkings op die regeringsgebruik van die vlag is elders afgeskaf in Julie 2007.

Hoewel die vlag simmetries blyk te wees, het die wit lyne bo en onder die diagonale rooi verskillende breedtes. Aan die vlagstokkant is die wit lyne bo die diagonale rooies wyer; aan die wapperkant is dit omgekeerd. So sal geen verandering duidelik wees wanneer die vlag deur 180 grade gedraai word nie, maar die spieëlbeeld van die vlag sal wel onderstebo wees.

Indien die vlag onderstebo vertoon word, word dit beskou as 'n belediging vir die koningshuis en sommige mense neem aanstoot daarmee. Dit kan egter onderstebo as noodsein vertoon word. Hoewel dié gebruik selde voorkom, is dit só gebruik deur groepe onder beleg tydens die Tweede Vryheidsoorlog en tydens veldtogte in Indië in die laat 18de eeu.

Die rede hoekom die Britse vlag nie simmetries is nie, is as gevolg van die relatiewe posisies van die skuinskruise van Sint Patricius en Sint Andries. Die rooi skuinskruis van Sint Patricius is geneutraliseer so dat dit nie die wit skuinskruis van Sint Andries in ’n blote fraiing uitskuif nie. Sint Andries se skuinskruis het die hoër posisie op die vlagstok terwyl Sint Patricius se skuinskruis die hoër posisie op die teenoorgestelde kant het.

Die Unievlag word in die volgende situasies halfmas vertoon op regeringsgeboue:

Die monarg mag ander dae verklaar waarop die vlag halfstok vertoon moet word. Halfstok beteken in die Verenigde Koninkryk dat die vlag twee-derdes na bo, met ten minste die hoogte van die vlag tussen die bokant van die vlag en die bokant van die vlagpaal, gehys moet word.

Tot Julie 2007 is die vertoon van die Unievlag op regeringsgeboue tot sekere spesiale dae beperk. Die keuse van dié dae is bestuur deur die Britse Departement van Kultuur, Media en Sport (DCMS). Regeringsgeboue is geboue wat gebruik word deur staatsamptenare, die koningshuis of die gewapende magte. Dit was dus nie van toepassing op privaatburgers, korporasies of plaaslike owerhede nie.

Op 3 Julie 2007 het die Sekretaris van Justisie, Jack Straw, ’n groenskrif by die parlement ingedien genaamd “Die Regering van Brittanje”. Saam met ’n verskeidenheid van voorgestelde wysigings aan die grondwetlike reëlings van die Verenigde Koninkryk is ’n spesifieke aankondiging gemaak dat daar besprekings sou wees, oor die vraag of die reëls oor vlagvertoning op regeringsgeboue verslap is.

Twee dae later het die eerste minister, Gordon Brown, aangekondig dat die Unievlag met onmiddellike effek aan die vlagpaal bo die hoofingang van Downingstraat 10 op elke dag van die jaar vertoon sou word. Die bedoeling was om die gevoelens van die Britse nasionale identiteit te verhoog. Ander staatsdepartemente is gevra om hierdie voorbeeld te volg en al die regeringsgeboue in Whitehall het hieraan gehoor gegee.

In Skotland het die Skotse regering besluit dat die vlag van Skotland elke dag op al sy geboue vertoon sal word van 08:00 tot sononder. Daar is geen spesifieke beleid vir die Unievlag nie en as sulks word dit soms langs die Skotse vlag vertoon. ’n Uitsondering word gemaak vir “nasionale dae”. Op hierdie dae sal die Skotse vlag gestryk en vervang word deur die Unievlag.

Nog ’n verskil is dat op Sint Andriesdag, die Unievlag slegs vertoon mag word indien die gebou meer as een vlagpaal het – die Skotse vlag sal nie gestryk word om plek te maak vir die Unievlag as daar is net een vlagpaal is nie.

In Noord-Ierland word die Unievlag gehys op geboue van die Noord-Ierlandkantoor soos bepaal deur regulasies wat in 2000 afgekondig is. In 2002 is die regulasies gewysig om die vereiste te verwyder wat die vertoon van die vlag op die verjaarsdae van koningin Elizabeth, die koningin-moeder en prinses Margaret, gravin van Snowdon, wat albei in daardie jaar oorlede is, betref.

Die Polisiediens van Noord-Ierland is die enigste liggaam in die Verenigde Koninkryk wat nie toegelaat word om die Unievlag te vertoon nie, en word net toegelaat om sy eie diensvlag of die Koninklike Standaard te vertoon in die geval van ’n besoek deur die monarg.

Sedert die 1990's word soms debateer om die vlag te verander teen die agtergrond van die multikulturele samestelling van die bevolking van die Verenigde Koninkryk, soos deur die bykomende insluiting van ’n swart Sint Andreaskruis. Die agtergrond van hierdie debat is onder ander die slagspreuk ""There ain’t no black in the union jack"" ("Daar is geen swart in die Union Jack"), wat oorspronklik in die 1960's deur rassistiese bewegings gebruik is om uit te druk, dat vir nie-Europese immigrante geen plek in die land is nie. Dit is later oorgeneem in die 1980's deur anti-rassistiese groepe, om die uitsluiting en vervreemding van immigrante uit die wit meerderheid en samelewing uit te druk.

Gedurende ’n debat in die Britse Laerhuis in November 2007 oor die gereeldheid waarmee die vlag op openbare geboue vertoon word, het die destydse minister van kultuur, Margaret Hodge, gesê sy sal ’n herontwerp van die Unievlag, wat die Walliese draak insluit, oorweeg. Die kwessie is aanvanklik geopper deur Ian Lucas, ’n ander lid van die Arbeidersparty, wat gekla het dat die vlag wat in 1606 nadat James VI van Skotland die Engelse troon as James I bestyg het, ’n kombinasie was van die kruis van Sint Joris en die kruis van Sint Andries. Hierdie beginsel is in 1801 voortgesit toe Sint Patricius se kruis opgeneem is na aanleiding van die Unifikasiewet met Ierland van 1800. Lucas het beweer dat die identiteit van Wallis sedert die Uniewet van 1535–1542 onderdruk is. In die debat het Albert Owen, LP, gesê dat “ons in Wallis nie deel voel van die Unievlag nie omdat die draak of die kruis van Sint Dawid nie op die vlag is nie". Die Konserwatiewe Parlementslid Stewart Jackson het die kommentare as “eksentriek” beskryf.

Tot 2013 is talle voorstelle gemaak oor hoe die Unievlag moontlik verander sou kon word om ’n vlag vir die unie van Engeland, Wallis en Noord-Ierland ná moontlike Skotse onafhanklikheid, te wees. Die College of Arms het gesê dat dit onnodig is om die vlag te verander in só ’n omstandigheid en dat die bestaande vlag steeds gebruik kan word indien dit so verlang sou word. Ten opsigte van die verwydering van die Skotse heraldiese kenmerke van die Unievlag, het die Hof van die Lord Lyon in 2012 verklaar dat “[dit] op hierdie stadium net spekulasie sou wees, en ons daardie brug sal oorsteek wanneer ons daar kom”. Op 19 September 2014 het Skotland teen onafhanklikheid in die referendum gestem. Geen vlagherontwerp word dus vereis nie.




</doc>
<doc id="93191" url="https://af.wikipedia.org/wiki?curid=93191" title="Kalibrasie">
Kalibrasie

Kalibrasie is 'n vergelyking tussen twee metings - een van bekende grootte of korrektheid gemaak met een toestel en 'n ander meting gemaak op 'n manier wat soveel moontlik ooreenstem met 'n tweede toestel. Die toestel met die bekende of korrekte meting word die standaard genoem. Die tweede toestel word nou gekalibreer volgens die korrekte meting.



</doc>
<doc id="93192" url="https://af.wikipedia.org/wiki?curid=93192" title="Deir el-Bahari">
Deir el-Bahari

Deir el-Bahari of Dayr el-Bahri (Arabies: الدير البحري, "die Noordelike Klooster") is ’n kompleks van dodetempels op die westeroewer van die Nylrivier in Egipte, oorkant Luxor. Dit is deel van die Thebaanse dodeakker, ’n Unesco-wêrelderfenisgebied.

Die eerste tempel wat op die terrein gebou is, was dié van Mentoehotep II van die 11de Dinastie. Dit is in die 15de eeu v.C. gebou. Tydens die 18de Dinastie het Amenhotep I en Hatsjepsoet ook tempels op die terrein laat bou.

Mentoehotep II, die farao van die 11de Dinastie wat Antieke Egipte aan die begin van die Middelryk weer verenig het, het ’n baie buitengewone begrafniskompleks laat bou. Sy dodetempel is gebou op verskeie vlakke in die baai van Deir el-Bahari. Dit is bereik deur ’n pad van 16 meter breed wat gelei het vanaf ’n tempel in die vallei wat nie meer bestaan nie.

Die tempel bestaan uit ’n voorhof wat aan drie kante deur mure omsluit word en ’n terras met ’n groot struktuur wat die oerheuwel kan voorstel wat uit die waters van chaos ontstaan het. Die tempel kyk oos en word dus waarskynlik verbind met die sonkultus van Ra en die herlewing van die koning.

’n Opening lei na ’n ondergrondse gang met ’n standbeeld van die farao. Aan die agterkant van die voorhof en terras is pilare wat versier is met bootoptogte, jagtonele en militêre veldtogte.

Verskeie standbeelde van sy vroue en kinders is ook ontdek. Sy dogters was die priesteresse van Hathor, een van die hoof-begrafnisgodinne. Ses sarkofage van koninginne is ook gevind. Daar is ’n tonnel wat vir 150 meter na onder loop tot in ’n grafkamer met ’n altaar en die houtkis van Mentoehotep. ’n Diep skag lei na onvoltooide kamers wat waarskynlik aanvanklik bedoel was as die koning se grafkelder. ’n Toegedraaide beeld van die farao is hier ontdek.

Die fokuspunt van die kompleks by Deir el-Bahari is die "Djeser-Djeseroe" ("allerheiligste"), die dodetempel van Hatsjepsoet. Dit is ’n struktuur met suile wat gebou is ter ere van Amoen.

Djeser-Djeseroe is geleë op ’n reeks terrasse met suile wat bereik kan word met lang opgange wat eens omring was deur tuine. Dit is gebou teen ’n krans wat daaragter uitsteek en word algemeen beskou as "een van die onvergelykbare tempels van Antieke Egipte".

Die ongewone uitleg van Hatsjepsoet se tempel kan verduidelik word aan die hand van die ligging daarvan, in die vallei van Deir el-Bahari en omring deur hoë kranse. Die terrasse gee vandag slegs ’n geringe aanduiding van die oorspronklike bedoeling van die argitek. Die meeste van die ornamente is weg – die standbeelde van Osiris voor die suile van die boonste kollonade, die sfinkslane voor die hof en die staande, knielende en sittende standbeelde van Hatsjepsoet; dit is alles vernietig in ’n veroordeling van die farao ná haar dood. Die argitektuur is ook aansienlik verander as gevolg van inkorrekte rekonstruksiewerk in die 20ste eeu.

In 1997 is 58 toeriste en vier Egiptenare deur Islamitiese terroriste afgemaai op die terrein in wat bekend geword het as die Luxor-slagting. Dit het gelei tot ’n afname van toerisme in die omgewing.





</doc>
<doc id="93211" url="https://af.wikipedia.org/wiki?curid=93211" title="Nectarinia">
Nectarinia

Nectarinia is 'n genus van sangvoëls in die familie van suikerbekkies ("Nectariniidae").




</doc>
<doc id="93212" url="https://af.wikipedia.org/wiki?curid=93212" title="Bosduif">
Bosduif

Bosduif kan na een van verskeie duifspesies verwys:



</doc>
<doc id="93213" url="https://af.wikipedia.org/wiki?curid=93213" title="Vlag van Skotland">
Vlag van Skotland

Die vlag van Skotland is die Sint Andreaskruis. Die rooi kruis het in die Middeleeue as ’n embleem van Skotland verskyn en is een van die vroegste embleme wat Skotland verteenwoordig het. Dit het die status van nasionale vlag van Skotland verwerf tydens die 16de eeu.

Sint Andreas het die beskermheilige van Skotland geword in die 9de eeu, nadat Pikte en Skotte volgens legende ’n veldslag teen Angel-Sakse gewen het, nadat ’n wit Andreaskruis in die blou hemel verskyn het.



</doc>
<doc id="93214" url="https://af.wikipedia.org/wiki?curid=93214" title="Cossypha">
Cossypha

Cossypha is 'n genus van voëls in die familie van vlieëvangers ("Muscicapidae"). Hulle is klein insekvretende sangvoëls wat in Afrika voorkom.

Die genus bevat die volgende spesies:



</doc>
<doc id="93223" url="https://af.wikipedia.org/wiki?curid=93223" title="Mare Tranquillitatis">
Mare Tranquillitatis

Mare Tranquillitatis (Latyn vir Bedaarde See, ook bekend as die See van Rus of, veral sedert die eerste maanlanding, as die See van Kalmte in Afrikaans) is 'n maansee wat omvat word deur die Tranquillitatis-bekken op die Aarde se enigste maan, d.w.s. "die Maan". Die mare-materiaal binne die bekken bestaan uit basalt wat in die tussenliggende tot jong ouderdomsgroep van die Bo-Imbriaanse epog gevorm is. Die omliggende berge behoort vermoedelik tot die Laer Imbriaanse epog, maar die eintlike bekken is waarskynlik Pre-Nectariaans. Die bekken het onreëlmatige rande en 'n goedgedefinieerde veelvoudige ringstruktuur ontbreek. Die onreëlmatige topografie in en naby hierdie bekken is die gevolg van die sameloop van die Tranquillitatis, Nectaris, Crisium, Fecunditatis, en Serenitatis-bekkens met twee ringe van die Procellarum-bekken wat dit oorkruis. Palus Somni, aan die noordoostelike buitelyn van die mare, is gevul met die basalt wat uit Tranquillitatis oorgevloei het.

Hierdie mare het 'n effense blou tint vergeleke met die res van die maan wat duidelik onderskeibaar is wanneer kleur geprosesseer en onttrek word uit 'n stel fotos. Die kleur is bes moontlik toe te skryf aan 'n hoër metaalinhoud in die basaltiese afsettings of klippe.

Mare Tranquillitatis is in 1651 deur astronome Francesco Grimaldi en Giovanni Battista Riccioli benoem in hulle maanatlas, die "Almagestum novum".

In Februarie 1965 is die Ranger 8-ruimtetuig doelbewus laat neerstort in Mare Tranquillitatis, nadat die tuig 7 137 nabyskote van die Maan kon neem in die finale 23 minute van die sending.

Hierdie mare is ook die landingsplek van die eerste bemande maanlandingstuig op 20 Julie 1969, om 20:18 UTC. Ná 'n sagte landing in die Apollo 11-maanlandingstuig genaamd "Eagle", het die ruimtevaarder Neil Armstrong die beheerbeamptes op Aarde ingelig: "Houston, "Tranquility Base" hier. Die Arend het geland." Die landingsarea by 0.8° N, 23.5° E word tans aangedui as "Statio Tranquillitatis" na aanleiding van Armstrong se naam daarvoor, en drie klein kraters na die noorde van die basis staan nou onderskeidelik bekend as Aldrin-, Collins- en Armstrongkrater ter ere van die Apollo 11-bemanning.

Langs die soom van die mare is verskeie baaivormige kenmerke waaraan name toegeken is, naamlik Sinus Amoris, Sinus Asperitatis, Sinus Concordiae en Sinus Honoris.



</doc>
<doc id="93225" url="https://af.wikipedia.org/wiki?curid=93225" title="T.B. Joshua">
T.B. Joshua

Temitope Balogun (T.B.) ­Joshua, ook bekend as "Die Profeet", is 'n Christelike gebedsgeneser in Nigerië. Hy verwerf in die 1990's internasionale bekendheid vir die (soms spekulatiewe) genesings tydens dienste by sy tuiskerk, die "Synagogue Church of All Nations" (SCOAN) in Lagos. Sy kerk bedryf ook 'n TV-kanaal, genaamd "Emmanuel.TV". Hy is in 2012 deur die tydskrif "Africa Report" as een van die 50 invloedrykste mense in Afrika aangewys. Volgens die Forbes-tydskrif is hy sowat R170  miljoen werd.

Temitope Balogun is op 12 Junie 1963 in Arigidi, Nigerië gebore. Volgens sy kerk se webtuiste was hy 15 maande lank in sy moeder se baarmoeder voordat hy in armoede gebore is. Hy het sy kerk in die laat 1980's met slegs agt lede gestig. Dit het sedertdien verstommend gegroei en takke is wêreldwyd opgerig (daar is selfs een in Suid-Afrika).

Siekes van heinde en verre besoek sy kerk in die hoop om genesing te ontvang. SCOAN het verskeie video's gepubliseer wat die beweerde genesings, en selfs die genesing van ongeneeslike siektes (soos VIGS) en gestremdhede dokumenteer. Mediese verslae is 'n voorvereiste vir gebed in 'n poging om die wonderwerke wat plaasvind te kontroleer.

'n Gastehuis by sy kerk het op 12 September 2014 ineengestort. Na bewering was daar ten tye van die voorval 349 Suid-Afrikaners by die kerk, waarvan 84 dood is. Die gebou het inmekaar gestort terwyl werk aan die gang was om twee ekstra verdiepings by die gebou te voeg. Volgens Joshua het 'n klein vliegtuig vier keer oor die gebou gesirkel, waarna dit ingestort het, en dat dit vermoedelik 'n poging was om hom om die lewe te bring. Volgens reddingswerkers is die waarskynlike oorsaak dat die gebou se fondamente nie voldoende versterk is nie.



</doc>
<doc id="93228" url="https://af.wikipedia.org/wiki?curid=93228" title="Memphis">
Memphis

Memphis kan verwys na:



</doc>
<doc id="93234" url="https://af.wikipedia.org/wiki?curid=93234" title="Umhlangana kaSenzangakhona">
Umhlangana kaSenzangakhona

Umthlangana (? - 1828), ook bekend as Mahlangane, was 'n Zoeloe-prins. Hy was die seun van Senzangakona, 'n broer van Shaka en die half-broer van Dingaan en Mpande. 

Umthlangana het vir Dingaan en Shaka se inDuna (adviseur), Mbopa gehelp om Shaka op 22 September 1828 in KwaDukuza te vermoor. Dit volg na Shaka se moeder, Nandi oorlede is, en Shaka brutaal daarop gereageer het.

Kort na die sluipmoord is Umthlangana self deur Dingaan vermoor, waarna Dingaan die troon bestyg.



</doc>
<doc id="93239" url="https://af.wikipedia.org/wiki?curid=93239" title="Sonpaneel">
Sonpaneel

'n Sonpaneel verwys óf na 'n fotovoltaïese module, 'n termiese sonkragpaneel, of om 'n stel van fotovoltaïese (PV) modules wat elektries verbind is en gemonteer is op 'n ondersteunende struktuur.

Om die maksimum uitset van 'n sonpaneel te bepaal, vereis 'n paar toetse:


Toets sonpaneel se maksimum uitset/drywing:

'n Sonpaneel se maksimum drywing word gewoonlik agterop gespesifiseer. Om te toets of 'n sonpaneel daaraan voldoen, hoef die toets hierbo nie gedoen te word nie.

'n Sonpaneel se maksimum drywing sal by die knie van die grafiek wees. Dus, kan die weerstand van die stroombaan bereken word by die maksimum punt.

Veronderstel die sonpaneel se maksimum drywing is soos volg gespesifiseer:

Die weerstand wat gebruik is om hierdie kondisies te kry is: V = IR → R = V/I = 18/0.68 = 26.5 Ω

Kry nou 'n weerstand wat effens groter as 26.5 Ω is en meet V en I. Die produk van V en I behoort baie naby aan 12.24 W te wees. Indien dit laer is, beteken dit dat die sonpaneel nie by die gespesifiseerde maksimum drywing uitkom nie.
Let wel, 'n weerstand effens groter moet gebruik word, sodat 'n mens links van die knie van die grafiek bly. Indien die weerstand effens kleiner is, gaan jy aan die regterkant van die knie van die grafiek wees en dan gaan die gemete potensiaal aansienlik laer wees en so ook die maksimum drywing. Dit gaan dan moeilik wees om iets sinvol af te lei daaruit.



</doc>
<doc id="93243" url="https://af.wikipedia.org/wiki?curid=93243" title="Oligargie">
Oligargie

Oligargie ("ὀλιγαρχία" (oligarkhía); "ὀλίγος" (olígos), "min", en "ἄρχω" (arkho), "om te regeer of gebied") is 'n soort magstruktuur waarin mag effektief berus by 'n klein getal persone. Hierdie mense kan hul onderskei deur monargale of familiebande, rykdom, opvoeding, korporatiewe, godsdienstige of militêre beheer. Sulke state word dikwels beheer deur 'n paar toonaangewende families wat tipies hulle invloed van een geslag na die volgende oordra, maar oorerflikheid is nie 'n nodige voorwaarde vir die toepassing van hierdie term nie.

Regdeur die geskiedenis was oligargieë dikwels tirannies, d.w.s. van publieke onderhorigheid of onderdrukking afhanklik vir hul voortbestaan, alhoewel ander weer gesien is as betreklik amikaal of diensvaardig. Aristoteles het hierdie term aangevoor as 'n sinoniem vir regering deur die rykes, waarvoor die eksakte term "plutokrasie" is. 'n Oligargie is nietemin nie altyd regering deur welgesteldes nie, aangesien oligarge bloot uit 'n bevoordeelde groep kan bestaan, en hoef, soos in die geval van 'n monargie, nie by wyse van welstand of bloedverwantskap tot mekaar verbind te wees nie.



</doc>
<doc id="93245" url="https://af.wikipedia.org/wiki?curid=93245" title="Outopoiëse">
Outopoiëse

Outopoiëse ("αὐτo-" auto-, d.i. self, "ποίησις" poiesis, d.i. skepping, produksie) verwys na 'n stelsel wat beskik oor die vermoë van selfherskepping en -onderhouding. Die term is in 1972 ingevoer deur die Chileense bioloë Humberto Maturana en Francisco Varela om die selfonderhoudende chemie van lewende selle te definieer. Sedertdien is die konsep ook toegepas op die velde van stelselteorie en sosiologie. Die oorspronklike definisie word aangetref in "Autopoiesis and Cognition: the Realization of the Living" (1e uitgawe, 1973, 2de 1980):

Outopoiëse is aanvanklik aangebied as 'n stelselbeskrywing wat na bewering die aard van lewende stelsels sou definieer en verklaar. 'n Kanoniese voorbeeld van 'n outopoiëtiese stelsel is die biologiese sel. Die eukariotiese sel, as voorbeeld, is opgemaak uit verskeie biochemiese komponente soos nukleïensure en proteïene, en is georganiseer in gebonde strukture soos die selkern, verskeie organelle, 'n selmembraan en 'n sitoskelet. Hierdie strukture, onderhewig aan 'n eksterne toevoer van molekules en energie, "produseer" die komponente wat, op hul beurt, voortgaan om die georganiseerde gebonde struktuur te onderhou wat weereens aanleiding gee tot hierdie komponente (iewat soos 'n golf wat deur 'n medium voortplant).

'n Outopoiëtiese stelsel staan teenoor 'n allopoiëtiese stelsel, soos 'n motorfabriek, wat roumateriale (komponente) verbruik om 'n kar saam te stel ('n georganiseerde struktuur) wat iets "anders" as die self (d.i. die fabriek) is. As die stelsel nietemin uitgebrei sou word vanaf die fabriek om die komponente in die fabriek se 'omgewing' in te sluit, soos toevoerkettings, toebehore en toerusting, werkers, handelaars, kliënte, kontrakte, mededingers, karre, vervangingsparte ensomeer, kan dit as 'n totale lewensvatbare stelsel wel as outopoiëties beskou word.

Daar is allerlei kritiek gebesig met betrekking tot die gebruik van die term in die oorspronklike konteks daarvan, as 'n poging om lewensvorme te definieer en verklaar, en omtrent die verskillende afgeleide gebruike daarvan, soos die toepassing daarvan op selforganiserende stelsels in die algemeen of sosiale stelsels in besonder. Kritici het geargumenteer dat die term nie 'n geldige definisie vir lewende stelsels daarstel nie, en dat, weens die ekstreme selfverwysende taal wat dit sonder enige eksterne verwysing gebruik, dit in werklikheid 'n poging is om substansie te gee aan Maturana se radikale konstruktiwisme of solipsistiese epistemologie, of wat Danilo Zolo op sy beurt 'n "barre teologie" sou noem. 'n Voorbeeld is die bewering deur Maturana en Varela dat "wat ons nie sien nie, nie bestaan nie" of dat realiteit 'n versinsel van waarnemers is. Die outopoiëtiese model is volgens Rod Swenson "wonderbaarlik van die fisiese wêreld ontkoppel deur die verwekkers daarvan [...] (en is gevolglik) gegrond op 'n solipsistiese standpunt wat geen toegewing maak aan goeie oordeel en wetenskaplike kennis nie".


</doc>
<doc id="93250" url="https://af.wikipedia.org/wiki?curid=93250" title="Gliese 163 c">
Gliese 163 c

Gliese 163 c is moontlik ’n bewoonbare eksoplaneet, na aanleiding van sy afstand van sy ster, wat lei tot temperature waarby vloeibare water op die oppervlak kan bestaan. Die ster, Gliese 163, is ’n rooidwerg. Dit is sowat 49 ligjare van die Son af in die sterrebeeld Swaardvis. 

Gliese 163 c is een van drie planete in die stelsel. Met ’n massa van minstens 7,2 keer dié van die Aarde, word dit geklassifiseer as ’n superaarde (’n planeet van tussen een en tien aardmassas).



</doc>
<doc id="93252" url="https://af.wikipedia.org/wiki?curid=93252" title="Gliese 667 Cc">
Gliese 667 Cc

Gliese 667 Cc is ’n bewoonbare eksoplaneet na aanleiding van sy afstand van sy ster, wat lei tot temperature waarby vloeibare water op die oppervlak kan bestaan. Die ster, Gliese 667 C, is lid van Gliese 667, ’n driedubbele sterstelsel. Die ster is sowat 22,7 ligjare van die Son af in die sterrebeeld Skerpioen. 

Die planeet het ’n massa van sowat 4,39 aardmassas en word geklassifiseer as ’n superaarde (’n planeet van tussen een en tien aardmassas).

Die ster Gliese 667 C het minstens sewe planete en drie van hulle, almal aardplanete, ook Gliese 667 Cc, is in die bewoonbare sone. Laasgenoemde lê aan die binneste rand van die bewoonbare sone en wentel elke 28,155 dae om die ster. Dit sal sowat 90% van die lig kry wat die Aarde van die Son kry, hoewel ’n groot deel daarvan in die onsigbare infrarooideel van die spektrum val. 



</doc>
<doc id="93256" url="https://af.wikipedia.org/wiki?curid=93256" title="Paneuropese Unie">
Paneuropese Unie

Die Paneuropese Unie is die oudste beweging wat hom vir die eenwording van Europa beywer.

Die beweging is in 1923 gestig.


</doc>
<doc id="93259" url="https://af.wikipedia.org/wiki?curid=93259" title="Klas 1-stoomlokomotief">
Klas 1-stoomlokomotief

Die Klas 1 is 'n tipe stoomlokomotief wat deur die Suid-Afrikaanse Spoorweë in die vorige eeu gebruik is. Voordat dit deur die Suid-Afrikaanse Spoorweë in 1912 geherklassifiseer is, was dit by die Natalse Regeringspoorweë as 'n "Klas B" lokomotief bekend.

Hierdie klas het sy oorsprong in die Natalse Regeringspoorweë. Die klas is ontwerp deur die Hoofingenieur D.A. Hendrie vir NGR as die eerste tenderlokomotief. Hulle was op daardie stadium die kragtigste en het oor 'n langer reikafstand beskik as die bestaande tenklokomotiewe. Vyftig van die lokomotiewe is afgelewer deur "North British Locomotive Company" in 1904 en 1905. Op daardie stadium was hulle bekend as die tipe "Hendrie B". Hulle was toegerus met Walschaerts-klepratwerk wat met "D"-kleppe gewerk het. Toe die NGR deel van die SAS&H word, is die lokomotief as Klas 1 hergeklassifiseer.

Daar is later nog 21 van die lokomotiewe bestel van dieselfde vervaardiger wat afgelewer is in 1910. Die lokomotiewe se stoomketel was gelig met 32 mm. Hulle was binne die NGR bekend as tipe "Improved Hendrie B" en later het die SASH hulle geklassifiseer as Klas 1A.

Die lokomotiewe is aanvanklik op die Durban - Pietermaritzburg-hooflyn gebruik en was die eerste om die heen-en-weer tog binne een dag te voltooi. Van die lokomotiewe het ook op die Port Elizabeth-hooflyn gewerk. Hulle is later slegs vir rangeerdoeleindes gebruik en almal is uit diens onttrek in 1975.

Gedurende 1906 is ses van die lokomotiewe verbeter vir gebruik op passasiersdienste. Twee wiele is onder die kajuit geplaas wat die wielkonfigurasie van 4-8-0 na 4-8-2 verander het. Dit het hulle die eerste 4-8-2 tenderlokomotief in die wêreld gemaak. Die lokomotiewe is herklassifiseer as Klas 1B. Tussen 1926 en 1928 is die ekstra wiele verwyder en die klassifikasie terug verander na Klas 1.


</doc>
<doc id="93265" url="https://af.wikipedia.org/wiki?curid=93265" title="Klas 2-stoomlokomotief">
Klas 2-stoomlokomotief

Die Klas 2 is 'n tipe stoomlokomotief wat deur die Suid-Afrikaanse Spoorweë in die vorige eeu gebruik is. Voordat dit deur die Suid-Afrikaanse Spoorweë in 1912 herklassifiseer is, was dit deur die Natalse Regeringspoorweë as 'n "Klas A" lokomotief bekend.

Die klas is ontwerp deur D.A. Hendrie vir die Natalse Regeringspoorweë om op passasiersroetes tussen Ladysmith en Charlestown diens te doen. Twee lokomotiewe is in 1905 deur die "North British Locomotive Company" afgelewer. Die lokomotiewe is toegerus met Stephenson-klepratwerk. Hulle was aanvanklik bekend as tipe "Hendrie A" in die "NGR", maar is later as Klas 2 deur die SAS&H geklassifiseer.

Nog lokomotiewe is benodig om op hierdie gedeelte van die trajek te werk en twee is deur die Natalse Regeringspoorweë in hulle Durbanse werkswinkels gebou. Hulle was soortgelyk aan die tipe "Hendrie A", maar was toegerus met Walschaerts-klepratwerk en die kajuit was meer toegebou. Die lokomotief was bekend as "Hendrie C" by die NGR en is deur die SAS&H as Klas 2C geklassifiseer. Die lokomotiewe het later diens gedoen op die Witwatersrand en het uiteindelik op die Waterval Boven – Komatipoorttrajek beland waar hulle in 1936 uit diens gestel is.

Daar was nooit Klasse 2A en 2B nie.


</doc>
<doc id="93266" url="https://af.wikipedia.org/wiki?curid=93266" title="Kepler-22b">
Kepler-22b

Kepler-22b is ’n eksoplaneet van die klas G-ster Kepler-22. Dit is sowat 600 ligjare van die Aarde af in die sterrebeeld Swaan. Dit is in 2011 deur Nasa se Kepler-ruimteteleskoop ontdek en was die eerste bekende eksoplaneet wat voor sy ster verbybeweeg wat in die bewoonbare sone van ’n Sonagtige ster ontdek is.
Kepler-22b se radius is sowat 2,4 keer dié van die Aarde. Sy massa en samestelling is onbekend.

Die planeet se eerste oorgang voor sy moederster is op 12 Mei 2009 gedoen, op die derde dag dat die Kepler-ruimteteleskoop in werking was. Die derde oorgang is op 15 Desember 2010 waargeneem. Die bevestiging van die planeet se bestaan is op 5 Desember 2011 aangekondig.

Die enigste parameters van die planeet wat tans bekend is, is sy wentelperiode, wat 290 dae is, en sy wentel-inklinasie van sowat 90°. Omdat baie eksoplanete hoogs elliptiese wentelbane het, is dit moontlik dat die planeet net tydens ’n klein deel van sy wentelbaan in die bewoonbare sone is – dan kan die temperatuurverskille dalk te groot wees vir die instandhouding van lewe.

Nog metodes van planeetopsporing, soos radiale snelheid, sal eers gebruik moet word om nog inligting in te samel voordat meer oor die planeet bekend sal wees.



</doc>
<doc id="93267" url="https://af.wikipedia.org/wiki?curid=93267" title="Soetendalsvlei">
Soetendalsvlei

Die Soetendalsvlei in die Strandveld by Bredasdorp is die grootste en mees suidelike natuurlike varswatermeer in Suid-Afrika.

Die Nuwejaarsrivier loop van noordwes verby Elim in die Soetendalsvlei. Op sy beurt neem die Heuningnesrivier die vlei se water na sy mond in die De Mond-natuurreservaat.

Die Strandveld lê 'n 30 tot 45m bo seevlak. In hierdie kusgebied is die Soetendalsvlei verreweg die grootste van 'n aantal vlak mere. Veral Voëlvlei, 'n paar kilometer na die noordweste, is die tuiste van verskeie soorte watervoëls. Ander panne in die vleilandgebied is Varkvlei, Soutpan, Waskraalvlei, Langpan, Brakpan, Melkbospan, Vispan en Zeekoeivlei. Dus is die hele gebied gewild onder voëlkykers.

Die plaas Soetendalsvlei het 'n plaashuis wat dateer uit ongeveer 1816. Bekende Overbergse boere soos Reitz, Van Reenen, Van Breda, Joubert, Swart, Lourens en Albertyn het die eerste merinoskape in Suid-Afrika hier geteel. Dit is dus die geboorteplek van die Suid-Afrikaanse wolbedryf. Ook word daar met perde en koring geboer. In die vroegste tye is daar al in die riviere en mere visgevang. Ook die groot sandsteenblokke waarmee die Kaap Agulhasvuurtoring gebou is, kom van hier.

Die vlei ontleen sy naam aan die VOC-skip Zoetendaal wat oos van Kaap Agulhas gestrand het.



</doc>
<doc id="93268" url="https://af.wikipedia.org/wiki?curid=93268" title="Zoetendaal">
Zoetendaal

Die wrak van die Oos-Indiëvaarder die Zoetendaal is die oudste bekende skeepswrak aan die Suid-Afrikaanse kus.

Die seilsklip Zoetendaal (ook soms Soetendaal of Soetendalen genoem) het tydens sy tweede retoervaart van die Ooste op 23 Augustus 1673 in Struisbaai met kapt. Jan Block en 50 bemanningslede vergaan. Hiervan het 4 verdrink en 'n 40 het Tafelbaai na 'n staptog oor die Hottentots-Hollandberge bereik. Hulle het die naam aan die Soetendalsvlei in die Overberg gegee.

Die skip is in 1669 vir die Kamer van Zeeland van die VOC op die VOC-skeepswerf te Middelburg gebou. Hierdie skip was 'n fluitskip met drie maste, gebou van hout en bedoel as vragskip met 'n laaivermoë van 448 ton. 

In 200 jaar het slegs 3% van alle VOC-skepe vergaan.



</doc>
<doc id="93269" url="https://af.wikipedia.org/wiki?curid=93269" title="Tau Ceti e">
Tau Ceti e

Tau Ceti e is ’n onbevestigde eksoplaneet wat dalk om die Sonagtige ster Tau Ceti wentel op ’n afstand van 11,905 ligjare van die Son af. Dit is die vierde naaste planeet aan die ster. Dit is merkwaardig vanweë sy eienskappe as superaarde en ’n wentelbaan aan die warm binneste rand van Tau Ceti se bewoonbare sone.

Nes die ander vier planete van Tau Ceti is die planeet waargeneem danksy skommelings in die ster se radiale snelheid. Weens dié ontdekkingsmetode is min van sy eienskappe bekend buiten sy wentelbaan en massa. Dit wentel elke 168 dae om die ster en het ’n minimum massa van 4,3 aardmassas, wat beteken dit is ’n superaarde.

As dit ’n aardagtige atmosfeer het, sal die temperatuur op die oppervlak sowat 70 °C (343 K) wees. Teen dié temperatuur sou net termofiele op Aarde kon oorleef.




</doc>
<doc id="93270" url="https://af.wikipedia.org/wiki?curid=93270" title="Tau Ceti f">
Tau Ceti f

Tau Ceti f is ’n onbevestigde eksoplaneet wat dalk om die Sonagtige ster Tau Ceti wentel op ’n afstand van 11,905 ligjare van die Son af. Dit is die vyfde naaste planeet aan die ster. Dit is merkwaardig vanweë sy eienskappe as superaarde en ’n wentelbaan in Tau Ceti se uitgebreide bewoonbare sone.

Nes die ander vier planete van Tau Ceti is die planeet waargeneem danksy skommelings in die ster se radiale snelheid. Weens dié ontdekkingsmetode is min van sy eienskappe bekend buiten sy wentelbaan en massa. Dit wentel elke 642 dae om die ster en het ’n minimum massa van 6,6 aardmassas, wat beteken dit is ’n superaarde.

As Tau Ceti f ’n aardplaneet is, sal dit waarskynlik minstens 2,3 keer so groot soos die Aarde wees. As dit ’n aardagtige atmosfeer het, sal die temperatuur op die oppervlak sowat -40 °C (233 K) wees. As die atmosfeer digter is, kan ’n sterker kweekhuiseffek geskep word en kan dit dus warmer wees – tussen 0 °C en 50 °C, warm genoeg om ingewikkelde lewe te onderhou.



</doc>
<doc id="93271" url="https://af.wikipedia.org/wiki?curid=93271" title="KOI-1686.01">
KOI-1686.01

KOI-1686.01 is ’n onbevestigde KOI-kandidaat-eksoplaneet sowat 1 033,8 ligjare van die Aarde af. Dié KOI (Kepler-voorwerp van belang)-kandidaat het ’n radius van 1,33 keer dié van die Aarde en is dus ’n superaarde.

KOI-1686.01 wentel in die bewoonbare sone om ’n dowwe ster, KOI-1686, en is waargeneem danksy sy oorgang voor die ster (van die Aarde af gesien). Die ster is effens koeler as die Son.




</doc>
<doc id="93272" url="https://af.wikipedia.org/wiki?curid=93272" title="Gliese 832 c">
Gliese 832 c

Gliese 832 c is ’n eksoplaneet sowat 16 ligjare van die Aarde af in die sterrebeeld Kraanvoël. Dit wentel in die bewoonbare sone om ’n rooidwergster, Gliese 832.

Dit is die vierde naaste moontlike bewoonbare eksoplaneet. Die naaste een is Tau Ceti e, sowat 11,9 ligjare van die Aarde af.

Gliese 832 c het ’n massa van sowat 5,4 keer dié van die Aarde. ’n Deel van sy wentelbaan is naby die binneste rand van die bewoonbare sone. Dit het vermoedelik min of meer dieselfde temperatuur as die Aarde, maar dit sal afhang van hoe ellipties sy wentelbaan is. Vanweë sy groot massa kan dit ook ’n digte atmosfeer hê en dan sal dit meer soos die planeet Venus wees – taamlik onbewoonbaar.

Die planeet wentel elke sowat 36 dae om die ster. Hoewel dit baie nader aan sy ster is as die Aarde aan die Son, is Gliese 832 ’n rooidwerg en die planeet kry dus min of meer dieselfde energie van sy ster as die Aarde.




</doc>
<doc id="93273" url="https://af.wikipedia.org/wiki?curid=93273" title="MAVEN">
MAVEN

MAVEN (afkorting vir "Mars Atmosphere and Volatile Evolution") is 'n ruimtetuig van NASA wat ontwerp is om Mars se atmosfeer te bestudeer terwyl dit om die planeet wentel. Die doel van die missie is om vas te stel hoekom die atmosfeer en water, wat vermoedelik eens volop daar voorgekom het, verlore gegaan het.

MAVEN is op 18 November 2013 aan boord van 'n Atlas V-vuurpyl gelanseer. Dit bereik Mars op 22 September 2014 na 'n tussen-planetêre reis van 10 maande oor 'n afstand van 711 miljoen kilometer. Die ruimtetuig is daarna in 'n elliptiese wentelbaan, 6 200 km by 150 km bokant die planeet se oppervlak geplaas. Die proses is geoutomatiseer omdat seine meer as twaalf minute neem om die Aarde te bereik, en die beheersentrum nie vinnig genoeg sou kon reageer nie.

Op 19 Oktober 2014 sal die komeet C/2013 A1 ("Siding Spring") ongeveer 135 000 kilometer van Mars verbyskuur. As 'n komeet so naby aan die Aarde kom, sou dit tussen die Maan en die Aarde, maar nader aan die Aarde verbyvlieg. Tydens die besoek sal MAVEN sy instrumente op die komeet rig om dit van nader te bestudeer.



</doc>
<doc id="93275" url="https://af.wikipedia.org/wiki?curid=93275" title="Buiteaardse lewe">
Buiteaardse lewe

Buiteaardse of buiteruimtelike lewe is lewe met ’n oorsprong elders as die Aarde. Daar word ook van buiteaardse wesens gepraat as verwys word na relatief komplekse individue. In ’n breë sin is buiteaardse lewe tot nog toe hipotetiese lewensvorme wat kan wissel van bakterie-agtige organismes tot wesens wat veel meer kompleks as die mens is. Die moontlikheid dat virusse buite die Aarde kan bestaan, is ook al voorgestel.

Die ontwikkeling en toets van hipoteses oor buiteaardse lewe is bekend as astrobiologie, hoewel dit ook handel oor aardgebaseerde lewe in ’n astronomiese verband. Baie wetenskaplikes glo buiteaardse lewe is moontlik, maar daar is geen direkte bewys dat dit wel bestaan nie. Sedert die middel van die 20ste eeu is daar ’n voortdurende soeke na tekens van buiteaardse lewe, van radio's wat ontwerp is om seine uit die heelal te bespeur tot teleskope wat soek na moontlike bewoonbare eksoplanete. Dit speel ook ’n groot rol in werke van wetenskapsfiksie.

’n Hipotese bestaan dat buiteaardse lewe soos bakterieë in die res van die Sonnestelsel en die res van die heelal voorkom. Dié hipotese is gegrond op die grootte en die konsekwente fisiese wette van die waarneembare heelal. Wetenskaplikes wat dit voorstaan, soos Carl Sagan en Stephen Hawking, glo dit is onwaarskynlik dat lewe "nie" buite die Aarde bestaan nie. Die argument berus op die Koperniese beginsel, waarvolgens die Aarde nie ’n spesiale posisie in die heelal beklee nie, en die beginsel van middelmatigheid, waarvolgens daar niks buitengewoons aan lewe op Aarde is nie. Lewe kon tegelykertyd op baie plekke regdeur die heelal ontstaan het. ’n Alternatiewe teorie is dat lewe minder algemeen voorkom, maar tussen bewoonbare planete versprei kon gewees het deur middel van panspermia of eksogenese.
Volgens rekenaarsimulasies kon komplekse organiese molekules wat nodig is vir lewe, gevorm gewees het in die protoplanetêre skyf of ruimtestof om die Son voor die vorming van die Aarde. Volgens dié studies kon dieselfde proses voorgekom het om ander sterre waar planete gevorm het.

Voorgestelde hemelliggame waar lewe sou kon ontstaan het, sluit in die planete Venus en Mars, asook Jupiter se maan Europaen Saturnus se mane Titan en Enkelados. In Mei 2011 het wetenskaplikes van Nasa berig Enkelados "lyk al hoe meer soos die mees bewoonbare plek in die Sonnestelsel buite die Aarde vir lewe soos ons dit ken".

Wetenskaplikes glo sedert die 1950's die bewoonbare sone om sterre is die mees waarskynlike plek waar lewe kan voorkom. Verskeie ontdekkings sedert 2007 in hierdie sones het gelei tot skattings dat daar miljarde aardagtige habitats is. In 2013 was daar nog net ’n paar planete in bewoonbare sones ontdek. Op 4 November 2013 het sterrekundiges egter aangekondig daar kan tot 40 miljard aardgrootte-eksoplanete in die bewoonbare sones van sonagtige sterre of rooidwerge in die Melkweg voorkom, gebaseer op data van die Kepler-ruimteteleskoop. Van hulle kan 11 miljard om sonagtige sterre voorkom. Die naaste sodanige planeet kan volgens die wetenskaplikes minder as 12 ligjare van die Aarde af wees.

Geen algemeen aanvaarde bewyse van buiteaardse lewe is al gevind nie; heelwat omstrede bewerings daarvan is egter al gemaak. Die oortuiging dat vreemde vlieënde voorwerpe ’n buiteaardse oorsprong het, asook bewerings van ontvoering deur buiteaardse wesens, word deur die meeste wetenskaplikes verwerp. Die verskynsel word toegeskryf aan veral waarnemings van aardgebaseerde vliegtuie of sterrekundevoorwerpe, of aan poetse.

In November 2011 het die Amerikaanse Withuis amptelik gereageer op twee petisies waarin die regering gevra word om amptelik te erken dat buiteaardse wesens die Aarde al besoek het en om enige doelbewuste geheimhouding van interaksies tussen die regering en buiteaardse wesens te onthul. Volgens die regering se verslag "het die Amerikaanse regering geen bewyse dat lewe buite ons planeet bestaan of dat ’n buiteaardse teenwoordigheid al enige kontak gemaak het met enige lid van die menslike geslag nie". Daarvolgens is daar ook "geen geloofbare inligting wat daarop dui dat enige bewyse van die publiek weerhou word nie". Volgens die verslag is daar pogings, soos SETI, die Kepler-ruimteprogram en Nasa se Mars-wetenskaplaboratorium, om tekens van lewe te soek. Die kans is "redelik groot" dat daar lewe op ander planete kan wees, maar die kans om met hulle kontak te maak – veral met intelligente wesens – is bitter klein as ’n mens die afstande in ag neem wat ter sprake is.

Verskeie hipoteses is al voorgestel vir die moontlike grondslag van buiteaardse lewe uit ’n biochemiese, morfologiese en evolusie-oogpunt.

Alle lewe op Aarde is gebaseer op 26 chemiese elemente. Sowat 95% van lewe is egter afhanklik van net ses van dié elemente: koolstof, waterstof, stikstof, suurstof, fosfor en swawel, afgekort as KWSSFS. Hulle vorm die basiese boustene van feitlik alle lewe op Aarde, terwyl die meeste van die ander elemente net in klein hoeveelhede aangetref word.

Lewe op Aarde vereis water as die oplosmiddel waarin biochemiese reaksies plaasvind. Genoegsame hoeveelhede koolstof en die ander elemente kan saam met water die vorming van lewende organismes moontlik maak op ander planete met ’n soortgelyke chemiese samestelling en temperatuurgrense. Aardplanete vorm in ’n proses wat ’n soortgelyke samestelling as die Aarde s’n moontlik maak. Die kombinasie van koolstof, waterstof en suurstof in die chemiese vorm van koolhidrate (m.a.w. suiker) kan ’n bron van chemiese energie wees waarvan lewe afhanklik is, en kan die strukturele elemente vir lewe verskaf (soos ribose in die molekules DNS en RNS, en sellulose in plante). Plante verkry energie deur die omskakeling van ligenergie in chemiese energie deur fotosintese. Lewe soos ons dit ken, vereis koolstof in beide gereduseerde (metaan-derivate) en gedeeltelik geöksideerde (koolstofoksiede) toestande. Stikstof is nodig as ’n gereduseerde ammoniak-derivaat in alle proteïene, swawel as ’n derivaat van waterstofsulfied in sommige noodsaaklike proteïene, en fosfor geöksideer tot fosfate in genetiese materiaal en in energieoordrag.

Suiwer water het ’n neutrale pH danksy die voortgesette dissosiasie tussen hidroksied- en hidronium-ione. Daarom kan dit positiewe metaliese ione en negatiewe nie-metaliese ione ewe doeltreffend oplos. Verder skep die feit dat organiese molekules óf hidrofobies (afgestoot deur water) óf hidrofilies (oplosbaar in water) kan wees, die vermoë van organiese samestellings om hulself te oriënteer om wateromsluitende membrane te vorm. Boonop gee die waterstofbindings tussen watermolekules dit die vermoë om energie te stoor met verdamping, waarop kondensasie vrygestel word. Dit help om die klimaat matiger te maak – om die tropiese gebiede af te koel en die pole warmer te maak. So word die termodinamiese stabiliteit gehandhaaf wat nodig is vir lewe.

Koolstof is noodsaaklik vir aardse lewe vanweë die groot buigsaamheid daarvan in die skepping van kovalente chemiese bindings met ’n verskeidenheid nie-metaliese elemente, veral stikstof, suurstof en waterstof. Koolstofdioksied en water maak saam die berging van sonenergie moontlik in suikers en stysels, soos glukose. Die oksidasie van glukose stel biochemiese energie vry wat nodig is vir alle ander biochemiese reaksies.

Die vermoë om organiese sure (-COOH) en amienbasisse (-NH) te skep, lei tot die vorming van die lang polimeer-peptiedes en katalitiese proteïene van monomeer-aminosure. Wanneer dit met fosfate gekombineer word, kan hierdie sure die inligtingbergende molekule van erflikheid, DNS, en die hoof-energieoordragmolekule van sellulêre lewe, adenosientrifosfaat, bou.

Vanweë hul oorvloed en vermoë om lewe te onderhou, is daar ’n hipotese dat lewensvorme elders in die ruimte dieselfde basiese materiale sal nodig hê. Ander elemente en oplosmiddels sou egter ’n grondslag vir lewe kon verskaf. Lewensvorme in ammoniak (eerder as water) is al voorgestel, hoewel hierdie oplossing minder gunstig lyk as water.

Uit ’n chemiese standpunt is lewe basies ’n selfrepliserende reaksie, maar een wat kan ontstaan in baie verskillende omstandighede en met talle moontlike bestanddele. Dit lyk egter of koolstof-suurstof binne die vloeistof-temperatuurgrense van water die bevordelikste is.

Benewens die biochemiese grondslag, is evolusie en morfologie ook terreine wat in ag geneem word wanneer buiteaardse lewe ter sprake is. In wetenskapsfiksie het buiteaardse wesens dikwels halfmenslike of reptielvorms. Hulle word dikwels uitgebeeld met ’n groen of grys vel, ’n groot kop en vier arms en bene – dus as mensagtig – maar soms ook as katagtiges, insekte, vormlose massas ens.

’n Onderskeid is al voorgestel tussen universele en parogiale (meer beperkte) eienskappe. Universele eienskappe is dié wat vermoedelik meer as een keer onafhanklik op Aarde ontwikkel het. Hulle is dus nie te moeilik om te ontwikkel nie en is so nuttig dat spesies hulle noodwendig sal ontwikkel. Die algemeenste hiervan is waarskynlik simmetrie, maar ander wat net so basies maar ingewikkelder is, sluit in sig, fotosintese, ledemate en die vermoë om te vlieg – hulle het almal vermoedelik verskeie kere op Aarde ontwikkel. Daar is byvoorbeeld ’n groot verskeidenheid oë en baie van hulle werk op heeltemal verskillende maniere en het verskillende visuele fokusse: die sigbare spektrum, infrarooi, polarisasie en akoestiek. Intelligente buiteaardse wesens sal op verskeie ander maniere kan kommunikeer: deur gebare (soos doofstom mense), klanke wat op ander maniere as met asemhaling voortgebring word (soos krieke) of bioluminesensie (liguitstraling).

Pogings om parogiale eienskappe te definieer daag baie idees uit oor watter eienskappe noodsaaklik is en watter nie. Skelette, wat volgens baie kenners noodsaaklik is vir groot aardse lewensvorme, sal waarskynlik elders in die een of ander vorm herhaal word. Die aanname dat buiteaardse wesens radikaal van mekaar sal verskil, is geensins vanselfsprekend nie. Terwyl baie bioloë klem lê daarop dat die enorme heterogene aard van lewe op Aarde daarop dui dat daar in die res van die heelal ’n nog groter diverse verskeidenheid sal wees, wys ander daarop dat konvergente (ooreenstemmende) evolusie dalk tot gevolg kan hê dat daar groot ooreenkomste tussen aardse en buiteaardse wesens is. Dié twee gedagterigtings word onderskeidelik "divergionisme" en "konvergionisme" genoem.

Daar was al voorstelle dat sommige planete in die Sonnestelsel die potensiaal het om lewe te huisves, veral dié met oseane onder die oppervlak. Astrobioloë glo egter as lewe elders in die Sonnestelsel ontdek word, sal dit waarskynlik ekstremofiele mikroörganismes wees (klein organismes wat in ekstreme toestande voorkom wat skadelik vir lewe op Aarde sal wees).

Die planete Venus en Mars, verskeie mane van Jupiter en Saturnus en selfs komete bevat vermoedelik nisomgewings waar lewe kan voorkom. ’n Mariene omgewing onder die oppervlak van Jupiter se maan Europa kan die mees geskikte habitat in die Sonnestelsel wees vir meersellige lewe.

Volgens die begrip panspermia kan lewe in die Sonnestelsel ’n gemeenskaplike oorsprong hê. As buiteaardse lewe op ’n ander plek in die Sonnestelsel gevind word, kon dit moontlik op Aarde ontstaan het, net soos wat lewe op Aarde elders kon ontstaan het (eksogenese). Die eerste keer dat die term "panspermia" gebruik is, was in die 5de eeu v.C. deur die Griekse filosoof Anaxagoras. In die 19de eeu het wetenskaplikes dit in ’n moderne vorm laat herleef; hulle sluit in Jöns Jacob Berzelius (1834) Kelvin (1871), Hermann von Helmholtz (1879) en Svante Arrhenius (1903).

Sir Fred Hoyle (1915–2001) en Chandra Wickramasinghe (geb. 1939) was belangrike voorstanders van die hipotese. Hulle het verder geglo lewensvorme dring steeds die Aarde se atmosfeer binne en kan verantwoordelik wees vir nuwe siektes en genetiese veranderings.

Carl Sagan, David Grinspoon, Geoffrey A. Landis en Dirk Schulze-Makuch het ’n hipotese voorgestel dat mikrobes in die stabiele wolklae 50 km bo Venus se oppervlak kan voorkom; dit is gebaseer op die veronderstelling van herbergsame klimate en chemiese onewewigtigheid.

Daar word al lank gegis oor lewe op Mars. Vloeibare water het vermoedelik lank gelede op Mars voorgekom en daar kan steeds water onder die oppervlak wees. Dit kan ook voorkom as dun lae soutwater in die eerste sentimeter of so vir dele van die jaar op sekere plekke. Teen Julie 2008 is water geïdentifiseer toe ’n grondmonster verhit is in laboratoriumtoetse aan boord van Nasa se Phoenix-landingstuig op Mars. Foto's deur die Mars Global Surveyor het in 2006 tekens gewys dat vloeistof onlangs (binne die vorige tien jaar) op Mars se oppervlak gevloei het.

Daar is bewyse dat Mars in die verlede warmer en natter was: droë rivierbeddings, ys by die pole, vulkane asook minerale wat in die teenwoordigheid van water vorm. Mars kan egter steeds lewe huisves, aangesien onlangs gevind is korsmos kan in die toestande op die planeet oorleef, soos vasgestel in ’n simulasie-laboratorium van die Duitse Ruimtesentrum.

In Junie 2012 het wetenskaplikes berig die meet van die verhouding tussen waterstof- en metaanvlakke op Mars kan die moontlikheid van lewe daar help bepaal. Volgens hulle "dui lae H/CH-verhoudings (minder as sowat 40) daarop dat lewe waarskynlik teenwoordig en aktief is". Ander wetenskaplikes het onlangs verslag gedoen oor metodes om waterstof en metaan in buiteaardse atmosfere te bespeur.

Op 9 Desember 2013 het Nasa berig data van die Curiosity-verkenningstuig tydens sy bestudering van Aeolis Palus, dui daarop dat die Gale-krater ’n antieke varswatermeer bevat het wat mikrobiese lewe kon gehuisves het.

Onlangs het die Herschel-ruimtesterrewag bevestig dat die dwergplaneet Ceres waterdamp in sy atmosfeer het. Ryp is moontlik ook op die oppervlak waargeneem. Die teenwoordigheid van water en die temperature op Ceres het gelei tot spekulasies dat lewe daar moontlik is. Die Dawn-ruimtetuig sal in 2015 ’n wentelbaan om Ceres binnegaan.

Carl Sagan en ander het in die 1960's en 1970's toestande opgestel vir hipotetiese aminosuur-gebaseerde makroskopiese lewe in Jupiter se atmosfeer, gebaseer op bestaande toestande daar. Dit lyk egter nie of die atmosfeer geskik is vir die soort inkapseling wat nodig blyk te wees vir molekulêre biochemie nie, en dus word geglo lewe is onmoontlik.

Van Jupiter se mane kan egter moontlik lewe onderhou. Wetenskaplikes het voorgestel verhitte oseane bestaan dalk diep onder die oppervlak van die buitenste drie Mane van Galilei – Europa, Ganimedes en Kallisto. Die EJSM/Laplace-sending is beplan om die bewoonbaarheid van dié omgewings te ondersoek, hoewel die sending vir eers afgelas is. Europa word beskou as die hoofteiken vir die ontdekking van lewe.

Jupiter se maan Europa is al lank die onderwerp van spekulasies oor buiteaardse lewe vanweë die sterk moontlikheid van vloeibare water onder sy yslaag. Hidrotermiese gate op die bodem van die oseane, as hulle bestaan, kan dalk die ys verhit en meersellige lewe moontlik maak. Daar is ook ’n moontlikheid dat Europa aërobiese makrofauna kan onderhou deur middel van suurstof wat geskep word deur kosmiese strale wat sy oppervlak-ys tref.

Die oortuiging dat daar lewe op Europa is, het in 2011 ’n hupstoot gekry toe ontdek is groot mere kom voor in Europa se dik ysskil. Volgens wetenskaplikes lyk dit of yswalle om die mere in hulle instort, en dit skep ’n moontlike meganisme waardeur lewevormende chemikalieë wat in sonverligte gebiede op die oppervlak geskep word, na binne die mere verplaas word.

Op 11 Desember 2013 het Nasa bekend gemaak wetenskaplikes het klei-agtige minerale wat dikwels met organiese materiale verbind word, op Europa se ysige kors waargeneem. Volgens die wetenskaplikes kan die teenwoordigheid van die minerale wees danksy ’n botsing met ’n asteroïde of komeet.

Hoewel wetenskaplikes nie glo daar is lewe op Saturnus nie, is sy mane Titan en Enkelados twee moontlike kandidate.

Titan, die grootste maan van Saturnus, is die enigste bekende hemelliggaam met ’n betekenisvolle atmosfeer. Data van die Cassini-Huygens-sending het teorieë van ’n globale koolwaterstof-oseaan weerlê, maar later die teenwoordigheid van vloeibare koolwaterstof-mere in die poolstreke bespeur – dit was die eerste stabiele liggame van oppervlakvloeistof wat buite die Aarde ontdek is. Die ontleding van die data het aspekte ontbloot van atmosferiese chemie naby die oppervlak wat ooreenstem met die hipotese (maar dit nie bewys nie) dat organismes op Titan waterstof, asetileen en etaan gebruik en metaan produseer.

Enkelados, nog ’n maan van Saturnus, het van die toestande wat nodig is vir lewe, soos geotermiese aktiwiteit en waterdamp, sowel as moontlike oseane onder sy ys wat dalk deur gety-effekte verhit word. Cassini het in 2005 koolstof, waterstof, stikstof en suurstof – alles sleutelelemente vir lewende organismes – bespeur tydens ’n verbyvlug deur een van Enkelados se geisers wat ys en gas uitspuit. Die temperatuur en digtheid van die uitgespuite stowwe het gedui op ’n warmer, wateragtige bron onder die oppervlak. Geen lewe is egter bespeur nie.

Ekstremofiele kan moontlik ook op kleiner hemelliggame in die Sonnestelsel aangetref word. Fred Hoyle het voorgestel mikrobiese lewe kan op komete voorkom.

Die wetenskaplike soektog na buiteaardse lewe geskied op ’n direkte en indirekte manier.

Wetenskaplikes soek direk na biospore in die Sonnestelsel deur middel van ondersoeke na Mars se oppervlak en die bestudering van meteoriete wat die Aarde getref het. In 2008 het Nasa en die Europese Ruimteagentskap (ESA) hul gesamentlike EJSM/Laplace-sending aangekondig wat ’n soektog na lewe op die maan Europa sou insluit. In 2011 moes Nasa egter afskaal weens ’n gebrek aan geld. Daar is ’n moontlikheid dat ESA die projek in die toekoms alleen sal aanpak.

Nasa het wel in November 2011 die Mars-wetenskaplaboratorium (MSL) gelanseer wat ’n verkenningstuig, Curiosity, op 6 Augustus 2012 op Mars laat land het. Dit is ontwerp om te soek na die moontlikheid van lewe (in die verlede en hede) met behulp van ’n verskeidenheid wetenskaplike instrumente.

Volgens die Gaia-hipotese sal enige planeet met ’n aansienlike mate van lewe ’n chemies onewewigtige atmosfeer hê. Dit is redelik maklik om dit van ’n afstand af vas te stel met behulp van spektroskopie. Aansienlike vooruitgang in die vermoë om lig van kleiner rotsagtige wêrelde naby hul ster te vind is egter nodig voor spektroskopiese metodes gebruik kan word om eksoplanete te ontleed.

Nasa het op 21 Februarie 2014 aangekondig hulle het ’n grootliks bygewerkte databasis vir die opsporing van polikliniese aromatiese koolwaterstowwe (PAK's) in die heelal. Volgens wetenskaplikes kan meer as 20% van die koolstof in die heelal dalk verbind word met PAK's, wat moontlik aanvangsmateriale kan wees vir die vorming van lewe. Dit lyk of PAK's kort ná die Groot Knal ontstaan het, wydverspreid in die heelal voorkom en verbind kan word met nuwe sterre en eksoplanete.

As daar ’n gevorderde buiteaardse gemeenskap is, is daar geen waarborg dat hulle inligting in die Aarde se rigting sal uitstuur of dat die inligting as sodanig deur die mens erken sal word nie. Die tyd wat nodig is vir ’n sein om deur die heelal te trek, beteken ook dat enige sein wat wel bespeur word (of nie), uit die verre verlede kom.

Projekte soos SETI voer enorme soektogte uit na radioaktiwiteit wat die bestaan van buiteaardse lewe kan bevestig. Daar is ook voorstelle dat buiteaardse wesens gepulseerde en aaneenlopende laserseine in die sigbare sowel as infrarooispektrum kan uitstuur. Laserseine het die voordeel dat hulle nie in die interstellêre medium sal "smeer" nie en dalk voordeliger sal wees vir kommunikasie tussen die sterre. Terwyl kommunikasietegnieke soos die uitstuur van laserseine en interstellêre vlugte ernstig ondersoek is en wel uitvoerbaar kan wees, sal dit nie kostedoeltreffend wees nie.

Sommige wetenskaplikes het selfs al voorgestel dat gevorderde beskawings kunsmatige swartkolke sal kan skep as ’n energiebron of ’n manier om van afval ontslae te raak. Hulle stel voor die waarneming van ’n swartkolk met ’n massa van minder as 3,5 sonmassas (die teoretiese perk vir ’n natuurlike swartkolk) sal ’n bewys wees van ’n buiteaardse beskawing.

Sterrekundiges soek ook na eksoplanete wat lewe sal kan onderhou, veral in die bewoonbare sone van sterre waar toestande geskik is vir vloeibare water om voor te kom. Huidige radiowaarnemingsmetodes is onvoldoende vir so ’n soektog. Teleskope van die toekoms behoort die vermoë te hê om planete om nabygeleë sterre waar te neem om so die teenwoordigheid van lewe – óf direk óf deur spektrografie – te onthul, asook sleutelinligting soos die teenwoordigheid van vrye suurstof in ’n planeet se atmosfeer.

Sommige wetenskaplikes glo Alpha Centauri, die naaste veelvoudige ster aan die Aarde, kan planete hê waar lewe moontlik is.
Op 24 April 2007 het wetenskaplikes by die Europese Suidelike Sterrewag in La Silla, Chili, gesê hulle het die eerste aardagtige eksoplaneet ontdek. Die planeet, bekend as Gliese 581 c, se wentelbaan is in die bewoonbare sone van sy moederster, Gliese 581, ’n rooidwerg sowat 20,5 ligjare van die Aarde af. Daar is aanvanklik geglo die planeet het vloeibare water, maar onlangse rekenaarsimulasies van Gliese 581 c se klimaat deur Werner von Bloh en sy span by die Duitse Instituut vir Klimaatimpaknavorsing dui daarop dat koolstofdioksied en metaan in die atmosfeer ’n weghol-kweekhuiseffek skep. Dit sal die planeet verhit tot oor die kookpunt van water (100 °C), en dus sal lewe onwaarskynlik wees. Wetenskaplikes konsentreer nou op , wat net buite die ster se tradisionele bewoonbare sone lê. In Mei 2011 het navorsers voorspel die planeet val nie net in die bewoonbare sone nie, maar is groot genoeg vir ’n stabiele atmosfeer van koolstofdioksied en "warm genoeg om oseane, wolke en reën te hê", volgens die Franse Nasionale Sentrum vir Wetenskaplike Navorsing.

In Desember 2011 het Nasa bevestig dat Kepler-22b, wat 600 ligjare van die Aarde af is en ’n radius van 2,4 keer dié van die Aarde het, moontlik die naaste aan die Aarde kom wat betref grootte en temperatuur.

Sedert 1992 is honderde eksoplanete in die Melkweg ontdek wat wissel in grootte van aardgrootte-planete tot planete groter as Jupiter. Daar word verwag die getal eksoplanete sal in die komende jare baie toeneem. Omdat die Kepler-ruimteteleskoop drie oorgange van ’n planeet voor sy ster moet waarneem om dit as ’n kandidaat-eksoplaat te bevestig, kon dit nog net planete identifiseer wat teen ’n redelike vinnige tempo om hul sterre wentel. Die sending sal na verwagting tot minstens 2016 duur, en baie ander eksoplanete sal moontlik voor dan ontdek word.

Ondanks dié suksesse beteken die metode van oorgang wat Kepler gebruik dat planete se wentelbaan teen ’n klein inklinasie tot die siglyn van die waarnemer moet wees – dit beteken die moontlikheid om ’n planeet van die Aarde se grootte en wentelradius om ’n verafgeleë ster te ontdek is net 0,47%. Die getal planete wat Kepler kan opspoor, is dus net ’n klein deeltjie van die planete wat in die Melkweg kan bestaan.

Dr. Frank Drake, ’n sterrekundige en astrofisikus van die Universiteit van Kalifornië in Santa Cruz het in 1961 die Drake-vergelyking geskep. Hierdie omstrede vergelyking skat die getal intelligente beskawings in die Melkweg op grond van die volgende faktore:

Dit is:

Kritiek op die Drake-vergelyking was hoofsaaklik dat dit op gissings berus; dus kan dit nie gebruik word om tot enige werklike gevolgtrekking te kom nie. Die vergelyking was egter nie bedoel as wetenskaplike feite nie, maar as ’n manier om dialoog oor hierdie onderwerpe aan te wakker. Dan val die fokus op hoe om dit eksperimenteel op te volg. Drake het juis die vergelyking geformuleer as ’n besprekingsagenda op ’n ruimtekonferensie.

Drake het die vergelyking gebruik om te skat dat daar sowat 10 000 planete in die Melkweg is wat intelligente lewe bevat met die moontlike vermoë om met die Aarde te kommunikeer.

Gebaseer op waarnemings van die Hubble-ruimteteleskoop, is daar minstens 125 miljard sterrestelsels in die waarneembare heelal. Daar word geskat minstens 10% van alle sonagtige sterre het planete, en dus is daar 6,25×10 sterre met planete in die waarneembare heelal. As ’n mens aanneem net een uit elke miljard sterre het planete met lewe, sal daar 6,25×10 (miljard) planeetstelsels in die waarneembare heelal wees wat lewe kan onderhou.

Die oënskynlike weerspreking tussen die hoë skattings van planete wat lewe kan onderhou en die gebrek aan bewyse daarvoor of kontak met hulle, staan bekend as die Fermi-paradoks.

In antieke tye is algemeen aanvaar die kosmos bestaan uit "baie wêrelde" wat deur intelligente, nie-menslike lewensvorme bewoon word, maar hierdie "wêrelde" was mitologies van aard en nie geskoei op die heliosentriese begrip van die Sonnestelsel of die idee dat die Son net een van baie sterre is nie. ’n Voorbeeld is die 14 Loka van die Hindoe-kosmologie of die Nege Wêrelde van die Oud-Noorse mitologie.

Die Son en Maan is dikwels beskou as bewoonde wêrelde in so ’n konteks, of as die voertuie (strydwaens of bote) van die gode, soos dié van die songod Ra in die Egiptiese mitologie.

Boeddhiste- en Hindoe-oortuigings van eindeloos herhalende siklusse van die lewe wat "Samsara" genoem is, het gelei tot beskrywings van veelvoudige wêrelde en die geloof dat daar baie heelalle is.

Volgens die Joodse Talmoed is daar minstens 18 000 ander wêrelde, maar min inligting word verskaf oor die aard daarvan en of hulle fisiek of spiritueel is. In die 18de eeu is geglo buiteaardse wesens bestaan en dat van hulle intelligent is, asook dat hulle sal verskil van mense "net soos wat seediere verskil van landdiere".

Toe die Christendom deur die Weste versprei, is die Ptolemeïese oortuiging van geosentriese kosmologie (dat die Aarde die middelpunt van die heelal is), wyd aanvaar en hoewel die kerk nooit ’n amptelike verklaring oor die kwessie van buiteaardse lewe uitgereik het nie, was die oortuiging dat dit ’n dwaalleer is. In 1277 het die biskop van Parys wel gesê God "kon" meer as een wêreld geskep het (vanweë sy almag). Oortuigings dat buiteaardse lewe bestaan, was egter skaars.

Denkrigtings het verander met die uitvinding van teleskope en die Koperniese aanslag op geosentriese kosmologie. Toe dit eers duidelik word die Aarde is net een van tallose hemelliggame in die heelal, het die teorie van buiteaardse lewe ’n onderwerp van bespreking in die wetenskapgemeenskap geword. Die bekendste vroegmoderne voorstander van sulke idees was die Italiaanse filosoof Giordano Bruno, wat in die 16de eeu gemeen het daar is ’n oneindige heelal waarin elke ster deur sy eie planeetstelsel omring word. Hy het geskryf die ander wêrelde "het nie minder deug of ’n ander aard as ons Aarde nie" en dat dit nes die Aarde "diere en bewoners bevat".

In Barok-letterkunde soos "Die State en Ryke van die Maan" deur Cyrano de Bergerac, is buiteaardse beskawings uitgebeeld as humoristiese of ironiese parodieë op die Aardse lewe.

Die moontlikheid van buiteaardse lewe het ’n onderwerp van gissings gebly namate wetenskaplike ontdekkings toegeneem het. William Herschel, die ontdekker van Uranus, was een van die sterrekundiges van die 18de en 19de eeu wat oortuig daarvan was dat die Sonnestelsel, en dalk ander sterrestelsels, wel buiteaarde lewe het. Ander bekendes uit dié tyd wat met hom saamgestem het, sluit in Immanuel Kant en Benjamin Franklin. Tydens die hoogtepunt van die Verligting is selfs die Son en Maan beskou as kandidate vir buiteaardse lewe.

Bespiegelings oor lewe op Mars het in die laat 19de eeu toegeneem ná die teleskopiese waarneming deur sommige mense van oënskynlike Mars-kanale – iets wat later optiese illusies blyk te gewees het. Desondanks het die Amerikaanse sterrekundige Percival Lowell in 1895 sy boek "Mars" gepubliseer, gevolg deur "Mars and its Canals" in 1906, waarin hy voorstel die kanale is die werk van ’n uitgestorwe beskawing. Dit het daartoe gelei dat die Britse skrywer H.G. Wells "The War of the Worlds" in 1897 geskryf het, waarin hy vertel van ’n inval van die Aarde deur Mars-bewoners wat vlug weens die planeet se opdroging.

Spektroskopiese ontledings van Mars het in 1894 in alle erns begin nadat die Amerikaanse sterrekundige William Wallace Campbell bewys het Mars se atmosfeer bevat nie water of suurstof nie. Teen 1909 het beter teleskope en die beste posisie van Mars sedert 1877 ’n besliste einde gebring aan die kanaalhipotese.

Wetenskapsfiksie het in die laat 19de eeu ontwikkel, hoewel dit nie toe so genoem is nie. Jules Verne se "Around the Moon" (1870) het ’n bespreking bevat oor die moontlikheid van lewe op die Maan, maar met die slotsom dat dit verlate is. Stories met buiteaardse wesens word onder meer gevind in Garrett P. Serviss se "Edison's Conquest of Mars" (1897). "The War of the Worlds" deur H.G. Wells is in 1898 gepubliseer en hierna het die idee van die verowering van die Aarde deur Mars-bewoners in die 20ste-eeuse popkultuur posgevat.

In 1938 was daar ’n opskudding oor ’n radiodrama-weergawe van Wells se roman oor die Amerikaanse CBS-radionetwerk omdat dit glo by baie mense die indruk gewek het dat ’n werklike inval deur Mars-bewoners plaasvind.

Ná die Roswell-voorval in 1947 het VVV-teorieë oor die teenwoordigheid van buiteaardse wesens ’n algemene verskynsel in Amerika geword in die laat 1940's en tydens die begin van die ruimte-eeu in die 1950's, en daar was ’n groot toename in VVV-waarnemings. Die term VVV self het in 1952 ontstaan toe die idee van "vlieënde pierings" gewild geword het.

Die oortuiging dat feitlik alle hemelliggame bewoon word, is getemper toe satelliete in die middel van die 20ste eeu ander liggame in die Sonnestelsel begin besoek, en teen die 1970's het die geloof in VVV's deel geword van randkulture wat verbind is met die paranormale, New Age-beweging ens. ’n Paar VVV-godsdienste het in die 1950's en 1970's ontstaan en van hulle, soos Sciëntologie (in 1953 gestig) en Raëlisme (in 1974 gestig), is steeds aktief.

Aan die wetenskaplike front is die moontlikheid van lewe op die Maan in die 1960's finaal die nekslag toegedien en in die 1970's het dit duidelik geword die meeste ander hemelligame in die Sonnestelsel huisves nie hoogs ontwikkelde lewe nie, hoewel die vraag of daar primitiewe lewe is, steeds relevant is. In die 1980's het Carl Sagan, Bruce Murray en Louis Friedman die Amerikaanse Planetary Society gestig, deels as ’n werktuig vir SETI-ondersoeke, en sedert die 1990's duur ’n soeke na radioseine uit die ruimte voort.

Die onvermoë van die SETI-program om ná dekades intelligente radioseine op te spoor het minstens gedeeltelik ’n demper geplaas op die optimisme van die begin van die ruimte-eeu. SETI is egter nie ’n aaneenlopende soektog na uitsluitlik radioseine nie; dit gebruik die bronne en mannekrag wat dit kan wanneer dit kan. Die program soek ook op ’n gegewe tyd na ’n beperkte reeks frekwensies.

In 2000 het die geoloog en paleontoloog Peter Ward en die astrobioloog Donald Brownlee ’n boek gepubliseer met die naam "Rare Earth: Why Complex Life is Uncommon in the Universe". Daarin bespreek hulle die Seldsame Aarde-hipotese en beweer hulle aardagtige lewe is seldsaam in die heelal, terwyl mikrobiese lewe algemeen voorkom. Ward en Brownlee erken daar kan evolusie op ander planete voorkom wat nie gebaseer is op lewensnoodsaaklike aardse eienskappe (soos DNS en koolstof) nie. Die moontlikheid van mikrobiese lewe in die ruimte is nie so omstrede onder wetenskaplikes nie, maar daar is nog geen direkte bewyse gevind dat dit wel bestaan nie. Daar is wel indirekte bewyse vir die bestaan van primitiewe lewe op Mars, maar die gevolgtrekkings wat van sulke bewyse afgelei moet word, is omstrede.

Die teoretiese fisikus Stephen Hawking het in 2010 gemaan dat die mens nie buiteaardese wesens moet probeer kontak nie. Hy het gewaarsku sulke wesens kan die Aarde plunder vir lewensbronne. Hy het gesê dit kan wees soos toe Columbus in Amerika geland het, wat tot nadeel gestrek het van die inheemse volke. Wetenskaplikes by Nasa en die Penn-staatsuniversiteit het in April 2011 ’n artikel gepubliseer waarin hulle die vraag behandel: Sal kontak met buiteaardse wesens voordelig of nadelig vir die mens wees? Daarin word positiewe, negatiewe en neutrale scenario's bespreek.

Op 17 April 2014 is die ontdekking aangekondig van die aardgrootte-eksoplaneet Kepler-186f, sowat 500 ligjare van die Aarde af. Dit is die eerste planeet met min of meer dieselfde radius as die Aarde wat in die bewoonbare sone van sy ster ontdek is en daar is ’n hipotese dat water op sy oppervlak voorkom.




</doc>
<doc id="93278" url="https://af.wikipedia.org/wiki?curid=93278" title="Klas 3-stoomlokomotief">
Klas 3-stoomlokomotief

Die Klas 3 is 'n tipe stoomlokomotief wat deur die Suid-Afrikaanse Spoorweë in die vorige eeu gebruik is. Die klas het drie subklasse.

Die klas was ontwerp deur D.A. Hendrie en gebou deur "North British Locomotive Company" in 1909 en 1910. Hulle moes steenkool trek op die boonste gedeelte van die KwaZulu-Natal hooflyn. Hulle was 'n verbetering op Klas 1 met 'n groter vuurkas wat 'n addisionele twee wiele vereis het. Die klas was by die NGR bekend as "Hendrie D" maar is in 1910 deur die SAS&H as Klas 3 geklassifiseer. Die klas was nie toegerus met 'n superverhitter nie en het 'n "D"-klep gebruik.

Nadat die klas met nuwe nommer 2-stoomketels toegerus is, is hulle geklassifiseer as Klas 3R. Die lokomotiewe is later slegs vir rangering in Bloemfontein en Kaapstad gebruik en teen 1970 was almal in Kaapstad gebruik waar hulle in 1974 uit diens gestel is.

Na 'n besoek aan Amerika deur Hendrie het die "American Locomotive Company" een eksperimentele lokomotief beskikbaar gestel vir gebruik in Suid-Afrika. In Amerika was die lokomotief bekend as "American D" en in Suid-Afrika het dit die bynaam van "Maude Allen" gehad. Die lokomotief was toegerus met Walschaerts-klepratwerk en 'n superverhitter, die eerste een in KwaZulu-Natal. Die lokomotief was geklassifiseer as Klas 3A en in 1935 uit diens gestel.

'n Behoefte het ontstaan vir nog Klas 3 lokomotiewe en die Hoofmeganiese ingenieur, D.A. Hendrie het die ontwerp verbeter. Die nuwe lokomotiewe is toegerus met superverhitters en suier kleppe. Om plek te maak vir die nuwe suiers is die treeplanke hoër gemaak. Tien van die lokomotiewe is afgelewer deur "North British Locomotive Company" in 1912 en is geklassifiseer as Klas 3B. Wanneer hulle stoomketels vervang was met die standaard nommer 2-stoomketel is hulle as Klas 3BR geklassifiseer.

Die lokomotiewe was aanvanklik op die boonste gedeelte van die KwaZulu-Natal se hooflyn gebruik, later in die Oos-Transvaal en oostelike Kaap totdat hulle eindelik in Kaapstad slegs rangeerwerk gedoen het. Hulle is ook in 1974 uit diens onttrek.


</doc>
<doc id="93279" url="https://af.wikipedia.org/wiki?curid=93279" title="Visumvereistes vir Suid-Afrikaanse burgers">
Visumvereistes vir Suid-Afrikaanse burgers

Visumvereistes vir Suid-Afrikaanse burgers is 'n administratiewe reisbeperking wat deur die owerhede van ander lande op die burgers van Suid-Afrika geplaas word. In 2014 het Suid-Afrikaanse burgers visum-vrye toegang, of visum met aankoms tot 97 lande en gebiede gehad. Dit plaas die Suid-Afrikaanse paspoort, in terme van toeganklikheid tot ander lande, 41ste in die wêreld.

Waar visum-vrye toegang wel beskikbaar is, is dit nie noodwendig 'n reg waarop iemand kan aandring nie, maar word op die diskresie van die grensbeamptes toegeken. Indien besoekers in nie-toeristiese aktiwiteite, soos onbetaalde werk betrokke raak, kan 'n visum of werkpermit vereis word.

Baie Afrika-lande vereis dat alle inkomende passasiers 'n onlangse Internasionale Sertifikaat van Inenting het, insluitend Angola, Benin, Burkina Faso, Kameroen, Sentraal-Afrikaanse Republiek, Tsjad, die Demokratiese Republiek van die Kongo, die Republiek van die Kongo, Ivoorkus, Ekwatoriaal-Guinee, Gaboen, Ghana, Guinee, Liberië, Mali, Mauritanië, Niger, Rwanda, São Tomé en Principe, Senegal, Sierra Leone, Uganda, Zambië. Sommige ander lande vereis inenting slegs indien die passasier afkomstig is van 'n besmette gebied.


</doc>
<doc id="93282" url="https://af.wikipedia.org/wiki?curid=93282" title="Botafogo Futebol Clube (João Pessoa)">
Botafogo Futebol Clube (João Pessoa)

Botafogo Futebol Clube is 'n Brasiliaanse sokkerklub in die stad João Pessoa. Botafogo is in 1931 gestig.



</doc>
<doc id="93285" url="https://af.wikipedia.org/wiki?curid=93285" title="Humanisme">
Humanisme

Humanisme is 'n filosofiese en etiese houding wat beklemtoon dat die waarde van die mens, individueel en gesamentlik, oor die algemeen verkies om kritiese denke en bewyse (rasionalisme, empirisme) bo gevestigde leer of geloof te stel. Dus is dit 'n mensgesentreerde benadering teenoor 'n Godgesentreerde benadering.



</doc>
<doc id="93286" url="https://af.wikipedia.org/wiki?curid=93286" title="Suid-Afrikaanse Klas 18E, Reeks 1">
Suid-Afrikaanse Klas 18E, Reeks 1

Die Suid-Afrikaanse Klas 18E, Reeks 1 van 2000 is 'n elektriese lokomotief wat deur die Suid-Afrikaanse Spoorweë en later Spoornet en Transnet Freight Rail gebruik is. Die lokomotief benodig 3 kV gelykstroom toevoer.

Die oorspronklike lokomotiewe is van 1976 tot 1985 deur Union Carriage & Wagon in Nigel, Transvaal, gebou met die elektriese toerusting verskaf deur General Electric Company (GEC). UCW het nie bounommers aan die lokomotiewe toegeken nie, maar die SAR-eenheidnommers vir hulle rekordhouding gebruik.


</doc>
<doc id="93287" url="https://af.wikipedia.org/wiki?curid=93287" title="Paleo-antropologie">
Paleo-antropologie

Paleo-antropologie is die studie van menslike of homoniedfossiele.



</doc>
<doc id="93288" url="https://af.wikipedia.org/wiki?curid=93288" title="Suid-Afrikaanse Klas 18E, Reeks 2">
Suid-Afrikaanse Klas 18E, Reeks 2

Die Suid-Afrikaanse Klas 18E, Reeks 2 van 2009 is 'n Suid-Afrikaanse elektriese lokomotief van die Transnet Freight Rail-era. In 2000 het Spoornet begin met 'n program om Klas 6E1, Reeks 6 tot 11 lokomotiewe te herbou na Klas 18E, Reeks 1-lokomotiewe. Die meeste van die Klas 6E1s wat voorheen geherklassifiseer of verander is na Klas 16E of Klas 17E is ook herbou na Reeks 1. Die herbou na Reeks 1-lokomotiewe is gestaak in 2009, met 446 eenhede voltooi.

Sedert laat 2009 is alle Klas 6E1-lokomotiewe wat vir Transnet Freight Rail en die Passasierspooragentskap van Suid-Afrika (PRASA) herbou is, as Klas 18E, Reeks 2 geklassifiseer. Hulle is herbou vanuit Klas 6E1, Reeks 2 tot 8 lokomotiewe.

Die Klas 6E1 herboue word in die volgende foto's geillustreer.


</doc>
<doc id="93289" url="https://af.wikipedia.org/wiki?curid=93289" title="Suid-Afrikaanse Klas 10E">
Suid-Afrikaanse Klas 10E

Die Suid-Afrikaanse Klas 10E van 1985 is 'n Suid-Afrikaanse elektriese lokomotief van die Suid-Afrikaanse Spoorweëera. In 1985 en 1986 het die Suid-Afrikaanse Spoorweë vyftig Klas 10E-elektriese lokomotiewe met 'n "Co-Co"-wieluitleg in hooflyndiens geplaas. 

Die 3 kV DC Klas 10E elektriese lokomotief is deur Toshiba van Japan ontwerp vir die Suid-Afrikaanse Spoorweë en gebou deur "Union Carriage & Wagon" (UCW) in Nigel, Transvaal. Toshiba het die elektriese toerusting verskaf terwyl UCW verantwoordelik was vir die meganiese komponente en montering van die lokomotief.

Vyftig lokomotiewe is deur UCW afgelewer in 1985 en 1986, genommer in die reeks 10-001 tot 10-050. UCW het nie bounommers toegeken aan die lokomotiewe wat hulle vir die SAR gebou het nie, maar het die SAR-loopnommers gebruik vir hul rekordhouding. 


</doc>
<doc id="93291" url="https://af.wikipedia.org/wiki?curid=93291" title="Pilanesberg">
Pilanesberg

Die Pilanesberg (voorheen Pilandsberg) is 'n berg in die Noordwes-provinsie van Suid-Afrika. Die berg is 'n antieke vulkaniese struktuur, rond in vorm, wat oprys bokant plat omliggende vlaktes. Dit word gevorm deur drie konsentriese ringe of rantheuwels, waarvan die buitenste 'n deursnee van ongeveer 24 km het.

Die Pilanesberg is 100 km noordwes van Pretoria geleë en sy grootste deel is ingesluit in 'n beskermde gebied bekend as die Pilanesbergwildreservaat. Die Elandsrivier vloei suid verby die Pilanesberg in 'n oostelike rigting. Daar is 'n aantal platinummyne reg op die rand van die kraterformasie geleë. Die naam "Pilanes" kom van 'n historiese Tswana-kaptein, genaamd Pilane.


</doc>
<doc id="93293" url="https://af.wikipedia.org/wiki?curid=93293" title="Klas 9-stoomlokomotief">
Klas 9-stoomlokomotief

Die Klas 9 is 'n tipe stoomlokomotief wat deur die Suid-Afrikaanse Spoorweë in die vorige eeu gebruik is. Daar was vyf lokomotiewe bestel in 1904 by "Vulcan Foundry" volgens die ontwerp van P.A. Hyde van die Sentraal-Suid-Afrikaanse Spoorweë. Die lokomotief was nie toegerus met 'n superverhitter nie, maar wel met Stephenson-klepratwerk.

Die Klas 9 was nuttig vir passasierswerk met 'n matige vrag, en het vir baie jare die pos/pakkettreine getrek vanaf Johannesburg oppad na Durban sover as Charlestown op die Transvaal-Natalgrens. Later het hulle hoofsaaklik passasierswerk op die hooflyne van Transvaal gedoen, met hul laaste werkslopies uit Pretoria op die Pietersburglyn in die 1920's. Hul is aan diens onttrek in 1926.


</doc>
<doc id="93294" url="https://af.wikipedia.org/wiki?curid=93294" title="Union Carriage &amp; Wagon">
Union Carriage &amp; Wagon

Union Carriage & Wagon (UCW) is 'n treinvervaardiger geleë in Nigel, Suid-Afrika. In 1964 het UCW hul eerste elektriese lokomotiewe aan die Suid-Afrikaanse Spoorweë gelewer, die Suid-Afrikaanse Klas 5E1, Series 2. Die Klas 5E1 was ook die eerste elektriese lokomotief wat in groot hoeveelhede in Suid-Afrika vervaardig is.

In 1974 het UCW die internasionale mark betree met bestellings wat uit Angola en Zambië ontvang is. 

Spoorwaens vir die Gautrein is by UCW se aanleg in Nigel gemonteer, onder 'n vennootskapsooreenkoms met Bombardier Transportation.



</doc>
<doc id="93295" url="https://af.wikipedia.org/wiki?curid=93295" title="Robert Browning">
Robert Browning

Robert Browning (7 Mei 1812 – 12 Desember 1889) was 'n Engelse digter en toneelskrywer wie se meesterskap van versdrama, veral dramatiese monoloë, hom een van die voorste Victoriaanse digters gemaak het. Werke soos "The Ring and the Book" en "Home Thoughts from Abroad" het uit sy pen verskyn. Hy was met die digter Elizabeth Barrett Browning getroud.

Waarskynlik vroeg in 1853, in Florence, het Browning begin werk aan die gedigte wat in 1855 die twee bundels van "Men and Women" sou uitmaak, waarvoor hy goed bekend sou word, maar wat tydens publikasie betreklik min impak gehad het.

Toe sy vrou Elizabeth in 1861 te sterwe kom, het Robert die volgende jaar na Londen teruggekeer met sy seun Pen, wat toe reeds 12 jaar oud was, en ingetrek by 17 Warwick Crescent, Maida Vale. Dit was eers toe hy na Engeland teruggekeer het, en deel van die Londense literêre gemeenskap geword het — en ten spyte van gereelde besoeke aan Italië (maar nooit weer aan Florence nie) — dat sy reputasie begin opbloei het.

In 1868, na vyf jaar se werk, het hy die lang blankversgedig, "The Ring and the Book", voltooi en gepubliseer. Dit is gebaseer op 'n verwikkelde moordsaak in Rome van die 1690's, en is in twaalf boekdele onderverdeel, effektief tien omvangryke dramatiese monoloë wat voorgedra word deur die verskillende karakters in die storie, wat hulle indiwiduele perspektiewe op gebeure uitwys, afgerond deur 'n inleiding en gevolgtrekking deur Browning self. Met meer as twintig duisend lyne is "The Ring and the Book" baie lank, selfs gemeet teen Browning se eie standaarde, en sou dit die digter se mees ambisieuse en wellig sy grootste werk wees; dit is al gehuldig as 'n "tour de force" in versdrama. Die gedig wat in vier bundels verskyn het, elk met sy eie publikasiedatum van November 1868 tot Februarie 1869, was 'n kommersiële en kritiese sukses, en het eindelik aan Browning die roem besorg wat hom vir bykans veertig jaar ontglip het. Die Robert Browning Society is in 1881 gestig en sy werk is erken as na regte behorend tot die Britse literêre kanon.

In die oorblywende jare van sy lewe het Browning uitgebreide reise onderneem. Na 'n reeks lang gedigte wat in die vroeë 1870's gepubliseer is, waarvan "Balaustion's Adventure" en "Red Cotton Night-Cap Country" die beste ontvangs geniet het, het die bundel "Pacchiarotto, and How He Worked in Distemper" 'n aanval op Browning se kritici ingesluit, veral Alfred Austin, wat later 'n Britse laureaatdigter sou word. Volgens sekere verslae was Browning romanties betrokke by Louisa, Lady Ashburton, maar het hy haar huweliksaanbod van die hand gewys, en nie weer getrou nie. In 1878, het hy Italië vir die eerste keer in sewentien jaar besoek sedert Elizabeth se dood, en by verskillende geleenthede daarheen teruggekeer. In 1887 het Browning die vername werk van sy latere jare gelewer, "Parleyings with Certain People of Importance in Their Day". Dit het oplaas die digter weergegee waar hy in sy eie spraak en stem sou meedoen aan 'n reeks tweegesprekke met langvergete figure van literêre, artistieke en filosofiese geskiedenis. Die Victoriaanse publiek is egter onkant gevang hierdeur, en Browning het teruggekeer na die kort en bondige liriek van sy laaste bundel, "Asolando" (1889), wat op die dag van sy dood gepubliseer is.

Browning is oorlede in sy seun se woning "Ca' Rezzonico" in Venesië op 12 Desember 1889. Hy is begrawe in Poets' Corner in Westminster-abdy, en sy graf is nou direk langs dié van Alfred Tennyson.

Browning het baie toekennings ontvang. Hy is 'n LL.D. van Edinburgh toegeken, asook lewenslange goewerneurskap van Londen Universiteit, en is die Lord Rektorskap van Glasgow aangebied. Hy het egter enige aanbieding weggewys wat publieke redenaarskap sou behels.

Browning is gewild vir sy korter gedigte soos "Porphyria's Lover", "My Last Duchess", "Rabbi Ben Ezra", "How They Brought the Good News from Ghent to Aix", en "The Pied Piper of Hamelin".

Sy roem berus vandag hoofsaaklik op sy dramatiese monoloë, waarin die woorde nie net die milieu en aksie oordra nie, maar ook baie onthul van die spreker se karakter. Anders as by 'n alleenspraak, lê die betekenis in 'n dramatiese monoloog van Browning nie by wat die spreker direk onthul nie, maar wat hy per abuis "weggee" omtrent homself in die proses van rasionalisering van sy vorige dade, of die "spesiale pleit" van sy saak by 'n stille aanhoorder van die gedig.

"The Ring and the Book" is 'n gedig van epiese lengte waarin hy die weë van God jeens die mensdom regverdig (d.i. theodisee) deur twaalf uitgebreide blankvers-monoloë wat gelewer word deur die hooffigure in 'n moordverhoor. Hierdie monoloë het latere digters grootliks beïnvloed, insluitend T.S. Eliot en Ezra Pound. Die werk was 'n topverkoper op sy dag, maar 'n latere kritikus, Anthony Burgess, het geskerts, "Ons wil almal graag van Browning hou, maar vind dit baie moeilik."

Poësie:

Toneel:

Vertaling:


</doc>
<doc id="93296" url="https://af.wikipedia.org/wiki?curid=93296" title="Vasco Núñez de Balboa">
Vasco Núñez de Balboa

Vasco Núñez de Balboa (Jerez de los Caballeros (Spanje), 1475 – Acla (Panama), 21 Januarie 1519) was 'n Spaanse conquistador, stigter van die kolonie te Darién in die huidige Panama en die stigter van die eerste Spaanse stad op die Amerikaanse kontinent. Hy was ook die leier van die eerste ekspedisie wat die Stille Oseaan vanuit die weste bereik het.

Balboa vaar in 1500 met Rodrigo de Bastidas na die Nuwe Wêreld. Op hierdie ekspedisie is die kus van Colombia en Panama verken. Daarna vestig hy hom as 'n planter op Hispaniola. Hy raak egter diep in die skuld, en vlug in 1510 as verstekeling aan boord van 'n skip van Martín Fernández de Enciso, wat gestuur is om die jong kolonie San Sebastián by die Golf van Urabá (in Colombia) te ondersteun. Die kolonie was egter al opgegee, en bowendien raak die voorraad in 'n skipbreuk verlore. Balboa lei 'n opstand teen Enciso, neem die leiding oor, en stig 'n nuwe kolonie, genaamd Darién, aan die westelike oewer van die golf.

Balboa word die "de facto" leier van die kolonie, nadat die gesag van sowel Enciso as Diego de Nicuesa, wat later as goewerneur na Darién gestuur is, verwerp word. Die kolonie sluit vrede met die Indiane wat daartoe bereid was, en onderwerp die res, waartydens groot hoeveelhede oorlogsbuit geneem is.

Balboa hoor van 'n groot see wat aan die oorkant van die berge sou lê, asook 'n ryk land verder suid (die Inkaryk in Peru). In September 1513 vaar hy na San Blas en steek Panama oor. Hy bereik die Stille Oseaan en neem dit summier (saam met elke kus wat daaraan grens) vir Spanje in besit. Hy noem dit "Mar del Sur" (Suidsee), omdat hy die oseaan vanaf die punt slegs na die suide kon sien. In Januarie 1514 keer hy na Darién terug.

Daar kry hy te make met Pedrarias de Ávila, wat as goewerneur na Darién gestuur is. Hoewel Balboa nie openlik teen Ávila gekant was nie, was daar 'n duidelike spanning tussen die twee manne.

Balboa steek weer Panama oor, en bou skepe aan die Pasifiese kus. Ávila was egter jaloers op Balboa se gewildheid, en was bang dat hy 'n onafhanklike regering aan die suidkus wil vorm. Hy laat Balboa arresteer op verdenking van verraad, en op 21 Januarie 1519 word Balboa onthoof.

Die kolonie in Darién sou spoedig weer verval. Die meeste inwoners trek na 'n nuwe kolonie wat Ávila aan die Pasifiese kus gestig het, en in 1524 word die kolonie deur Indiane verwoes en vervolgens verlate agtergelaat.

Panama het die veroweraar vereer deur 'n ridderorde, die "Orde van Vasco Núñez de Balboa" na hom te vernoem.



</doc>
<doc id="93297" url="https://af.wikipedia.org/wiki?curid=93297" title="Klas 11-stoomlokomotief">
Klas 11-stoomlokomotief

Die Klas 11 is 'n tipe stoomlokomotief wat deur die Suid-Afrikaanse Spoorweë in die vorige eeu gebruik is. Die lokomotiewe is ontwerp deur P.A. Hyde om diens te verrig op die goederelyne van die Witwatersrand. Hyde het op daardie stadium vir die Sentraal-Suid-Afrikaanse Spoorweë gewerk. Ses-en-dertig lokomotiewe is afgelewer deur die "North British Locomotive Company" in 1904. Hulle was toegerus met Walschaerts-klepratwerk en superverhitters. Ongelukkig was die lokomotiewe baie swaar en moes vir 'n jaar lank wag vir brûe en spoorlyne om versterk te word alvorens hulle in diens gestel is. Hulle het aanvanklik op die Germiston - Witbanktrajek gewerk, maar hulle is in die 1940's oorgeplaas na Kimberley en Port Elizabeth totdat hulle uit diens onttrek is in 1975.


</doc>
<doc id="93298" url="https://af.wikipedia.org/wiki?curid=93298" title="Klas 4-stoomlokomotief">
Klas 4-stoomlokomotief

Die Klas 4 is 'n tipe stoomlokomotief wat deur die Suid-Afrikaanse Spoorweë in die vorige eeu gebruik is. Die klas het twee subklasse.

Hierdie klas is 'n "Kaapse Regeringspoorweë" (CGR)-lokomotief en ontwerp deur H.M. Beatty in 1911. Die eerste twee lokomotiewe was toegerus met Stephenson-klepratwerk en "D"-kleppe en was nie met superverhitters toegerus nie. Hulle het hoofsaaklik op die Kaapse hooflyn diens gedoen en was uit diens gestel in 1938.

Tien lokomotiewe is bestel by "North British Locomotive Company" in 1913 en 1914. Hulle was toegerus met superverhitters, Walschaerts-klepratwerk en geklassifiseer as "Klas 4A". Vir die eerste tien jaar het hulle op die Kaapstad-Mafekinghooflyn diens gedoen en daarna is hulle oorgeplaas na die Witwatersrand waar hulle vir vele rolle aangewend is, veral op die Zeerust, Volksrust en Breytentrajekte.

Wanneer Klas 4A toegerus word met Nommer-2 stoomketels word hulle as Klas 4AR herklassifiseer. Die laaste van die klas het rangeerdiens gedoen in die Wes-Rand en is uit diens onttrek in 1974.


</doc>
<doc id="93300" url="https://af.wikipedia.org/wiki?curid=93300" title="Treeplank">
Treeplank

'n Treeplank is 'n smal trap onder die deure aan die sykante van 'n voertuig. Treeplanke help mense om in en uit groter voertuie te klim. Dit is tipies van ouer karre, wat 'n groter grondvryhoogte as moderne karre het. Dit word ook algemeen met hoër voertuie, soos bakkies en sportnutsvoertuie gebruik. Soms word dit as 'n mode-item aan motors wat dit die regtig nodig het nie gemonteer. Die eerste treeplanke is so vroeg as die 17de eeu aan waens en koetse geheg.

Daar kan ook op treeplanke gestaan word terwyl die voertuig beweeg, hoewel dit nie daarvoor bedoel is nie. Treeplanke is nie-opvoubaar en word van 'n sterk stewige materiaal wat 'n relatief groot gewig kan dra vervaardig. Dit verhoog egter die gewig en windweerstand van die motor, wat tot hoër brandstofverbruik lei.

By stoomlokomotiewe is daar gewoonlik 'n treeplank voor die kajuit, aan weerskante van die lokomotief wat bo-oor die wiele strek. Daar word ook 'n handreling aan die bokant van die lokomotief geinstalleer sodat die personeel veilige toegang kan kry na die toerusting buite op die lokomotief terwyl dit ry. Die treeplank word ook gebruik wanneer die lokomotief skoongemaak word of tydens roetine instandhoudings werk.



</doc>
<doc id="93301" url="https://af.wikipedia.org/wiki?curid=93301" title="Kepler-186f">
Kepler-186f

Kepler-186f is ’n eksoplaneet wat om die rooidwergster Kepler-186 wentel. Dit is sowat 500 ligjare van die Aarde af en is die eerste eksoplaneet met ’n radius min of meer dié van die Aarde wat in die bewoonbare sone van ’n ander ster gevind is. Nasa se Kepler-ruimteteleskoop het dit bespeur met die oorgangsmetode, saam met vier ander planete wat nader aan die ster voorkom – hulle is almal effens groter as die Aarde. Dit is op 17 April 2014 aangekondig en daarna in die tydskrif Science gepubliseer.

Kepler-186f wentel elke 129,9 dae om ’n ster met sowat 4% van die Son se ligsterkte. Dit kom voor aan die buitenste rand van die bewoonbare sone, soortgelyk aan die posisie van Mars in die Sonnestelsel. Die enigste fisiese eienskap wat direk afgelei kan word van die waarnemings, is die radius van 1,11 keer dié van die Aarde. Dit is dus sowat 11% groter. Dit beteken die totale oppervlakte van Kepler-186f is sowat 23% groter en die volume sowat 37% groter as die aarde s'n.

Die moederster het vier ander planete, maar hulle is te na aan die ster om vloeibare water te hê. Kepler-186f se ligging verder weg van die ster beteken nie noodwendig dit is bewoonbaar nie; dit hang ook af van sy atmosfeer, wat onbekend is.





</doc>
<doc id="93303" url="https://af.wikipedia.org/wiki?curid=93303" title="Areopagos">
Areopagos

Die Areopagos, of Areopagus, afgelei van Areios Pagos (Ἄρειος Πάγος) is die "Rots van Ares", noordwes van die Akropolis, wat in klassieke tye gedien het as die hoë appèlhof vir kriminele en siviele sake in Athene. Ares sou hier, in 'n tipiese voorbeeld van 'n aetiologiese mite, deur die gode verhoor word vir die moord op Poseidon se seun Alirrothios. 

Die oorsprong van die naam is onduidelik. In Grieks beteken "pagos" groot rots, maar Areios kon afgelei wees van Ares of van die Eriniërs, aangesien 'n tempel gewy aan die Eriniërs aan die voet van die heuwel opgerig is, waar moordenaars by tye toevlug gevind het om van die gevolge van hul dade te ontkom. Later, het die Romeine na die rotsagtige heuwel verwys as "Marsheuwel", vernoem na Mars, die Romeinse god van oorlog. Die basiliek van Dionysios Areopagites is ook naby die Areopagos opgerig.

In voorklassieke tye (voor die 5de eeu v.C.), was die Areopagos die raad van oues van die stad, soortgelyk aan die Romeinse Senaat. Soos die Senaat, was die lidmaatskap beperk tot diesulkes wat hoë publieke ampsdraers was, in hierdie geval archonte. In 594 v.C. het die Areopagos ingestem om hul gesag aan Solon af te staan vir hervorming. Hy het demokratiese hervormings ingestel, die lidmaatskap gerekonstrueer alvorens selfbeheer aan die organisasie herstel is.

In 462 v.C. het Ephialtes hervormings deurgevoer wat die Areopagos van bykans alle funksies onthef het behalwe dié van 'n moordtribunaal ten bate van die Heliaia.

In "Die Eumenides" van Aischulos (458 v.C.), was die Areopagos die verhoorplek van Orestes vir die moord op sy moeder (Klytaimnestra) en haar minnaar (Aigisthos). 

Phryne, die hetaira van 4de eeuse (v.C.) Griekeland wat beroemd was om haar skoonheid, het voor die Areopagos verskyn op aanklag van skending van die Geheimenisse van Eleusis. Later is die legende waarskynlik gefabriseer waarvolgens sy haar mantel laat val het, en die regters tot so 'n mate met haar wonderskone figuur beïndruk het dat sy summier vrygespreek is.

In 'n ongewone verwikkeling, het die Areopagos 'n nuwe funksie verkry in die 4de eeu v.C., naamlik korrupsie-ondersoeke, alhoewel die vervolgingsbevoegdheid net vir die Ekklesia beskore was.
Die Areopagos, soos meeste stadstaat-instellings, het in Romeinse tye steeds gefunksioneer, en dit was vanaf hierdie standplaas, en deur staat te maak op die potensiële belang van die Atheense altaar aan die Onbekende god, dat die Apostel Paulus sy beroemde toespraak gelewer het, ""Hom dan wat julle vereer sonder om Hom te ken, verkondig ek aan julle. Die God wat die wêreld gemaak het en alles wat daarin is, Hy wat Here van hemel en aarde is, woon nie in tempels met hande gemaak nie."" (kyk Handelinge 17:23-24)

Die term "Areopagos" verwys ook na die juridiese liggaam van aristokratiese oorsprong waaruit die appèlhof van moderne Griekeland baie later saamgestel sou word.





</doc>
<doc id="93305" url="https://af.wikipedia.org/wiki?curid=93305" title="Stanislav Petrov">
Stanislav Petrov

Stanislav Evgrafovitsj Petrov (Russies: "Станислав Евграфович Петров"; * 7 September 1939 in Wladiwostok, Sowjetunie; † 19 Mei 2017 in Frjasino, Rusland) was 'n afgetrede luitenant-kolonel van die Sowjet-krygsmagte wat op 26 September 1983 'n moontlike kernoorlog voorkom het. Die Sowjetunie se Oko-waarskuwingstelsel het die dag aangedui dat die Verenigde State vyf interkontinentale missiele in die rigting van die Sowjetunie gevuur het. Petrov was ten tye van die voorval die wagkommandant in Moskou se Serpukhov-15-bunker. Hy rapporteer die voorval as 'n vals alarm. As hy dit as 'n aanval aan sy meerderes vermeld het, sou die USSR moontlik 'n volskaalse kernbomaanval teen die VSA en sy bondgenote geloods het.
Die voorval vind plaas op 'n tydstip wat die Koue Oorlog 'n hoogtepunt bereik het, na die afskiet van Korean Air-vlug 007 drie weke vroeër. Petrov het gedag dis vreemd dat die VSA 'n kernoorlog met net vyf missiele sou begin, en besluit teen sy bevele om dit direk aan sy meerderes te rapporteer. Latere ondersoek toon dat dit inderdaad 'n vals alarm was. Een van die Oko-satelliete het 'n refleksie van sonlig op hoë wolke geregistreer.

Petrov is oor die voorval ondervra, maar is nie daarvoor gestraf of beloon nie. Op 17 Januarie 2013 is die Dresden-prys aan hom toegeken vir sy rol om die Derde Wêreldoorlog te voorkom.


</doc>
<doc id="93306" url="https://af.wikipedia.org/wiki?curid=93306" title="Klas 5-stoomlokomotief">
Klas 5-stoomlokomotief

Die Klas 5 is 'n tipe stoomlokomotief wat deur die Suid-Afrikaanse Spoorweë in die vorige eeu gebruik is. Die klas het vier subklasse. Hierdie klas staan bekend as die "Karoo's".

Hierdie klas is 'n Kaapse Regeringspoorweë (CGR)-lokomotief, ontwerp deur H.M. Beatty en gebou deur "Kitson and Company" in 1903. Die eerste twee lokomotiewe was toegerus met Stephenson skakels en was nie met superverhitters toegerus nie. Die stoomketel moes spesiaal aangepas word om voorsiening te maak vir die groot dryfwiele. Die klas is in 1940 uit diens onttrek.

Gedurende 1904 is nog vier lokomotiewe afgelewer deur Beyer, Peacock and Company. Hulle was soortgelyk aan Klas 5A, maar is geklassifiseer as Klas 5B.

Klas 5B-lokomotiewe wat nuwe stoomketels benodig het, is toegerus met die standaard nommer 1 stoomketel en hergeklassifiseer as Klas 5BR.

Die hoof-meganiese ingenieur A.G. Watson het ook Klasse 5B en 5BR toegerus met klepsilinders maar nie hulle klassifikasie verander nie. Voorbeelde van die klas het diens gedoen in die Kaap en was bekend in die Strand en Stellenbosch.

Vier lokomotiewe met groter stoomketels wat effens hoër geïnstalleer was, is afgelewer deur "Vulcan Foundry" in 1912 en geklassifiseer as Klas 5. Hulle was ook bekend as die "Verbeterde Karoo's". Slegs een lokomotief se stoomketel is later vervang en hergeklassifiseer as Klas 5R. Die res van Klas 5 is uit diens gestel in 1942 en Klas 5R het toe diens gedoen in die Strand en Stellenbosch. Later is die lokomotief oorgeplaas na Germiston waar dit diens gedoen het tot in 1969 waarna dit uit diens gestel is.


</doc>
<doc id="93307" url="https://af.wikipedia.org/wiki?curid=93307" title="Areopagosrede">
Areopagosrede

Die Areopagosrede verwys na 'n preek wat deur die apostel Paulus in Athene gelewer is, by die Areopagos, en wat in Handelinge 17:16-34 beskrywe word. Die Areopagospreek is een van die mees dramatiese en mees volledige van die toesprake in die sendingloopbaan van Paulus van Tarsus, en volg op 'n korter toespraak in Lystra (kyk Handelinge 14:15-17).

Die aanleiding vir die preek was dat Paulus verontwaardig gevoel het by aanskoue van Athene wat vol afgodsdiens was, en dan die sinagoge en markplek besoek het om te preek oor die opstanding van Jesus. Sekere Grieke het hom na 'n ontmoeting by die Areopagos geneem, die hoë appèlhof in Athene, om sy standpunt te verduidelik. Areopagos het letterlik "rots van Ares" beteken, en was in die midde van tempels, kultuurgeriewe, en die appèlhof geleë. Dit was teen die wet om 'n vreemde godheid in Athene te verkondig, en daarom was Paulus se preek in werklikheid 'n kombinasie van 'n "gastoespraak" en 'n verhoor.

Die preek het vyf hoofsake aangeraak:

Hierdie preek illustreer die vertrekpunte van die pogings om die aard van Christus te verklaar en is 'n vroeë stap op die ontwikkelingspad van Christologie. 

Paulus begin sy rede deur te beklemtoon dat dit nodig is om God te ken, eerder as om die onbekende te aanbid:

"Want terwyl ek rondgegaan en julle heiligdomme aanskou het, het ek ook 'n altaar gevind waarop geskrywe is: AAN 'N ONBEKENDE GOD. Hom dan wat julle vereer sonder om Hom te ken, verkondig ek aan julle."
Paulus het dan konsepte verduidelik soos die opstanding van die dooies en verlossing, in effek 'n voorspel tot die toekomstige debat van Christologie.

Volgens Handelinge van die Apostels het enige van die aanhoorders na die preek navolgers van Paulus geword. Dit het 'n vrou met die naam Damaris, en Dionysius, 'n raadslid van die Areopagos ingesluit. Laasgenoemde is al aan Dionysius die Areopagiet gelyk gestel, maar dit mag op historiese verwarring berus. 

In die 20ste eeu, het Pous Johannes Paulus II die moderne media geskilder as die "Nuwe Areopagos", waar Christenidees opnuut verduidelik en verdedig moet word, teen ongeloof en afgode van goud en silwer.


</doc>
<doc id="93309" url="https://af.wikipedia.org/wiki?curid=93309" title="Astrobiologie">
Astrobiologie

Astrobiologie is die studie van die oorsprong, evolusie, verspreiding en toekoms van lewe in die heelal: aardse sowel as buiteaardse lewe. Dit omsluit die soeke na bewoonbare omgewings in die Sonnestelsel en op eksoplanete (planete buite die Sonnestelsel), en na bewyse van prebiotiese chemie; laboratorium- en veldnavorsing oor die oorsprong en vroeë evolusie van lewe op Aarde; en studies oor die moontlike aanpassing van lewe by uitdagings op Aarde en in die buitenste ruim. Dit ondersoek die kwessie of lewe buite die Aarde bestaan en hoe die mens dit kan opspoor as dit wel bestaan. Die term eksobiologie is soortgelyk, maar meer spesifiek – dit handel oor die soeke na lewe buite die Aarde en die uitwerking van buiteaardse omgewings op lewende organismes.

Astrobiologie maak gebruik van fisika, chemie, sterrekunde, biologie, ekologie, planetêre wetenskap, geografie en geologie om die moontlikheid van lewe in ander wêrelde te ondersoek en biosfere te help identifiseer wat moontlik anders as die biosfeer op Aarde is. Dit gaan ook oor die ontleding van bestaande wetenskaplike data; meer gedetailleerde en betroubare data van ander dele van die heelal kan die basis uitdaag van fisika, chemie en biologie – die hoekstene van astrobiologie self. Hoewel bespiegelings soms gebruik word om dinge in die regte verband te bring, het astrobiologie hoofsaaklik te doen met hipoteses wat stewig binne bestaande wetenskaplike teorieë pas.

Die enigste bekende lewe bestaan op Aarde. Onlangse wetenskaplike navorsing het egter basiese aannames oor die moontlikheid van lewe in die heelal verander en die raming van die getal bewoonbare sones om ander sterre laat styg. Saam met die ontdekking van honderde eksoplanete en nuwe insig in die ekstreme habitats hier op Aarde, dui dit daarop dat daar nog baie bewoonbare plekke in die heelal kan wees. Op 4 November 2013 het sterrekundiges op grond van data van die Kepler-ruimtesending berig daar kan tot 40 miljard aardgrootte planete in die bewoonbare sone van sonagtige sterre en rooidwerge in die Melkweg wees – van hulle kan 11 miljard om sonagtige sterre voorkom. Die naaste sodanige planeet kan volgens die wetenskaplikes minder as 12  ligjare van die Aarde af wees.

Daar is al voorgestel dat virusse moontlik op ander planete aangetref kan word. Pogings om huidige of voormalige lewe op Mars te ontdek is ’n aktiewe navorsingsterrein. Op 24 Januarie 2014 het Nasa aangekondig huidige studies op die planeet deur die verkenningstuie Curiosity en Opportunity sal nou soek na bewyse van antieke lewe. Die soeke na bewyse van bewoonbaarheid, tafonomie (verwant aan fossiele) en organiese koolstof op Mars is nou ’n primêre mikpunt van Nasa.



</doc>
<doc id="93311" url="https://af.wikipedia.org/wiki?curid=93311" title="Heilige">
Heilige

Heilige is 'n titel wat in die Christendom toegeken word aan oorlede persone wat besonder regskape en gelowig gelewe het. In die geloofsbelydenis van Nicea word die hele Christendom as die "gemeenskap van die heiliges" aangedui. Die belang wat aan heiliges geheg word verskil baie tussen die verskillende kerkgenootskappe. In die kuns word heiliges dikwels afgebeeld met 'n stralekrans om hulle kop.

In die eerste eeue van die Christendom is slegs martelare as heiliges vereer. Later in die vroeë Middeleeue is ook kerkvaders, hermiete en belangrike biskoppe heiliges genoem.

Die gelowiges het aangeneem dat aangesien hulle in die hemel is hulle God dus kan beïnvloed. Sodanige beïnvloeding word onmoontlik geag in die moderne teologie omdat God "volmaak" is. Die volk het egter behoefte gehad aan 'n meer tasbare heiligheid en sodoende het lokale heiliges ontstaan. Aangesien die kerk nie die devosies van heiliges vasgestel het nie was die verering van 'n heilige veral 'n lokale fenomeen.
In die laat Middeleeue het die Rooms-Katolieke Kerk heiligverklaring sentraal vasgestel met streng reëls. Die soort reëling was nodig omdat fiktiewe persone en self diere as heiliges vereer is. Een voorbeeld is die windhond Guinefort van Boergondië wat in Frankryk tot in die 20ste eeu as heilige vereer is.

'n Heilige in die Roomse en Ortodokse Kerk is iemand wat besonder regskape en gelowig gelewe het en waarvan aangeneem word dat hulle die lewe op Aarde kan beïnvloed. Die beïnvloeding geskied volgens die Roomse Kerk deur voorspraak by God en nie deur direkte ingreep.

Heiligheid word nie voorbehou vir persone wat heilige verklaar is nie, almal wat in die hemel is, is heilig. Slegs persone wat offisieel deur die Vatikaan heilig verklaar is mag vereer word. Heiligverklaring word slegs postuum gedoen en slegs deur die pous.

Vir heiligverklaring word vereis dat twee erkende wonderwerke aan die oorledene toegeskryf word. Soms word 'n spontaan gegroeide kultus ook erken (Confirmatio Cultis). As voorbeeld hiervan is die heilige Liduina van Schiedam in die 19de eeu heilig verklaar hoewel haar kultus reeds in 1422 kort na haar dood begin het.

In die "Martyrologium Romanum" is al die erkende heiliges en saliges van die Roomse Kerk opgeteken met 'n kort lewensbeskrywing. Vaak word vaak groot handel gedryf in aandenkings van heiliges, veral in die bedevaart sentra soos Santiago de Compostella, Fatima en Lourdes.

Daar was in die geskiedenis vaak politieke druk op die Vatikaan om persone heilig te verklaar. Veral adellikes wil graag hulle voorvaders heilig laat verklaar. Die Franse koning Lodewyk die Heilige word nog steeds as heilige vereer. Karel die Grote is deur Teenpous Paschalis III heilig verklaar maar word slegs in Aken vereer. Ook Tsaar Nicolaas II van Rusland is deur die Ortodokse Kerk heilig verklaar. In die Oosters Ortodokse kerke word persone deur die Koptiese pous van Alexandrië heilig verklaar na goedkeuring van 'n Heilige Sinode. Die kandidaat moet minstens 50 jaar oorlede wees.

Luther en Calvyn verwerp die gedagte dat oorlede Christene vereer mag word. Dit strook nie met die "volmaaktheid" van God en neem die aandag af van die verering van die Opperwese. Volgens die protestantisme is die verering van relieke en heiligbeelde afgodediens. Aan die begin van die Reformasie het Protestante Roomse Kerke geplunder en relieke en heiligebeelde verwoes. Dit word dikwels die "Beeldestorm" genoem. Ongelukkig is heelwat kunswerke hierdeur vernietig. Die moderne wetenskap se kennis van die onveranderlikheid van die natuurwette het die geloof in wonders (wat dikwels met heiliges geassosieer word) ondermyn.
Die protestante kerke erken wel die "gemeenskap van die heiliges" soos dit in die geloofsbelydenis van Nicea genoem word.


</doc>
<doc id="93312" url="https://af.wikipedia.org/wiki?curid=93312" title="Vlag van Jordanië">
Vlag van Jordanië

Die nasionale vlag van Jordanië is op 18 April 1928 amptelik in gebruik geneem. Die vlag vertoon drie horisontale bane in swart, wit en groen met ’n rooi driehoek aan die vlagpaalkant waarin ’n wit sewepuntige ster is.

Rooi, wit, groen en swart is tradisioneel die Pan-Arabiese kleure. In die vlag van Jordanië stel die kleure die volgende voor: swart stel die Abbasidiese Kalifaat voor, wit stel die Omajjadiese Kalifaat voor, groen stel die Fatimidiese Kalifaat voor en rooi stel die Hasjemiete en die Arabiese Opstand voor. Die sewepuntige ster stel die sewe verse van die eerste "soera" in die Koran en die eenheid van die Arabiese volk voor. Sommiges is van mening dat die ster die sewe heuwels waarop Amman, die hoofstad, gebou is, voorstel.

Die kleurskema word hieronder gelys:



</doc>
<doc id="93315" url="https://af.wikipedia.org/wiki?curid=93315" title="Locomotion No 1">
Locomotion No 1

Locomotion No. 1 (aanvanklik "Active" genoem) is 'n eertydse Britse stoomlokomotief wat vir die "Stockton and Darlington Railway" gebou is. Die stoomlokomotief is in 1825 deur George en Robert Stephenson se maatskappy, "Robert Stephenson and Company" vervaardig. Dit is op 27 September tydens die opening van "Stockton & Darlington Railway" gebruik, en was derhalwe die eerste stoomlokomotief wat 'n passasierstrein op 'n spoor getrek het.

Op 1 Julie 1828 het die lokomotief se ketel by Aycliffe Lane-stasie ontplof, waartydens die bestuurder gesterf het. Soos die tegnologie gevorder het, het die ontwerp gou verouderd geraak. Locomotion No. 1 is herbou en was tot 1841 in diens, waarna dit deur 'n lokomotief met 'n stilstaande enjin vervang is.

Die lokomotief word tans in Darlington se "Railway Centre and Museum" uitgestal. Die Beamish Museum het 'n werkende replika van die lokomotief.



</doc>
<doc id="93316" url="https://af.wikipedia.org/wiki?curid=93316" title="Toyota Industries Shuttles">
Toyota Industries Shuttles

Toyota Jido Shokki (ook bekend as Toyota Industries Shuttles, afsonderlik van Toyota, wat herdoop is na "Toyota Verblitz") is 'n Japannese rugbyspan wat besit word deur Toyota Industries. Hulle is vir die eerste keer tot Japan se topliga, die Top League, bevorder in die 2010-11-seisoen. Hul tuisbasis is Kariya City. 

Die span se naam is afgelei van die Shuttles-onderdeel wat gebruik word in die "Non-Stop Shuttle Change Toyoda Automatic Loom, Tipe G" uitgevind deur Sakichi Toyoda, die stigter van Toyota Industries.


</doc>
<doc id="93317" url="https://af.wikipedia.org/wiki?curid=93317" title="Taliban">
Taliban

Taliban (Pasjtoe: طالبان) is die meervoud van "talib", wat student (van teologie) beteken. Dit is die aanduiding van 'n islamitiese guerrillabeweging in Afganistan en Pakistan. In beide lande beheer die Taliban groot bevolkingsgebiede. In Afganistan het die Taliban vir 'n tyd lank die mag in Kaboel en oor die grootste deel van die land besit, waartydens 'n emiraat uitgeroep is.

Die Taliban is in 1994 in die suide van Afganistan gevorm en is deur Pakistan en Saoedi-Arabië ondersteun. Ten tye van hul bewind is ekstreme Islamitiese wette, selfs meer ekstremisties as in die res van die Moslem-wêreld, instel. Baie van die kritiek teen hulle het vanaf Moslem-geledere gekom. Diewe se hande is byvoorbeeld afgekap sodat hulle nie weer kon steel nie. Ander misdadigers is vinnig en sonder 'n billike verhoor tereggestel. Mense wat geweier het om die wet te volg, is as nie-Moslems en vyande beskou. Mans moes vyf keer per dag 'n moskee besoek om te bid (nie-Moslems in Afganistan was nie hiertoe verplig nie). Die Taliban het ook mettertyd dwarsoor die wêreld vir hul uiters slegte behandeling van vroue berug geword.

Na die aanvalle op 11 September 2001 het die Verenigde State van Amerika die Taliban-regering verwyder omdat hulle geweier het om Osama bin Laden en 'n aantal belangrike al-Kaïda-lede in hegtenis te neem. Die Amerikaanse regering het beweer dat die mense vir die aanvalle verantwoordelik was, maar die Taliban het die VSA om bewyse gevra voordat hulle uitgelewer sou kon word.

Die Taliban veg tot vandag toe teen die regerings van Afganistan en Pakistan.


</doc>
<doc id="93318" url="https://af.wikipedia.org/wiki?curid=93318" title="Proteïensintese">
Proteïensintese

Proteïensintese is die proses waartydens nuwe proteïne in die selle vervaardig word om ensieme, hormone en nuwe selstrukture te vorm. Die proses bestaan uit twee stadiums, naamlik transkripsie en tanslasie. Transkripsie vind in die selkern plaas, en translasie vind in die sitoplasma, by die ribosome, plaas. Proteïene is komplekse molekule wat belangrike prosesse in selle beheer. Die boustene van proteïne is aminosure. Hierdie aminosure word uit vrydrywende nukleotiede in die selle opgebou. Nukleotiede is ook die boustene van DNS en RNS, die genetiese materiaal.

Transkripsie is die eerste stadium van proteïensintese en speel in die selkern af. Tydens transkripsie breek die waterstofbindings wat 'n bepaalde streek van die DNS-molekuul bymekaarhou. Om hierdie proses te verstaan, is dit belangrik om vertroud te wees met die struktuur van die DNS-molekuul. DNS is 'n dubbelheliks wat met 'n "gedraaide leer" vergelyk kan word. Die boustene van DNS is nukleotiede. Elke nukleotied bestaan uit een stikstofbasis, 'n fosfaatgedeelte en 'n suikergedeelte. Die suiker wat in DNS aangetref word, is deoksiribose. Die stikstofbasisse is adenien, timien, sitosien en guanien. Hierdie stikstofbasisse vorm die "sporte" van die DNS-leer. Wanneer die sporte van mekaar losgerits het (waterstofbindings gebreek het), vind komplementêre basisafparing van die stikstofbasisse plaas. Tydens komplementêre basisafparing bind vrydrywende nukleotiede in die kern met die basisse wat op die DNS-templaat aangetref word om 'n komplementêre string te vorm. Die komplementêre string rits weer los van die DNS en nuwe waterstofbindings ontstaan tussen die stikstofbasisse van die DNS om die oorspronklike dubbelheliks-vorm te herstel. Hierdie nuwe komplementêree string word die mRNS genoem. Die "m" staan vir "messanger" aangesien die mRNS die boodskap, of te wel "kode", van die DNS na die ribosoom (in die sitoplasma) sal oordra. Elke drietal van basisse op die mRNS word 'n kodon genoem. Let wel dat RNS slegs 'n enkelstringmolekuul is en nie 'n dubbelheliks soos DNS nie. RNS bevat ook nie die stikstofbasis "timien" nie, maar dit word met 'n nuwe basis, "urasiel" vervang. Die suikergedeelte in RNS word ribose genoem. 
Die mRNS beweeg deur die selektief deurlaatbare membraan van die selkern na die sitoplasma, waar dit met die ribosoom sal kontak maak vir translasie.

Translasie is die tweede stadium van proteïensintese, en speel in die sitoplasma (op die ribosome) af. 'n Nuwe soort RNS, naamlik tRNS, kom nou ter sprake. tRNS is die draers van die aminosure, en is nie 'n lang string soos die mRNS nie - in teendeel, elke tRNS bevat slegs drie stikstofbasisse en elke drietal van stikstofbasisse op die tRNS word 'n antikodon genoem. Komplementêre basisafparing kom nou weer ter sprake, wanneer elke kodon op die ribosoom met die gepaste antikodon afpaar: elke tRNS bring 'n spesifieke aminosuur (drietal van basisse) na die mRNS. Die tRNS word na elke afparing vrygestel om nog aminosure van die vrydrywende stikstofbasisse in die kern op te tel. Peptiedbindings vorm tussen die aminosure om 'n bepaalde proteïen te vorm. Die proteïen hang tydens translasie soos 'n string krale aan die antikodon, en met elke afparing word 'n nuwe "kraletjie" (aminosuur) tot die proteïen toegevoeg. Let op dat die proses van translasie by 'n beginkodon begin, en sal voortduur totdat 'n stopkodon bereik word.


</doc>
<doc id="93319" url="https://af.wikipedia.org/wiki?curid=93319" title="Suid-Afrikaanse Klas 19E">
Suid-Afrikaanse Klas 19E

Die Suid-Afrikaanse Klas 19E is 'n unieke Suid-Afrikaanse elektriese lokomotief van die Transnet Freight Rail-era. 
In 2009 het Transnet Freight Rail die eerste van 110 nuwe Klas 19E-lokomotiewe in diens geplaas op die "Coalink"-lyn van Ermelo na Richardsbaai. Dit is 'n enkelkajuit dubbelspanning 3 kV gelykstroom en 25 kV wisselstroom elektries met 'n Bo-Bo-wieluitleg.


</doc>
<doc id="93320" url="https://af.wikipedia.org/wiki?curid=93320" title="Suid-Afrikaanse Klas 20E">
Suid-Afrikaanse Klas 20E

Die Suid-Afrikaanse Klas 20E van 2013 is 'n Suid-Afrikaanse elektriese lokomotief van die Transnet Freight Rail-era.

In Augustus 2013 is die eerste van vyf-en-negentig Klas 20E-dubbelspanning elektriese lokomotiewe vir Transnet Freight Rail op sy onderstel laat sak in Changsha, China. Tien van dié lokomotiewe is deur die Zhuzhou Electric Locomotive Co., Ltd. in China gebou, en die res is/sal in Suid-Afrika gebou word.

Die eerste tien van 95 3 kV gs/25 kV ws dubbelspanning Klas 20E-elektriese lokomotiewe vir Transnet Freight Rail is in China gebou deur Zhuzhou Electric Locomotive Company, 'n filiaal van die China South Locomotive and Rolling Stock (CSR), China se voorste treinvervaardiger. Die eerste twee van hierdie lokomotiewe, no. 20-002 en 20-003, is by Durbanhawe afgelaai op 14 November 2013. 'n Verdere drie, no. 20-001, 20-004 en 20-005 het op 18 Desember 2013 in Suid-Afrika aangekom. 

Die kontrak dui op Zhuzhou se grootste enkele oorsese bestelling van elektriese lokomotiewe tot op hede. Die kontrak maak voorsiening vir die maatskappy om elektriese lokomotiefvervaardigingstegnologie na Suid-Afrika uit te voer, en dus 'n plaaslike produksieverhouding van meer as 60 persent te bereik. 
Die bekendstellingseremonie van die eerste lokomotief, no. 20-001, het op 20 Augustus 2013 by die fabriek in Changsha in Sentraal-China se Hunanprovinsie plaasgevind. Die oorblywende 85 lokomotiewe sal volgens beplanning in Suid-Afrika gebou word deur 'n konsortium bestaande uit CSR Zhuzhou en die Suid-Afrikaanse Swart Ekonomiese Bemagtigingsmaatskappy "Matsetse Basadi".

Die lokomotiefbakwerk bestaan uit 'n gesweisde eenheidsontwerp, gebou van staalplate en profieldele, met 'n druksterkte van 4,45 meganewton en 'n treksterkte van 4 meganewton. Die Klas 20E het 'n enkelkajuit met 'n loopgang in die middel van die lokomotief. Dit is toegerus met 'n draadlose datatransmissiestelsel wat die lokomotief se werkingstatus, foutdata en energieverbruikdata via GSM en Wi-Fi vir ontleding na 'n stasie stuur. Dit is ook toegerus met 'n astemperatuuralarmtoestel, brandalarmstelsel, kringtelevisiestelsel (CCTV), wielflenssmeertoestel en, as 'n personeelveiligheidsmaatreël, hoëspanningbeskermende sluittoestelle. Die WS-traksiemotors word beheer deur geïsoleerde-hek bipolêre transistors (IGBT).

Onder 25 kV WS/50Hz lynspanning is die elektriese stelsel ontwerp om teen 'n maksimum van 31 kV en 'n minimum van 17 kV te opereer, terwyl dit onder 3 kV GS ontwerp is om teen 'n maksimum van 4 kV en 'n minimum van 2 kV te werk.

Die Klas 20E-lokomotiewe het heropwekkende en reostatiese remme, 'n maksimum snelheid van 100 km/h, en is toegerus met lae-spoed beheer. Die eenhede het radiofrekwensieverspreide kragtegnologie, wat hulle ook in staat sal stel om in die middel van 'n lang trein te trek.

Ná plaaslike toetse, is die tien Chineesgeboude lokomotiewe in Maart 2014 in diens gestel op die nuwe mangaanertslyn tussen Sishen en Port Elizabeth via Kimberley, De Aar en Noupoort.

Twee Klas 20E-lokomotiewe, nommers 20-031 en 20-032, is gekies om gebruik te word op die Bloutrein en is in die gebruiklike blou kleurskema geverf. In Bloutreindiens (sedert vroeg in 2015) vervang hulle die voorheengebruikte Klas 18E op GS-lyne en die Klas 7E op WS-lyne landwyd.

Foto's van die tweede groep lokomotiewe wat afgelaai is van die drywende kraan "Indlovu" by die O-loods in Durbanhawe op 18 Desember 2013.


</doc>
<doc id="93321" url="https://af.wikipedia.org/wiki?curid=93321" title="Suid-Afrikaanse Klas 14E">
Suid-Afrikaanse Klas 14E

Die Suid-Afrikaanse Klas 14E van 1991 is 'n Suid-Afrikaanse elektriese lokomotief van die Spoornet-era.

In 1990 het Spoornet ontvangs geneem van drie prototipe Klas 14E dubbelspanning elektriese hooflynlokomotiewe met 'n Bo-Bo-wieluitleg. Dit was die eerste dubbelspanning 3 kV DC en 25 kV AC lokomotiewe op Suid-Afrikaanse spoorlyne toe dit in 1991 in diens geplaas is. Hulle is in 1994 gevolg deur tien plaaslikvervaardigde Klas 14E1-lokomotiewe.

In Januarie 1984 het die Suid-Afrikaanse Spoorweë (SAR) tenders ingewag vir ses prototipe Klas 14E lokomotiewe. Hierdie was bedoel om dubbelspanning 3 kV DC en 25 kV AC lokomotiewe te wees met selfstuur onderstelle en ten volle gesuspendeerde AC traksiemotors, met 'n 3800 kW kraglewering plus 400 kW om beskikbaar te wees vir die treindienste soos verwarming. Die maksimum snelheid moes ten minste 160 km/h wees met 'n maksimum asbelading van 22 ton. 
Slegs drie prototipe lokomotiewe is uiteindelik gebou en afgelewer in 1990. Die 3 kV DC/25 kV AC dubbelspanning Klas 14E-elektriese lokomotief is ontwerp deur die wat bestaan uit SA Ateliers de Constructions electriques de Charleroi (ACEC) van België, AEG-Telefunken en Siemens van Duitsland, Alstom-Atlantique van Frankryk, en Brown Boveri van Switserland. Hulle is deur Swiss Locomotive and Machine Works (SLM) in Winterthur (30 km van Zürich) gebou.

Die Klas 14E-lokomotiewe was in oranje, grys en rooi kleure geverf, uniek aan die klas. Die Spoornetembleem op die kante met "SPOORNET" onder die embleem gestileer, soos vertoon op die hooffoto, was net van toepassing op no. 14-002, waarskynlik tydens herstelwerk of 'n diens dieselfde tyd toe die rooi laer kante oranje geverf is met donkergrys vensterrame. Slegs no. 14-001 oorleef lank genoeg om die gesogte Bloutreinkleure in 2012 te ontvang.


</doc>
<doc id="93322" url="https://af.wikipedia.org/wiki?curid=93322" title="Ekstremofiel">
Ekstremofiel

’n Ekstremofiel (van die Latynse "extremus", "ekstreem", en die Griekse "philiā", "liefde") is ’n organisme wat floreer in fisies of geochemies ekstreme toestande wat skadelik vir die meeste lewensvorme op Aarde is. Daarteenoor word organismes wat in matige omgewings voorkom mesofiele of neutrofiele genoem.

In die 1980's en '90's het bioloë ontdek mikrobiese lewe het ’n besondere vermoë om by ekstreme toestande aan te pas – nisse wat buitengewoon warm, droog, koud of suur is en heeltemal onbewoonbaar is vir komplekse organismes. Sommige wetenskaplikes meen selfs lewe op Aarde het begin in hidrotermiese openinge diep onder die oseane se oppervlak. Volgens die astrofisikus dr. Steinn Sigurdsson "is daar lewensvatbare bakteriële spore op Aarde ontdek wat 40 miljoen jaar oud is – en ons weet hulle is uiters bestand teen bestraling".

Op 6 Februarie 2013 het wetenskaplikes aangekondig bakterieë is ontdek in die koue en donkerte van ’n meer sowat ’n kilometer onder die ys in Antarktika. Op 17 Maart 2013 het navorsers data bekend gemaak wat daarop dui mikrobiese lewensvorme floreer in die Marianetrog, die diepste plek op Aarde. Ander navorsers het soortgelyke studies bekend gemaak oor mikrobes aan die kus van die Noordwes-VSA wat voorkom in rotse tot 580 meter onder die seebodem onder 2 590 meter water. Volgens een van die navorsers "kan jy mikrobes oral aantref – hulle is uiters aanpasbaar by toestande en oorleef waar hulle ook al voorkom".

Die meeste bekende ekstremofiele is mikrobes. Die domein Archaea bevat bekende voorbeelde, maar ekstremofiele kom voor in verskeie en diverse genetiese linies van bakterieë en Archaea. Van laasgenoemde is ook mesofiele. Alle ekstremofiele is ook nie eensellig nie; hulle sluit in die Pompeji-wurm en Antarktiese kril.

Daar is baie soorte ekstremofiele wat oral op Aarde voorkom en genoem word na die soort omgewing waarin hulle aangetref word. Dié klassifikasie is nie eksklusief nie; baie ekstremofiele kom in meer as een kategorie voor en staan bekend as poliëkstremofiele. Organismes in rotse diep onder die Aarde se oppervlak, soos "Thermococcus barophilus", is byvoorbeeld termofiele én barofiele. Poliëkstremofiele is bekend daarvoor dat hulle in beide hoë en lae pH-vlakke kan oorleef.

Van die soorte ekstremofiele en die toestande waarin hulle voorkom, is:

Astrobiologie is die terrein wat verskynsels soos panspermia ondersoek, asook die verspreiding, aard en toekoms van lewe in die heelal. Mikrobiese ekoloë, sterrekundiges, geochemici, filosowe en verkenners werk saam in die soeke na lewe op ander planete. Astrobioloë is veral geïnteresseerd in die bestudering van ekstremofiele omdat van hulle sou kon oorleef in die toestande wat op ander planete voorkom.

So het Mars dalk streke in sy diep ysgrond onder die oppervlak waar endoliete sou kon oorleef. Die water onder die oppervlak van Jupiter se maan Europa kan ook dalk lewe huisves, veral in die hipotetiese hidrotermiese openinge op die oseaanbodem.



</doc>
<doc id="93324" url="https://af.wikipedia.org/wiki?curid=93324" title="Suid-Afrikaanse Klas 15E">
Suid-Afrikaanse Klas 15E

Die Suid-Afrikaanse Klas 15E van 2010 is 'n Suid-Afrikaanse elektriese lokomotief van die Transnet Freight Rail-era.

Die eerste van ses-en-sewentig Klas 15E swaarvrag elektriese lokomotiewe met 'n Co-Co wieluitleg is in 2010 deur Transnet Freight Rail in diens geplaas op die Sishen-Saldanha ysterertslyn.


</doc>
<doc id="93325" url="https://af.wikipedia.org/wiki?curid=93325" title="Kollege van kardinale">
Kollege van kardinale

Die Kollege van Kardinale ("Collegium Cardinalium") bestaan uit alle kardinale van die Rooms-Katolieke Kerk Die kollege vervul twee pligte in die Kerk:

Die kollege het geen uitvoerende mag nie, behalwe tydens 'n sedis vacatio. Selfs dan is die mag beperk tot die afhandeling van dringende sake en moet die besluite naderhand bekragtig word deur die nuwe pous. Die riglyne vir die magte van die kollege is neergelê in die Apostoliese konstitusie van Pous Johannes Paulus II met die naam "Universi Dominici Gregis".

Die grootte van die kollege is vir 'n lang tyd deur Pous Sixtus V in 1588 vasgestel op 70 kardinale. (volgens die oorlewering was dit die aantal van Jesus se onmiddellike dissipels) Pous Johannes XXIII was die eerste pous wat die aantal oorskry het, origens sonder om die dekreet van Sixtus te verander. By sy afsterwe in 1963 het die kollege 82 kardinale gehad. Pous Paulus VI het die huidige reglement ingestel. Tydens die konsistorie van 22 Februarie 1965 het hy 27 kardinale aangestel en die totale aantal het 100 oorskry. In sy motu proprio "Ingravescentem Aetatem" bepaal hy dat kardinale wat 80 jaar of ouer is geen stemreg in die konklaaf het nie. Hulle bly egter wel lid van die kollege van kardinale. Slegs 120 stemgeregtigde kardinale mag aan 'n konklaaf deelneem. Soms stel die pous wel meer as 120 stemgeregtigde kardinale aan omdat hy die 80ste verjaarsdag van kardinale vooruit loop. Daar is geen vaste reëling van wat sou gebeur as daar 'n konklaaf sou plaasvind waar meer as 120 kardinale stemgeregtig is.

Die pous of in sy afwesigheid die deken van die kollege is die voorsitter by die vergaderings.

Kardinale word benoem in verskillende range.



</doc>
<doc id="93326" url="https://af.wikipedia.org/wiki?curid=93326" title="Mikro-organisme">
Mikro-organisme

’n Mikroörganisme (van die Griekse "mikros", "klein", en "organismós", "organisme") is ’n mikroskopiese organisme wat eensellig of meersellig kan wees. Die studie van mikroörganismes word mikrobiologie genoem. Die veld het ontstaan nadat die Nederlandse wetenskaplike Antonie van Leeuwenhoek mikroörganismes in 1675 onder ’n mikroskoop ontdek het wat hy self ontwerp het.

Mikroörganismes is baie uiteenlopend en sluit in al die bakterieë en archaea en die meeste van die protosoë. Hulle sluit ook sommige lede van die fungusse, alge en diere soos wieldiertjies in. Baie makrodiere en -plante het jong stadiums wat ook mikroörganismes is. Sommige mikrobioloë sluit ook virusse in, maar ander beskou hulle as nie-lewend. Die meeste mikroörganismes is mikroskopies, maar daar is bakterieë soos "Thiomargarita namibiensis" en sommige protosoë soos "Stentor" wat met die oog gesien kan word.

Mikroörganismes kom in alle biosfere voor, insluitende in die grond, in warmwaterbronne, op die seebodem en in rotse onder die Aarde se kors. Hulle is uiters belangrik vir die herwinning van voedingstowwe in ekosisteme omdat hulle stowwe ontbind. Aangesien sommige mikroörganismes stikstof kan fikseer, is hulle ’n belangrike deel van die stikstofsiklus, en onlangse studies het getoon mikroörganismes in die lug kan ’n rol speel in neerslag en die weer.

Mikro-organismes is noodsaaklik vir die mens en die omgewing, aangesien hulle deel te neem in die koolstofsiklus | koolstof en stikstof siklusse, asook die vervulling van ander belangrike rolle in feitlik alle ekosisteme, soos herwinning dooie oorblyfsels ander organismes en afvalprodukte deur ontbinding. Mikro-organismes het ook 'n belangrike plek in die meeste hoër-orde meersellige organismes as simbionte. Baie blameer die mislukking van Biosfeer 2 op 'n onbehoorlike balans van mikro-organismes.

Mikro-organismes word gebruik om kaas en wrongel maak. Hulle word ook gebruik om brood en pizza deeg te maak

Mikrobes maak voedingstowwe en minerale in die grond beskikbaar aan plante, produseer hormone wat groei stimuleer, stimuleer die plant se immuunstelsel en demp stres reaksies. Oor die algemeen, 'n meer diverse grond microbiome lei tot minder plantsiektes en hoër opbrengs.

Mikro-organismes word gebruik in brou, wynmaak, bak en ander deur voedsel prosesse. Hulle word ook gebruik om die fermentasieproses in die produksie van gekweek suiwelprodukte soos jogurt en kaas te beheer. Die kulture bied ook geur en aroma, en inhibeer ongewenste organismes.



</doc>
<doc id="93328" url="https://af.wikipedia.org/wiki?curid=93328" title="Archaea">
Archaea

Archaea is ’n domein van eensellige mikroörganismes. Dié mikrobes is prokariote, wat beteken hulle het geen selkern of enige ander organelle in hul selle wat deur ’n membraan omsluit word nie.

Archaea is aanvanklik as bakterieë geklassifiseer en het die naam Archaebacteria (in die koninkryk Monera) gekry, maar dié klassifikasie is verouderd. Hul selle het unieke eienskappe wat hulle skei van die ander twee domeins van lewe: Bacteria en Eukaryota. Archaea word verder verdeel in vier filums.

Archaea is eers beskou as ekstremofiele wat in uiters ongunstige toestande soos warmwaterbronne en soutmere voorkom, maar hulle is sedertdien ontdek in ’n groot verskeidenheid habitats, onder meer in die menslike kolon en naeltjie.

Hulle is veral talryk in die oseane, en die archaea in plankton kan een van die grootste groepe organismes op die planeet wees. Archaea is ’n belangrike deel van lewe op Aarde en kan ’n rol speel in beide die koolstof- en stikstofsiklus.



</doc>
<doc id="93331" url="https://af.wikipedia.org/wiki?curid=93331" title="Korsmos">
Korsmos

Korsmos is ’n simbiotiese organisme wat ontstaan uit ’n bakterie of alg en nog een of meer fotosintetiese organismes. Al die elemente bestaan dus saam in ’n wedersyds voordelige verhouding. Die hele saamgestelde lewensvorm het eienskappe wat verskil van die eienskappe van die afsonderlike elemente. Korsmos kom in baie kleure, groottes en vorms voor. Die eienskappe is ietwat plantagtig, maar korsmos is nie plante nie. Hulle kan lyk soos ’n klein, blaarlose, vertakkende struik (frutikose); asof dit blare het (foliose); of soos ’n verfkors op ’n oppervlak (krustose), of dit kan ’n ander groeivorm hê. ’n Makrokorsmos is óf bos- óf blaaragtig. Die ander word mikrokorsmos genoem. Hier verwys "makro" en "mikro" nie na die grootte nie, maar na die groeivorm.

Korsmos kan soos mos lyk en name hê wat op "mos" eindig, soos Yslandse mos, maar dit kan misleidend wees omdat korsmos nie ’n mos is nie en ook nie verwant is aan mos of enige ander plant nie. Korsmos is nie parasiete op die plante waarop hulle groei nie, maar vervaardig hul eie voedsel van sonlig, lug, water en minerale in hul omgewing.

Korsmosse ("Lichenes") is nie selfstandige organismes nie, maar die kleurryke resultaat van ŉ verreikende simbiose tussen ŉ swam en 'n alg. Dit skei sure al wat selfs die onvrugbaarste grond aantas om sodoende voedingstowwe daaruit te verkry. Daarom kan korsmosse op plekke groei waar geen ander organisme hom kan verlig nie. Die meeste spesies is baie gevoelig vir lugbesoedeling.

Korsmosse (klas "Lichenes") is saamgestelde organismes wat ontstaan uit die simbiose tussen ŉ swam en 'n alg. Die swamagtige komponent (mikobiont) behoort byna altyd tot die askusswamme, afgesien van 'n paar tropiese Basidiomycetes-spesies. Die tweede komponent (fikobiont) is gewoonlik 'n eensellige blou of groen alg. Wanneer 'n stukkie korsmos onder die mikroskoop bestudeer word, is die saamgestelde bou (heteromeriese bou) opvallend. 

Die swam vorm aan die bo- en onderkant ŉ kors bestaande uit baie digte, inmekaargestrengelde drade. Daartussen lê 'n murglaag ("medulla") van los, swamagtige drade. Die swamselle lê in die murglaag, vlak onder die boonste korslaag. By sommige spesies lê die swamselle soos die swamdrade oor die hele weefsel versprei (homoiomeriese bou). Na gelang van die uiterlike vorm word daar tussen kors-, blaar- en struikvormige spesies onderskei. 

Die weefsel van die korsvormige spesies lê in 'n dun laag op of in die grond. Soms steek net die vrugsteeltjie bokant die grond uit. Tot hierdie groep behoort onder meer die genera "Lecanora", "Lecidea" en "Graphis". Laasgenoemde genus kry sy naam van die vrugliggaampies wat soos Arabiese letters lyk. Die blaarvormige spesies besit hegorgane waarmee die weefsel aan die grand vasgeheg word. 

In Suid-Afrika en Europa kom onder meer skildmosse (genus "Parmalia"), leermosse (genus "Paltigera") en muurkorsmosse ("Xanthoria parietina") voor. Die longkruid (Lobaria pulmonaria) kom byna nie meer in die Benelux voor nie. Struikvormige korsmosse is slegs met hul basis aan die grond vas. Die res van die weefsel kan of orent (rendiermos), of hangend (baardmos, "Usnea barbata") wees. Van al drie die groepe kom daar natuurlik ook tussenvorme voor. So is die bekerkorsmos en die heidestertjie (albei van die genus "Cladonia") aanvanklik blaarvormig, maar hulle vorm later vertakte dele ("podetia") met vrugliggame.

Korsmosse groei maar 'n paar millimeters per jaar en dan ook net aan die rande. Die ouer weefsel in die middel sterf af, en die lewensduur van ŉ korsmos is dus in beginsel onbeperk. Korsmosse waarvan die groeisnelheid bepaal is, moet na berekening 'n paar duisend jaar oud wees. Ander spesies het wel ŉ beperkte groeitydperk. Sodra ŉ bepaalde vorm bereik is, word talle voortplantingsfragmente gevorm en stert die res van die weefsel af. 

Bykomend tot hierdie fragmentasie van die tallus (plantliggaam) kan vermeerdering ook plaasvind via sogenaamde sporidia: eenhede bestaande uit een of 'n paar algselle wat deur swamdrade omring is en maklik versprei word. Hulle ontwikkel later tot nuwe korsmosse. Die algkomponent, wat chlorofil besit, vorm uit koolsuur en water suiker en ander organiese stowwe, wat as voedsel dien. Omgekeerd ontvang die alg van die swam soute, water en - as dit donker is en die alg nie tot fotosintese in staat is koolhidrate en groeistowwe. 

Daarnaas word die alg ook deur die swam teen uitdroging beskerm. Dit is nog steeds nie heeltemal duidelik watter van die twee organismes uit hierdie saamleefproses die meeste voordeel trek nie. Wat opmerklik is, is dat as beide komponente op 'n ryk voedingsbron gekweek word, hulle apart ontwikkel. As hulle egter op ŉ arm voedingsbron gekweek word, vind simbiose tussen die twee onmiddellik plaas. Die uiterlike omstandighede bepaal waarskynlik watter organisme op 'n bepaalde oomblik die voordeel geniet. ŉ Swam se voorkeur vir 'n bepaalde wier is nie altyd duidelik nie; by party korsmosse leef dieselfde swam met sowel 'n groen as 'n blou alg saam. Ook kan twee soorte swamme met een alg verbind wees. Daar word dan van dubbel-korsmosse gepraat.

Korsmosse word nie net aan die hand van swam- en algspesies geklassifiseer nie, maar ook ten opsigte van die groot hoeveelheid sure wat in die weefsel van die korsmosse geproduseer word. Hierdie ligeensure verskil veral ten opsigte van chemiese samestelling by die onderskeie soorte en word vermoedelik deur die swam gevorm. Danksy hierdie sure (dit tas selfs die hardste rotse aan) en hul weerstand teen uitdroging, kom korsmosse selfs in die onherbergsaamste streke voor. 

Korsmosse pas goed in sowel woestyne, hoë berge en poolgebiede as in die trope aan, maar dit is baie gevoelig vir lugbesoedeling. In die geïndustrialiseerde lande het korsmosse as gevolg hiervan feitlik heeltemal uitgesterf. As hierdie streke volgens die plantegroei aangedui word, word van epifitiese woestyne gepraat. Ondanks hul betreklik klein afmetinge speel korsmosse ŉ belangrike rol; die rendiermos ("Cladonia rangiferina") vorm in die poolstreke die belangrikste voedsel vir rendiere. 

In die Alpe is yslandmos ("Centraria islandica") baie algemeen en 'n gesogte plant by kruieversamelaars. Tee wat hiervan gemaak word, bring glo verligting by verkoues en maak slym in die bors los. Volgens oorlewering het korsmos ook al 'n volk van ŉ hongerdood gered: die manna waarvan daar in die Bybel gepraat word (tydens die tog van die Israeliete) was waarskynlik die eetbare korsmos Lecanora esculenta. Hierdie eetbare spesie kom in Suidoos-Asië en Noord-Afrika algemeen voor. Dit het 'n wit tot grys kleur en groei op die rotsagtige grond in Mesopotamië, Anatolië, aan die rand van die Sahara en in Iran. "Parmelia conspersa" word deur die Pondo's en Xhosas in Suid-Afrika as middel teen geslagsiektes en slangbyt gebruik. 




</doc>
<doc id="93332" url="https://af.wikipedia.org/wiki?curid=93332" title="Wapen van Jordanië">
Wapen van Jordanië

Die wapen van die Koninkryk van Jordanië is Jordanië se amptelike heraldiese 
simbool en is 1921 amptelik in gebruik geneem.
Hierdie wapen was ook in gebruik in Transjordanië (1921-1928), 'n mandaat van die Volkebond.



</doc>
<doc id="93334" url="https://af.wikipedia.org/wiki?curid=93334" title="Oviraptor">
Oviraptor

'n Oviraptor is 'n uitgestorwe genus van theropoda-dinosourusse.
Hulle het ongeveer 75 miljoen jaar gelede in die gebied van die huidige Mongolië geleef.



</doc>
<doc id="93335" url="https://af.wikipedia.org/wiki?curid=93335" title="Kentrosourus">
Kentrosourus

Die kentrosourus is 'n uitgestorwe dinosourus en is familie van die stegosourus.

'n Ierse skrywer het in 900 n.C. aangeteken van 'n ontmoeting wat hy gehad het met 'n groot dier met "yster" op sy stert wat agtertoe wys. Sy kop was amper in die vorm van 'n perd se kop. Dit het dik bene met 'n sterk kloue gehad. Hierdie besonderhede stem ooreen met kenmerke van dinosourusse soos die kentrosourus en stegosourus. Beide het skerpgepunte stekels op hul sterte gehad, dik bene, sterk kloue en lang skedels.


</doc>
<doc id="93338" url="https://af.wikipedia.org/wiki?curid=93338" title="Gale (krater)">
Gale (krater)

Gale is ’n krater op Mars naby die noordwestelike deel van die Aeolis Palus. Dit is 154 km in deursnee en die ouderdom daarvan word op sowat 3,5-3,8 miljard jaar geraam. Die krater is genoem na Walter Frederick Gale, ’n amateur-sterrekundige uit die 19de eeu van Sydney, Australië.

Aeolis Mons is ’n berg in die middel van Gale; dit is sowat 5,5 km hoog. Aeolis Palus is die vlakte tussen die noordelike wal van Gale en die noordelike voetheuwels van Aeolis Mons. Peace Vallis loop van die kraterheuwels na die Aeolis Palus daaronder en lyk of dit uitgekerf is deur vloeiende water.

Die Nasa-verkenningstuig Curiosity het op 6 Augustus 2012 daarnaby geland. Curiosity verken Aeolis Mons en omliggende gebiede.

’n Buitengewone eienskap van Gale is ’n enorme heuwel van sediment wat sowat 5,5 km bo die noordelike kratervloer en sowat 4,5 km bo die suidelike kratervloer uitstyg. Die sediment kon oor ’n tydperk van 2 miljard jaar daar gestort gewees het. Die oorsprong van die heuwel is nie bekend nie, maar navorsing dui daarop dat dit oorblyfsels is van sedimentlae wat die krater eens volledig gevul het. Dit word egter betwis.



</doc>
<doc id="93340" url="https://af.wikipedia.org/wiki?curid=93340" title="Aeolis Palus">
Aeolis Palus

Aeolis Palus is ’n vlakte tussen die noordelike wal van die Gale-krater en die noordelike voetheuwels van Aeolis Mons op Mars.

Nasa het in Augustus 2012 ’n verkenningstuig op die vlakte geland om die gebied te ondersoek. Curiosity verken Aeolis Palus tans as deel van ’n wetenskapsending van twee jaar.



</doc>
<doc id="93341" url="https://af.wikipedia.org/wiki?curid=93341" title="Aeolis Mons">
Aeolis Mons

Aeolis Mons, of Berg Aeolis, is ’n berg op die planeet Mars. Dit vorm ’n piek binne die Gale-krater en is sowat 5,5 km hoog.

Die verkenningstuig Curiosity het op 6 Augustus 2012 naby die voet van Aeolis Mons geland. Dit het in Junie 2013 ’n reis van 8 km na die voet van die berg begin. Dit sou ’n jaar neem en stilhouplekke insluit om die plaaslike terrein te verken.

Op 11 September 2014 het Nasa aangekondig Curiosity het Aeolis Mons bereik. Dit sal daar meer probeer uitvind oor die planeet se geskiedenis.



</doc>
<doc id="93342" url="https://af.wikipedia.org/wiki?curid=93342" title="Gaia-hipotese">
Gaia-hipotese

Volgens die Gaia-hipotese, ook bekend as die Gaia-beginsel, is organismes in wisselwerking met hul anorganiese omgewing op Aarde om ’n selfregulerende, komplekse stelsel te vorm wat bydra tot die handhawing van toestande vir lewe op die planeet. Onderwerpe van belang sluit in hoe die biosfeer en die evolusie van lewensvorme die stabiliteit van globale temperatuur, die soutgehalte van die see, suurstof in die atmosfeer en ander omgewingsveranderlikes wat die bewoonbaarheid van die Aarde raak, beïnvloed.

Die hipotese is in the 1970's geformuleer deur die chemikus James Lovelock in samewerking met die mikrobioloog Lynn Margulis. Die hipotese is aanvanklik gekritiseer omdat dit beginsels van natuurlike seleksie weerspreek, maar nadat dit later verfyn is, is idees wat daaruit gespruit het, gebruik in velde soos aardstelselwetenskap, biogeochemie, stelselekologie en geofisiologie. Die hipotese is egter steeds wyd gekritiseer en vandag dink baie wetenskaplikes dit word swak gesteun deur, of weerspreek, beskikbare bewyse.

In 2006 het die Geologiese Vereniging van Londen aan Lovelock die Wollaston-medalje toegeken vir sy werk aan die Gaia-beginsel.



</doc>
<doc id="93344" url="https://af.wikipedia.org/wiki?curid=93344" title="Mane van Galilei">
Mane van Galilei

Die Mane van Galilei, of Galileiaanse mane, is die vier natuurlike satelliete van Jupiter wat omstreeks Januarie 1610 deur Galileo Galilei ontdek is. Hulle is verreweg Jupiter se grootste mane en is genoem na minnaars van Zeus; hulle is Io, Europa, Ganimedes en Kallisto. Benewens die Son en agt planete is hulle die grootste voorwerpe in die Sonnestelsel, met groter radiusse as enige van die dwergplanete. 

Ganimedes is die grootste maan in die Sonnestelsel en is selfs groter as die planeet Mercurius. Die drie binnemane, Io, Europa en Ganimedes, is in ’n wentelresonansie van 4:2:1 met mekaar.

Die mane is in óf 1609 óf 1610 ontdek nadat Galileo verbeterings aan sy teleskoop aangebring het wat hom in staat gestel het om hemelligame duideliker as voorheen te sien. Hy het aanvanklik sy ontdekking die Cosmica Sidera, "Cosimo se sterre", genoem na ’n weldoener van hom. Die huidige name is egter deur Simon Marius gekies. Marius het die sterre in dieselfde tyd onafhanklik ontdek, en die name is deur Johannes Kepler voorgestel.

Danksy verbeterings aan sy teleskoop met ’n vergrotingsvermoë van 20×, kon Galileo hemelliggame baie duideliker as voorheen waarneem en dit het hom in staat gestel om in óf Desember 1609 óf Januarie 1610 te ontdek wat nou as die mane van Galilei bekend is.

Op 7 Januarie 1610 het Galileo ’n brief geskryf waarin hy Jupiter se mane die eerste keer noem. Hy het toe nog net drie gesien en het geglo hulle is sterre wat naby Jupiter lê. Hy het die liggame van 8 Januarie tot 2 Maart 1610 bly waarneem en ’n vierde voorwerp ontdek. Hy het ook gesien dit is nie sterre nie, maar voorwerpe wat om Jupiter wentel.

Sy ontdekking het die belangrikheid van die teleskoop as ’n sterrekundige instrument bevestig deur te bewys daar is voorwerpe in die ruimte wat nie met die blote oog gesien kan word nie. Nog belangriker: die ontdekking van hemelliggame wat om iets anders as die Aarde wentel, was ’n groot terugslag vir die destyds aanvaarde geosentriese model van Ptolemeus waarvolgens die Aarde die middelpunt van die heelal was en alles daarom gewentel het. Galileo se "Sidereus Nuncius", waarin sy waarnemings bekendgemaak is, noem nie spesifiek Copernicus se heliosentrisme, die teorie waarvolgens die Son die middelpunt van die heelal is, nie. Hy was egter ’n voorstander daarvan.

’n Chinese sterrekundige historikus, Xi Zezong, het beweer ’n "klein, rooierige ster" wat in 362 v.C. deur die Chinese sterrekundige Gan De waargeneem is, kan Ganimedes wees – dit was twee millennia voor Galileo se ontdekking.

Galileo het sy ontdekking aanvanklik Cosmica Sidera genoem ter ere van sy weldoener Cosimo II de' Medici, die groothertog van Toskane (1590–1621). Op Cosimo se voorstel het hy die naam na Medicea Sidera ("die Medici-sterre") verander ter ere van die vier Medici-broers (Cosimo, Francesco, Carlo en Lorenzo). Die ontdekking is aangekondig in die "Sidereus Nuncius", wat in Maart 1610 in Venesië gepubliseer is, net twee maande ná die eerste waarnemings.

Die huidige name is gekies deur Simon Marius, wat die mane in dieselfde tyd onafhanklik ontdek het. Hy het hulle in sy "Mundus Jovialis" (in 1614 gepubliseer) op Johannes Kepler se voorstel na minnaresse van die god Zeus (die Griekse ekviwalent van Jupiter) genoem: Io, Europa, Ganimedes en Kallisto.

Galileo het geweier om Marius se name te gebruik en het ’n numeringstelsel uitgedink wat vandag nog naas die ander name gebruik word. Die nommers loop van Jupiter af uitwaarts, dus Jupiter I, II, III en IV vir Io, Europa, Ganimedes en Kallisto onderskeidelik. Dié stelsel is gebruik tot in die middel 20ste eeu, toe nog binnemane ontdek is, en daarna is Marius se name algemeen gebruik.

Sommige modelle voorspel daar was dalk verskeie generasies Galileiaanse satelliete in Jupiter se vroeë geskiedenis. Elke generasie sou ná hul vorming nader aan Jupiter beweeg en daar vernietig gewees het weens getywisselwerkings met Jupiter se protosatellietskyf. Nuwe mane sou dan uit die oorblywende materiaal in die skyf gevorm het. Teen die tyd dat die huidige generasie satelliete gevorm het, sou die gas in die skyf so uitgedun geraak het dat dit nie meer die mane se wentelbane in ’n groot mate beïnvloed het nie. 

Volgens ander modelle het die Galileiaanse mane in ’n protosatellietskyf gevorm waarin vormingstydskale korter was as wentelbaanmigrasie-tydskale. 

Io is watervry en het waarskynlik ’n interieur van rots en metaal. Europa se ys en water maak vermoedelik sowat 8% van sy massa uit, en die maan bestaan verder ook uit rots en metaal. Die vier Galileiaanse mane is, van naby tot ver:

Verskille in die wentelbaan van die mane dui daarop dat hul gemiddelde digtheid afneem hoe verder hulle van Jupiter af is. Kallisto, die verste en mins digte maan, het ’n digtheid van tussen ys en rots. Io, die naaste en digste maan, het ’n digtheid van tussen rots en yster. Kallisto het ’n ysoppervlak vol kraters en die manier waarop die maan roteer, dui daarop dat sy digtheid eweredig versprei is: dus geen rots- of metaalkern nie maar bestaande uit ’n homogene mengsel van rots en ys. Dit kon maklik die oorspronklike struktuur van al die mane gewees het. Die rotasie van die drie binneste mane dui daarteenoor ’n verskil in verspreiding van hul materiaal, met digter materiaal by die kern en ligter materiaal daarom. 

Hulle toon ook aansienlike verskille in hul oppervlak. Ganymede toon tektoniese bewegings van die ysoppervlak, wat dui op gedeeltelik gesmelte lae onder die oppervlak. Europa toon meer dinamiese en onlangse bewegings van dié aard, en dit dui op ’n dunner yskors. Io, die binneste maan, het ’n swaeloppervlak, aktiewe vulkaanaktiwiteit en geen teken van ys nie. Alles dui daarop dat hoe nader ’n maan aan Jupiter is, hoe warmer die binnekant is. Dit lyk dus of die mane getyverhitting ondervind vanweë Jupiter se swaartekragveld. By al die mane buiten Kallisto sou dit die ys aan die binnekant laat smelt het, en dit sou rots en yster na binne laat sak het sodat water die oppervlak bedek. Op Ganymede het toe ’n dik en soliede yskors gevorm. Op die warmer Europa het ’n dunner, makliker breekbare yskors gevorm. In Io se geval was die verhitting so erg dat al die rots gesmelt en die water lank gelede in die ruimte uitgekook het.

Daar word geglo Jupiter se reëlmatige satelliete het gevorm in ’n protosatellietskyf, ’n aangroeiende ring van gas en stof soortgelyk aan ’n protoplanetêre skyf. Hulle kan die oorblyfsels wees van talle satelliete wat vroeër in Jupiter se geskiedenis gevorm het.

Simulasies dui daarop dat, hoewel die skyf op enige gegewe tydstip ’n relatief groot massa moes gehad het, dit net ’n klein persentasie (verskeie tiendes van ’n persent) beslaan het van die massa wat Jupiter uit die Sonnewel aangetrek het. Tog is ’n massa van net 2% van Jupiter se massa nodig om die bestaande satelliete te verklaar. Daar kon dus verskeie generasies satelliete van die grootte van die Galileiaanse mane gewees het in Jupiter se vroeë geskiedenis. Elke generasie het nader aan Jupiter beweeg weens die invloed van die skyf en is vernietig, met nuwe mane wat dan gevorm het uit die nuwe materiaal wat uit die Sonnewel aangetrek is. Teen die tyd dat die huidige (moontlike vyfde) generasie gevorm het, was die skyf so dun dat dit nie meer die mane se wentelbane grootliks beïnvloed het nie. Die huidige mane is wel in ’n mate geraak, want Io, Europa en Ganymede het in ’n wentelresonansie gegaan en word gedeeltelik daardeur beskerm. Ganymede se groter massa beteken dit sou vinniger na binne migreer het as Europa of Io.

Al vier mane van Galilei is helder genoeg om van die Aarde af gesien te word – indien hulle verder van Jupiter af geleë was. (Hulle is egter selfs deur ’n swakkerige verkyker sigbaar.) Hulle het ’n skynbare magnitude van tussen 4,6 en 5,6 wanneer Jupiter regoor die Son lê, en is andersins effens dowwer. 

Die grootste probleem met die sigbaarheid van die mane is hul klein afstand van Jupiter af, want die planeet se helderheid verberg hulle. Jupiter is sowat 750 keer so helder soos Ganymede en sowat 2 000 keer so helder soos Kallisto. 





</doc>
<doc id="93346" url="https://af.wikipedia.org/wiki?curid=93346" title="Koperniese Rewolusie">
Koperniese Rewolusie

Die Koperniese Rewolusie was die skuif in die oortuiging dat die Aarde die middelpunt van die Sonnestelsel is volgens die Ptolemeïese model, na die heliosentriese model – dat die Son die middelpunt is.

Die "rewolusie" het begin met die publikasie van die Poolse sterrekundige Nicolaas Copernicus (1473-1543) se "De revolutionibus orbium coelestium" en het meer as ’n eeu later geëindig met die werk van Isaac Newton.



</doc>
<doc id="93348" url="https://af.wikipedia.org/wiki?curid=93348" title="Carl Sagan">
Carl Sagan

Carl Edward Sagan (9 November 1934 – 20 Desember 1996) was ’n Amerikaanse sterrekundige, astrofisikus, kosmoloog en skrywer in sterrekunde en ander natuurwetenskappe. Hy het ’n groot bydrae gelewer tot die ontdekking van die planeet Venus se hoë oppervlaktemperature. Hy is egter die bekendste vir sy bydraes tot die wetenskaplike navorsing van buiteaardse lewe, insluitende die eksperimentele demonstrasie van die vervaardiging van aminosure van basiese chemikalieë deur bestraling. Sagan het die eerste fisieke boodskappe saamgestel wat die ruimte ingestuur is: die Pioneer-plaat en die Voyager Goue Skyf – universele boodskappe wat moontlik deur buiteaardse intelligente wesens verstaan kan word as hulle dit vind.

Hy het meer as 60 wetenskapgeskrifte en artikels gepubliseer en was die skrywer, medeskrywer of redakteur van meer as 20 boeke.

Sagan is ook bekend vir baie van sy populêrewetenskapboeke soos "The Dragons of Eden", "Broca's Brain" en "Pale Blue Dot", en vir die bekroonde 1980-TV-reeks "Cosmos: A Personal Voyage" waarvan hy die verteller en medeskrywer was. "Cosmos" was die reeks met die meeste kykers in die geskiedenis van Amerikaanse openbare TV; minstens 500 miljoen mense in 60 lande het daarna gekyk.

Sagan was vir die grootste deel van sy loopbaan ’n professor in sterrekunde aan die Cornell-universiteit. Hy het verskeie pryse en medaljes ontvang. Hy is op 20 Desember 1996 op 62 jaar oorlede aan longontsteking.

Sagan het dagga gerook en het voorspraak daarvoor gedoen. Onder die skuilnaam "Mr. X" het hy 'n opstel geskryf oor die rook van dagga wat in die boek "Marihuana Reconsidered" in 1971 gepubliseer is. Die opstel verduidelik onder andere dat die gebruik van dagga sommige van sy werke geïnspireer het, sowel as sy visuele en intellektuele ondervinding van die wêreld opgekikker het. Na Sagan se dood, in 1996, het sy vriend, Lester Grinspoon die informasie aan Sagan se lewensbeskrywer, Keay Davidson bekend gemaak. Die bekendmaking van Sagan se status as daggaroker het die aandag van die media getrek met die publisering van sy biografie, getiteld "Carl Sagan: A Life" in 1999. Nie lank na Sagan se dood nie het sy weduwee, Ann Druyan, as direkteur aangesluit by die nasionale organisasie vir die hervorming van daggawette, wat kortweg as NORML bekend staan.

"Die verbod op dagga is belaglik, dit belemmer die volle gebruik van 'n dwelm wat die vrede en insig, sensitiwiteit en kameraadskap bevorder wat so dringend nodig is in hierdie toenemende mal en gevaarlike wêreld." - Carl Sagan

"("The illegality of cannabis is outrageous, an impediment to full utilization of a drug which helps produce the serenity and insight, sensitivity and fellowship so desperately needed in this increasingly mad and dangerous world.")"



</doc>
<doc id="93349" url="https://af.wikipedia.org/wiki?curid=93349" title="Mars-wetenskaplaboratorium">
Mars-wetenskaplaboratorium

Die Mars-wetenskaplaboratorium (Engels: "Mars Science Laboratory", MSL) is ’n ruimteverkenningsending van Nasa na Mars wat op 26 November 2011 gelanseer is en die Curiosity-verkenningstuig op 6 Augustus 2012 suksesvol in die planeet se Gale-krater laat land het.

Die oorhoofse doelwitte sluit in om ondersoek in te stel na Mars se bewoonbaarheid, sy klimaat en geologie te bestudeer en data in te samel vir ’n bemande sending na die planeet. Daar is ’n verskeidenheid wetenskaplike gereedskap aan boord wat deur ’n internasionale span ontwerp is.



</doc>
<doc id="93351" url="https://af.wikipedia.org/wiki?curid=93351" title="Barend Strydom">
Barend Strydom

Barend Hendrik Strydom, ook bekend as die "Wit Wolf", is 'n veroordeelde massamoordenaar. Hy het op 15 November 1988 op Strijdomplein in Pretoria met 'n 9mm Beretta-pistool op swartmense losgebrand. Tydens die voorval is sewe mense doodgeskiet en 'n verdere 15 gewond. Hy het vroeër ook 'n vrou in 'n oefenlopie ter voorbereiding vir die slagting doodgemaak en 'n ander beseer.

Strydom was ten tye van die misdaad 23 jaar oud en het beweer dat hy die leier van die Wit Wolwe was. Die polisie het later bevind dis slegs 'n versinsel van sy verbeelding. Strydom het beweer dat hy 'n Christen is, en het lank nagedink en vir 'n aantal dae gebid voordat hy die misdaad gepleeg het. Hy het later beweer dat God geen teken aan hom gegee het om "nie" met sy planne voort te gaan nie.

Hy is aanvanklik ter dood veroordeel, maar die Suid-Afrikaanse regering het in 1990 'n moratorium op die doodstraf geplaas. Op 28 September 1992 word hy deur president F.W. de Klerk as een van 150 politieke gevangenes vrygestel. Robert McBride, 'n moordenaar van die teenoorgestelde kant van die politieke spektrum, is ook hiertydens vrygelaat.

Strydom het later, na die eerste volledige demokratiese verkiesing van 1994, amnestie vir sy dade van die Waarheid-en-versoeningskommissie ontvang. In 1991 skryf hy 'n brief waarin hy die Wit Wolwe-organisasie ""ter wille van eenheid in regse geledere"" ontbind, en die tuig as "president-generaal van die Wit Wolwe" neerlê.



</doc>
<doc id="93352" url="https://af.wikipedia.org/wiki?curid=93352" title="Herschel-ruimtesterrewag">
Herschel-ruimtesterrewag

Die Herschel-ruimtesterrewag was ’n ruimtesterrewag wat deur die Europese Ruimteagentskap (ESA) gebou en beheer is. Dit was van 2009 tot 2013 aktief en was die grootste infrarooi-teleskoop wat nog gelanseer is; dit het ’n enkele 3,5 m-spieël gehad, asook instrumente wat sensitief was vir infrarooi en submillimeter-golfbande (55–672 µm). Nasa was ook ’n vennoot in die sending.

Die sterrewag is in Mei 2009 in ’n wentelbaan gestuur en het die Tweede Lagrange-punt van die Son-Aarde-stelsel, sowat 1 500 000 km van die Aarde af, twee maande later bereik. Dit is genoem na William Herschel, die ontdekker van die infrarooispektrum en die planeet Uranus, en sy suster en samewerker, Caroline Herschel.

Herschel kon die koudste en stowwerigste plekke in die ruimte sien. Dit het deur stervormende wolke gesif om te ondersoek hoe moontlike lewegewende molekules soos water gevorm word.

Die teleskoop se lewensduur is bepaal deur die hoeveelheid koelmiddel vir sy instrumente; die instrumente sou nie meer reg gewerk het as die koelmiddel opraak nie. Met sy lansering is dié tydperk geraam op 3,5 jaar (tot aan die einde van 2012). Dit het egter bly werk tot 29 April 2013 voor die koelmiddel opgeraak het.



</doc>
<doc id="93353" url="https://af.wikipedia.org/wiki?curid=93353" title="Roelof Temmingh">
Roelof Temmingh

Roelof Temmingh (1946 - 2012) was 'n Suid-Afrikaanse komponis en orrelis. Hy is as een van die leidende komponiste in Suid-Afrika beskou en sy musiek is wyd oor Suid-Afrika, Europa en Noord-Amerika opgevoer.

Roelof Willem Temmingh is op 28 September 1946 in Amsterdam in Nederland gebore. Sy pa en beide sy twee broers het ook musiekloopbane gevolg. Hy het in 1958 (op 12-jarige ouderdom) met sy familie na Suid-Afrika geëmigreer.

Tussen 1965 en 1970 ontvang hy die grade BMus, BA en MMus aan die Universiteit van Kaapstad. Daarna vertrek hy na Duitsland om komposisie daar te studeer. Hy word in 1973 as 'n lektor by die Universiteit Stellenbosch aangestel en behaal in 1976 sy PhD in musiekwetenskap van die Utrecht-universiteit in Nederland.

Hy trek in 1972 aandag nadat hy die Samro-kompetisie vir jong komponiste wen. Hy het spoedig as een van die vooraanstaande komponiste van sy generasie bekend geraak en is drie keer met die Helgaard Steyn-prys gekroon (vir "Drie sonnette" in 1988, "Wenn wir in höchsten Nöten sein" in 2001 en "Kantorium" in 2006). In 1988 het hy die Total-prys vir "Autumn" gewen, en in 2000 is die Akademie vir Wetenskap en Kuns se erepenning aan hom toegeken.

Hy het in 2004, ná 31 jaar se diens aan die Universiteit van Stellenbosch afgetree en is op 6 Mei 2012 oorlede.

Operas:

Orkes:

Vokaal:

Kamermusiek:

Solo instrument:

Vir kasset:



</doc>
<doc id="93354" url="https://af.wikipedia.org/wiki?curid=93354" title="Spektroskopie">
Spektroskopie

Spektroskopie is ’n versamelnaam vir wetenskaplike tegnieke om die wisselwerking tussen materie en stralingsenergie te ondersoek.

Histories was spektroskopie die bestudering van sigbare lig wat volgens hul golflengtes deur ’n prisma versprei word. Later is die begrip heelwat uitgebrei om enige wisselwerking met stralingsenergie as ’n funksie van sy golflengte of frekwensie in te sluit.

Spektroskopiese tegnieke word toegepas in die natuurkunde, analitiese skeikunde en fisiese chemie om die eienskappe van saamgestelde molekulêre, atoom- of subatoom-stelsels te bepaal.

'n Belangrike deel van die spektroskopie maak gebruik van fotone. Afhanklik van die golflengte van die straling kan verskeie eienskappe bestudeer word





</doc>
<doc id="93356" url="https://af.wikipedia.org/wiki?curid=93356" title="Tony Jantjies">
Tony Jantjies

Tony Jantjies (gebore 19 April 1992 in Kaapstad, Suid-Afrika) is 'n rugbyspeler wat vir die Blou Bulle in die Curriebeker- en Vodacombekerkompetisies op losskakel speel.

Hy is die jonger broer van Springbok Elton Jantjies (gebore 1 Augustus 1990).



</doc>
<doc id="93357" url="https://af.wikipedia.org/wiki?curid=93357" title="Arecibo-boodskap">
Arecibo-boodskap

Die Arecibo-boodskap is ’n radioboodskap wat in 1974 die ruimte ingestuur is met die heropening van die Arecibo-radioteleskoop in Puerto Rico. Die boodskap is gerig op die sterreswerm Messier 13, sowat 25 000 ligjare van die Aarde af. Wanneer dit sy bestemming bereik, sal M13 nie meer in daardie deel van die ruimte wees nie.

Die boodskap bestaan uit 1 679 bis wat uitgestuur is op ’n frekwensie van 2 380 MHz en frekwensiegemoduleer met 10 Hz. Die volledige sein het drie minute geduur en is nie herhaal nie. Die getal 1 679 is gekies omdat dit ’n semipriemgetal is, en daarom kon dit opgedeel word in 23 rye en 73 kolomme, of 73 rye en 23 kolomme. Wanneer die inligting op die eerste manier gerangskik word (23 rye, 73 kolomme) word onsin geproduseer, maar wanneer dit op die tweede manier gerangskik word (73 rye, 23 kolomme), word die afbeelding regs gevorm – daar word veronderstel dit sal as data herkenbaar wees. (Die kleure is net ter verduideliking; die oorspronklike boodskap bevat geen kleur nie.)

’n Mens kan die afbeelding in verskillende dele opdeel (gelees van bo na onder en van links na regs):

Aangesien dit 25 000 jaar sal duur voor die boodskap sy bestemming bereik (en nog 25 000 jaar voor ’n antwoord gekry kan word) is die Arecibo-boodskap eerder ’n demonstrasie van tegnologie as ’n egte poging om met buiteaardse lewe kontak te maak.

Die boodskap is geskryf deur dr. Frank Drake (wat die bekende Drake-vergelyking opgestel het) met die hulp van onder andere Carl Sagan.

 1 2 3 4 5 6 7 8 9 10

Die getalle 1 tot en met 10 worde in binêre getalle weergegee

 H C N O P

Die getalle 1, 6, 7, 8 en 15 verskyn in die boodskap. Dit is die atoomgetalle van waterstof (H), koolstof (C), stikstof (N), suurstof (O) en fosfor (P) – die samenstellende elemente van DNS.

Die nukleotides word beskryf as ’n sekwensie van die vyf atome wat op die vorige lyn verskyn. Elke sekwensie stel ’n molekulêre formule voor van die nukleotide soos dit in die DNS voorkom (en dus nie die vrye vorm van die nukleotide nie).

Byvoorbeeld, deoksiribose (CHO in DNS; CHO wanneer dit vry voorkom), die nukleotide in die boonste linkerhoek van die afbeelding, word gelees as:

dit is: 7 atome waterstof, 5 atome koolstof, 0 atome stikstof, 1 atoom suurstof en 0 atome fosfor.

 11

Die dubbele heliksstruktuur van DNS. Die vertikale lyn stel die aantal nukleotides voor. Die afgebeelde waarde is ongeveer 4,3 miljard, terwyl net ongeveer 3,2 miljard basispare hulle in werklikheid in die menslike genoom bevind.

 X011011

Die afbeelding in die middel stel die mens voor. Links op die afbeelding word die gemiddelde lengte van ’n persoon voorgestel: 1 764 mm. Dit kom ooreen met die horisontaal geskrewe binêr 14 vermenigvuldig met die golflengte van die boodskap (126 mm). Regs op die afbeelding staan die grootte van die menslike bevolking in 1974: ongeveer 4,2 miljard.

 Aarde

Dit stel die Sonnestelsel voor met die Son en die planete in die volgorde van die Son af: Mercurius, Venus, Aarde, Mars, Jupiter, Saturnus, Uranus, Neptunus en Pluto.

Die Aarde is die derde planeet van die Son af. Dit word grafies aangedui deur dit hoër te plaas om aan te dui dit is die planeet van waar die sein gestuur is.

 onderste twee rye: 100101

Die laaste deel stel die Arecibo-radioteleskoop en sy deursnee voor (2 430 vermenigvuldig met die golflengte gee 306,18 m).

Die totale binêre boodskap lyk dus so:
00000010101010000000000
00101000001010000000100
10001000100010010110010
10101010101010100100100
00000000000000000000000
00000000000011000000000
00000000001101000000000
00000000001101000000000
00000000010101000000000
00000000011111000000000
00000000000000000000000
11000011100011000011000
10000000000000110010000
11010001100011000011010
11111011111011111011111
00000000000000000000000
00010000000000000000010
00000000000000000000000
00001000000000000000001
11111000000000000011111
00000000000000000000000
11000011000011100011000
10000000100000000010000
11010000110001110011010
11111011111011111011111
00000000000000000000000
00010000001100000000010
00000000001100000000000
00001000001100000000001
11111000001100000011111
00000000001100000000000
00100000000100000000100
00010000001100000001000
00001100001100000010000
00000011000100001100000
00000000001100110000000
00000011000100001100000
00001100001100000010000
00010000001000000001000
00100000001100000000100
01000000001100000000100
01000000000100000001000
00100000001000000010000
00010000000000001100000
00001100000000110000000
00100011101011000000000
00100000001000000000000
00100000111110000000000
00100001011101001011011
00000010011100100111111
10111000011100000110111
00000000010100000111011
00100000010100000111111
00100000010100000110000
00100000110110000000000
00000000000000000000000
00111000001000000000000
00111010100010101010101
00111000000000101010100
00000000000000101000000
00000000111110000000000
00000011111111100000000
00001110000000111000000
00011000000000001100000
00110100000000010110000
01100110000000110011000
01000101000001010001000
01000100100010010001000
00000100010100010000000
00000100001000010000000
00000100000000010000000
00000001001010000000000
01111001111101001111000


</doc>
<doc id="93359" url="https://af.wikipedia.org/wiki?curid=93359" title="Voyager Goue Plaat">
Voyager Goue Plaat

Die Voyager Goue Plate is fonografiese plate wat aan boord van Voyager 1 en Voyager 2 geplaas is toe hulle in 1977 gelanseer is. Hulle bevat klanke en beelde wat gekies is om die verskeidenheid van lewe en kulture op Aarde uit te beeld en is bedoel vir intelligente buiteaardse wesens, of vir toekomstige mense. Die Voyager-ruimtetuie is nie op pad na enige spesifieke ster nie, maar Voyager 1 sal oor sowat 40 000 jaar binne 1,6 ligjare wees van Gliese 445, wat tans in die sterrebeeld Kameelperd is.

Omdat die ruimetuie bitter klein is in vergelyking met die grootte van die interstellêre ruimte, is die moontlikheid dat ’n ruimtereisende beskawing dit sal vind, uiters skraal – veral omdat die tuie eindelik sal ophou om elektromagnetiese straling uit te stuur wat vir kommunikasie bedoel is.

Volgens die sterrekundige Carl Sagan sal "die tuie net ontdek en die plate net gespeel word as daar gevorderde ruimtereisende beskawings in die interstellêre ruimte is. Maar die lansering van die "boodskap in ’n bottel" in die kosmiese "oseaan" sê iets baie hoopvols oor die lewe op hierdie planeet." Die plaat is dus hoofsaaklik ’n tydkapsule of simboliese stelling eerder as ’n ernstige poging om met buiteaardse lewe te kommunikeer

Die Voyager-tuie is tans die verste mensgemaakte voorwerpe van die Aarde af. Voyager 1 het die interstellêre ruimte, die streek tussen sterre waar die galaktiese plasma teenwoordig is, bereik. Hul voorgangers Pioneer 10 en 11 bevat eenvoudiger plate.

Die inhoud van die plate is deur ’n komitee onder leiding van Carl Sagan van die Cornell-universiteit vir Nasa gekies. Sagan en sy kollegas het besluit op 116 beelde en ’n verskeidenheid natuurlike klanke soos dié van branders, die wind, donderweer en diere (onder meer voëls en walvisse). Daarby het hulle stukke musiek uit verskillende kulture en eras gevoeg, asook groeteboodskappe in 55 antieke en moderne tale en gedrukte boodskappe van die Amerikaanse president Jimmy Carter en die sekretaris-generaal van die Verenigde Nasies, Kurt Waldheim.

Die versameling beelde sluit swart-wit én kleurfoto's in. Die eerstes is van wetenskaplike belang en wys wiskundige en fisiese groothede, die Sonnestelsel met sy planete, DNS en die menslike anatomie en voortplanting, asook diere, insekte, plante en landskappe. Die beelde van mense sluit ’n groot verskeidenheid kulture in; daar is foto's van kos, argitektuur en mense. Baie foto's sluit inligting in oor tydskale, groottes, massas en chemiese samestellings.

Ook die musiek is uiteenlopend en sluit die werk in van mense soos Bach, Mozart, Beethoven, Stravinsky, Guan Pinghu, Blind Willie Johnson, Chuck Berry en Kesarbai Kerkar.

Nadat Nasa kritiek ontvang het oor die uitbeelding van ’n naakte man en vrou op die Pioneer-plaat het hulle besluit dat geen foto van ’n naakte man of vrou op die Voyager-plaat mag wees nie. Net ’n silhoeët van die paartjie is ingesluit. Tog bevat die plaat tekeninge van ’n anatomies korrekte man en vrou met uitwendige organe.

Die voorstelling van pulsars en die diagram van ’n waterstofatoom is dieselfde as op die Pioneer-plate.

Die 116 beelde is in ’n analoë vorm geënkodeer en bestaan uit 512 vertikale lyne. Die res van die plaat is oudio en ontwerp om teen 16⅔ omwentelinge per minuut terug te speel.

In die boonste linkerhoek is ’n maklik herkenbare diagram van die plaat en die naald om dit te mee te speel. Die naald is in die regte posisie om die plaat van die begin af te speel. Die korrekte tyd van elke rotasie van die plaat word in binêre getalle aangedui: 3,6 sekondes. Die diagram wys die plaat moet van buite na binne gespeel word. Onder dié diagram is ’n syaansig van die plaat en naald, met ’n binêre getal wat die tydsduur van die plaat aandui – sowat ’n uur.

Die inligting in die boonste regterhoek van die omslag is ontwerp om te wys hoe die foto's van die seine geskep moet word. Die boonste tekening wys die tipiese sein aan die begin van elke foto. Die foto word geskep uit ’n reeks vertikale lyne soortgelyk aan ’n analoë televisiebeeld (waar die lyne horisontaal is). Daar is ook ’n afbeelding van die eerste foto op die plaat sodat iemand wat dit terugspeel, kan weet hulle dekodeer die seine reg. Kleurfoto's word verteenwoordig deur drie beelde in ’n ry, elk vir die rooi, groen en blou komponente. ’n Kleurbeeld van die Son se spektrum is ingesluit vir kalibrasie.

Die tekening in die onderste linkerhoek van die omslag is die pulsarkaart wat ook op die plate van Pioneer 10 en 11 voorkom. Dit wys die ligging van die Sonnestelsel met betrekking tot 14 pulsars (pulserende sterre), waarvan die presiese periodes aangegee word. Regs daarvan is ’n voorstelling van ’n waterstofatoom.



</doc>
<doc id="93364" url="https://af.wikipedia.org/wiki?curid=93364" title="Slurpdiere">
Slurpdiere

Slurpdiere of olifantagtiges ("Proboscidea") is 'n orde van soogdiere wat slegs een familie van lewende diere, naamlik "Elephantidae" bevat. Die familie bevat op sy beurt drie lewende spesies olifante (die Afrika savanne-olifant, Afrika-woudolifant en die Asiatiese olifant).

Die orde bevat ook verskeie fossiele van olifantagtige spesies wat gedurende die vorige ystydperk geleef het, onder andere mammoete en mastodonte. Die naaste verlangs verwante spesies wat vandag nog leef is die seekoeie en dassies.

Die oudste spesie in die orde dateer uit die vroeë Paleogeen-tydperk, meer as 50 miljoen jaar gelede. Die evolusie van olifantagtige diere behels hoofsaaklik die verhouding van die skedel en kake en die vorm van die ivoor- en kiestande.

Hedendaagse olifante is die enigste oorlewendes van 'n eens groter en meer uiteenlopende familie.



</doc>
<doc id="93367" url="https://af.wikipedia.org/wiki?curid=93367" title="Suid-Afrikaanse Klas 16E">
Suid-Afrikaanse Klas 16E

Die Suid-Afrikaanse Klas 16E van 1990 is 'n Suid-Afrikaanse elektriese lokomotief van die Spoornet-era.

Gedurende 1990 en 1991 het Spoornet verskeie pare (anders onveranderde) Series 2 tot Series 9 Klas 6E1 elektriese lokomotiewe semi-permanent gekoppel, en hulle hergeklassifiseer as Klas 16E. 'n Enkele gedeelde eenheidnommer is aan elke paar toegeken, met die indiwiduele lokomotiewe in die pare ingeskrewe "A" of "B".,


</doc>
<doc id="93368" url="https://af.wikipedia.org/wiki?curid=93368" title="Afrika-woudolifant">
Afrika-woudolifant

Die Afrika-woudolifant ("Loxodonta cyclotis") is een van die drie nog lewende spesies olifante. Die woudolifant kom slegs in die reënwoude van Wes- en Sentraal-Afrika voor. Voorheen is die spesie en die verwante savanne-olifant ("Loxodonta africana") as dieselfde spesie, naamlik Afrika-olifante gereken. Genetiese analise het egter getoon dat dit twee afsonderlike spesies is.

Let daarop dat die Knysna-olifant 'n savanne-olifant en nie 'n Afrika-woudolifant is nie.


</doc>
<doc id="93369" url="https://af.wikipedia.org/wiki?curid=93369" title="Asiatiese olifant">
Asiatiese olifant

Die Indiese of Asiatiese olifant ("Elephas maximus") is één van die drie nog lewende spesies olifante. Die spesie kom in Asië voor. Hulle is kleiner as die Afrika-olifante en kan ook makliker getem word. Mense het hulle oor die eeue as werksdiere ingespan. Dit is die nasionale dier van Indië.

Daar is 5 subspesies van die olifant bekend:



</doc>
<doc id="93372" url="https://af.wikipedia.org/wiki?curid=93372" title="Suid-Afrikaanse Klas 17E">
Suid-Afrikaanse Klas 17E

Die Suid-Afrikaanse Klas 17E van 1990 is 'n Suid-Afrikaanse elektriese lokomotief van die Spoornet-era.

Gedurende 1993 en 1994 het Spoornet verskeie Klas 6E1, Series 7, 8 en 9 lokomotiewe gemodifiseer. Hul remme en vastrapbeheer se betroubaarheid is onder andere verbeter vir diens op die Natalse hooflyn. Hierdie gewysigde lokomotiewe is geherklassifiseer as Klas 17E.

Die 3kV Klas 6E1 elektriese lokomotiewe is gebou vir die Suid-Afrikaanse Spoorweë (SAR) deur Union Carriage & Wagon (UCW) in Nigel, Transvaal, met die elektriese toerusting wat deur die General Electric Company (GEC) verskaf is. UCW het nie werknommers aan die lokomotiewe toegeken wat dit vir die SAR gebou het nie, maar het die SAR eenheidnommers vir hul rekordhouding gebruik.

Om die maksimum kragoordrag na die spore te verseker sonder dat die wiele gly, was die Klas 6E1 met gesofistikeerde vastrapskakels toegerus tussen die onderstel en die raamwerk, en toegerus met 'n elektroniese wielglipopsporing. Hierdie vastrapstutte en skakels het 'n kenmerk van die meeste latere Suid-Afrikaanse elektriese lokomotiefmodelle geword.

Hierdie dubbelkajuitlokomotiewe het slegs 'n dakleer aan die een kant, net regs van die kajuitdeur. Die kant met die dakleer is gemerk as die nommer 2 kant. 'n Gang in die middel van die lokomotief verbind die kajuite, wat identies is afgesien van die feit dat die handrem in kajuit 2 geplaas is. 'n Pantograafhaakstok word in 'n buis geberg onder die onderste rand van die lokomotief aan die dakleerkant.

Die lokomotief se traksiemotors word beheer deur weerstande waaroor die spanning verlaag word in 'n opset van serie en parallelle stroombane. Die stroombrekers wat hierdie bane oorskakel werk onder baie hoë krag en spanning en is pneumatiesgedrewe vir isolasiedoeleindes. Saamgeperste lug is nodig om die skakelaars oop of toe te maak en lug word ook gebruik vir die swakveldskakelaar wat onder baie hoë stroom skakel.

Tydens wegtrek en in die lae verstellings word die grootste deel van die spanning verlaag oor die bankresistors en al vier traksiemotors is in series gekoppel. Soos die bestuurder spoed verhoog, word sommige van die resistorbanke uitgesny via die pneumatiese skakelaars en die spanning neem dus toe oor die traksiemotors. Hoe meer resistors uitgeskakel word as die bestuurder die spoed verhoog, hoe meer krag word deur die traksiemotors ontwikkel. Teen ongeveer 22–28 km/h (14–17 mpu) skakel die lokomotief oor na 'n parallelle kombinasie, waar die twee traksiemotors per boegie in series geskakel word terwyl die twee boegies in parallel geskakel is. Uiteindelik, wanneer al die weerstande uitgeskakel is, hardloop die lokomotief in volle veld.


</doc>
<doc id="93373" url="https://af.wikipedia.org/wiki?curid=93373" title="Afrika-olifant">
Afrika-olifant

Die Afrika-olifant ("Loxodonta") is 'n genus van olifante. Die genus omvat twee lewende spesies, naamlik die Savanne-olifant en die Afrika-woudolifant.
Fossiele van die genus is slegs in Afrika gevind, waar hulle in die middel-Plioseen ontwikkel het.

Bulle van die savanne-olifant kan tot 3,64 meter hoog word en 5 455 kg weeg. Dit is die grootste lewende olifantspesie. Die koeie kan 3 meter hoog word en 3 636 kg tot 4 545 kg weeg.



</doc>
<doc id="93376" url="https://af.wikipedia.org/wiki?curid=93376" title="Predasie">
Predasie

In die ekologie, is predasie 'n biologiese interaksie waar 'n roofdier (of predator - 'n organisme wat jag) voed op sy prooi (die organisme wat aangeval word). Roofdiere mag of mag nie hul prooi doodmaak voor hulle dit eet, maar predasie lei gewoonlik tot die dood van die prooi en die uiteindelike opname van die prooi se weefsel deur die roofdier (m.a.w. die roofdier vreet die prooi op).

Predasie is geleen van die Engelse woorde "predator" (roofdier) en "prey" (prooi).


</doc>
<doc id="93379" url="https://af.wikipedia.org/wiki?curid=93379" title="Klas 6-stoomlokomotief">
Klas 6-stoomlokomotief

Die Klas 6 is 'n stoomlokomotief wat meestal deur die Kaapse Regeringspoorweë (CGR) in die tydperk voor Suid-Afrikaanse uniewording gebruik is. Die klas het dertien subklasse. Hierdie klas is ontwerp deur Michael Stephens vir gebruik op die snelpassasiersdienste van die CGR. Opeenvolgende bestellings is tussen 1893 en 1904 geplaas by Britse sowel as Amerikaanse vervaardigers.

Die Kaapse Klas 6-lokomotief is ontwerp by die Soutrivieraanleg van die CGR op dieselfde tydstip as die Klas 7. Terwyl die Klas 7 hoofsaaklik bedoel was as 'n goederelokomotief, is die Klas 6 ontwerp om sy snelpassasiersdiens-eweknie te wees.

Die eerste 40 lokomotiewe van die klas is in 1893 afgelewer deur Dübs and Company. Die ontwerp was 'n vergroting van die CGR Klas 05-lokomotief. Hulle is toegerus met Stephensonskakels met D-kleppe bokant die silinders. Die lokomotief het diens gedoen in die Kaap en Kaapse Middelland.

Nog 50 lokomotiewe is tussen 1895 en 1897 ontvang van Dübes and Company en Sharp, Stewart and Company. Hierdie masjiene het groter stoomketels gehad as die eerste bestelling. Hulle het op talle plekke in die Kaapkolonie diens gedoen.

Neilson, Reid and Company het van 1897 tot 1898 nog 54 lokomotiewe gelewer. Hulle is landwyd in diens gestel en is geklassifiseer as Klas 6B. Hulle is feitlik identies aan Klas 6A behalwe dat die kolewa met 'n agtwieldraaistel toegerus was.

Behalwe die Kaapse Regeringspoorweë het die Oranje Vrystaat Regeringspoorweë ook van hierdie lokomotiewe bestel. Die eerste vyftien lokomotiewe is in 1896 deur Dübs and Company, Neilson, Reid and Company en Sharp, Stewart and Company gelewer. Ná die Tweede Vryheidsoorlog is die lokomotiewe bedryf deur die Sentraal-Suid-Afrikaanse Spoorweë waar hulle bekend was as tipe 6L-2. Toe die SAS&H tot stand kom, is hulle geklassifiseer as Klas 6C.

Nog 33 is bestel en in 1898 gelewer deur Neilson, Reid and Company wat soortgelyk aan hulle voorgangers was, maar was toegerus met seswiel-draaistelle.

Die Oranje Vrystaat Regeringspoorweë het in 1898 ook nog ses lokomotiewe bestel by Sharp, Stewart and Company. Hulle was soortgelyk aan die vorige bestellings maar die kajuit was groter en die kolewa is toegerus met draaistelle. CSAR het hulle tipe L-3 genoem, maar SAS&H het hulle herklassifiseer as Klas 6E 4-6-0.

Die Klas 6-lokomotiewe is hoofsaaklik ingestel as passasierslokomotiewe, maar toe die klas vervang word deur groter en kragtiger lokomotiewe, het dit letterlik 'n "Jack-of-all-trades" geword wat homself bewys het as een van die bruikbaarste en suksesvolste lokomotiefklasse wat by die Soutrivieraanleg ontwerp is. Hulle is in alle dele van die land, behalwe Natal, gebruik en het alle soorte waens en vrag getrek.

Twee Klas 6F-lokomotiewe is op die Kaapse hooflyn in diens gestel. In vergelyking met die res van die Klas 6-familie, het hulle 'n betreklik kort leeftyd van minder as dertig jaar gehad, en is in 1929 aan diens onttrek.

Die agt Klas 6-lokomotiewe wat in 1901 in diens gestel is deur die CGR is ontwerp en gebou deur die "Schenectady Locomotive Works" volgens die spesifikasies van die CGR-lokomotiefdepartement en was gevolglik ietwat anders in voorkoms as die vorige Kaapse Klas 6-lokomotiewe. Terwyl hulle ook op staaframe gebou is soos die vorige twee Klas 6-lokomotiewe, was hulle effens groter met groter stoomketels en met 17.5 duim (444 mm) deursnee silinders, in vergelyking met die 17 duim (432 mm) deursnee silinders van alle vroeëre Klas 6-lokomotiewe. Soos die twee Klas 6F-lokomotiewe, is 'n duidelik sigbare kenmerk hul hoërgemonteerde treeplanke sonder die behoefte vir dryfwielskorte. Hulle was genommer in die reeks van 262 tot 269 en was aan die Kaapse Westelike Sisteem toegewys.
In 1901 het "Neilson, Reid and Company" nog 21 lokomotiewe afgelewer wat geskoei was op die Klas 6 ontwerp. Die lokomotiewe is bestel deur die CGR. Hulle stoomketels was groter en hulle was toegerus met H.M. Beattykajuite, wat ook groter was en is geklassifiseer as Klas 6H.

Die veertien 6 Klas-stoomlokomotiewe wat in 1902 in diens geplaas is deur die CGR is deur "Neilson, Reid en Company" gebou. Hulle was byna identies aan die twee staafraamlokomotiewe wat deur "Sharp Stewart en Company" in 1900 gebou is, wat later die Suid-Afrikaanse Spoorweë (SAS) Klas 6F geword het, en hulle was sigbaar uitkenbaar as tweede geslag 6de Klas-lokomotiewe deur hul hoër treeplanke sonder enige wielskorte.


</doc>
<doc id="93383" url="https://af.wikipedia.org/wiki?curid=93383" title="Die windpomp">
Die windpomp

Die Windpomp is 'n Afrikaanse rolprent wat op 25 April 2014 in teaters begin draai het en op 12 September 2014 op DVD vrygestel is. Die film is deur "ZenHQ Films" en "Times Media Films" vervaardig. Dit is in Kaapstad in die Wes-Kaap verfilm.

Die Windpomp is aanvanklik in 2011 as 'n kortfilm vir die AFDA-filmskool geskiet. Dit het 11 AFDA-pryse verower waarna dit as Suid-Afrika se amptelike inskrywing vir die Studente Oscars ingeskryf is. Na hierdie suksesse is daar begin om dit as 'n vollengte rolprent te ontwikkel.

Romantiese drama met elemente van fantasie. Dit het 'n ouderdomsperk van 13 jaar.


Die storie handel oor 17-jarige Hendri wat noodgedwonge op die voorstoep van sy seniele, teruggetrokke oupa in 'n aftree-oord beland. Hendri kom gou agter dat daar soveel meer geheime hier skuil as wat hy ooit sou kon raai en dat die grootste geheim van als hom net dalk die liefde van sy lewe kan kos.



</doc>
<doc id="93386" url="https://af.wikipedia.org/wiki?curid=93386" title="Oranje-Vrystaat (provinsie)">
Oranje-Vrystaat (provinsie)

Die Provinsie van die Oranje-Vrystaat (Engels: "Province of the Orange Free State") was een van die vier provinsies van Suid-Afrika vanaf 1910 tot 1994. Dit is ontbind op 27 April 1994. Die hoofstad van die provinsie was Bloemfontein. 

Die voorganger van die provinsie was die Oranjerivierkolonie. 

Die Bantoestans van QwaQwa en 'n deel van Bophuthatswana was in die provinsie geleë.

Distrikte van die provinsie en bevolking tydens die sensus van 1991. 



</doc>
<doc id="93388" url="https://af.wikipedia.org/wiki?curid=93388" title="Wildebees">
Wildebees

'n Wildebees ("Connochaetes") is 'n genus van ewehoewige soogdiere wat aan die familie van horingdraers ("Bovidae") behoort. Die genus bestaan uit twee spesies:


Wildebeeste kom op die grasvlaktes van suidelike en oostelike Afrika voor. Die grootste kuddes word in die Serengeti-woestyn aangetref. Hulle migreer in droë tye na voedselryke gebiede en kan duisende kilometer per jaar aflê.

Wildebeeste word 1,15 tot 1,40 meter hoog (van die grond tot die skof) en weeg tussen 150 en 250 kg wanneer hulle volgroeid is. Hulle kan meer as 20 jaar oud word.

Die koeie kalf (skenk geboorte) in die somer. Die kalwers kan soms 10 minute na geboorte al saam met die kudde op die vlug slaan. Die teelseisoen begin direk na die koeie gekalf het. Die dominante bulle merk (en verdedig) hulle grondgebied met mis en urine.

Wildebeeste speel 'n belangrike rol in die ekostelsel. Hulle mis bemes die grond en hulle vertrap die plante wat tot nuwe groei lei. Hulle bied ook voedsel vir roofdiere soos leeus en hiënas.

Wildebeeste se logge voorkoms word veroorsaak deur die diere se groot koppe, die kort maar gespierde nekke en die boggel op die rug. Hul pole is kort in verhouding tot die liggaamslengte. 

Die blouwildebees "(Connochaetes" "taurinus") is die groter spesie; 'n bul kan 'n skouerhoogte van 137 cm bereik en meer as 250 kg weeg. 'n Swartwildebees ("Connochaetes" "gnu") word nie hoër as 1,2 m nie en weeg net sowat 180 kg. Hoewel hulle op 'n afstand taamlik eners lyk, is daar aansienlike verskille tussen die spesies. 

Die blouwildebees is leisteenkleurig, met swart maanhare en 'n swart stert. Sy horings is sywaarts geboe. Die swartwildebees se opvallendste kenmerk is sy lang, wit stert en witterige maanhare. Sy algemene velkleur is swartbruin en sy horings is na vore geboe en effens korter as die van die blouwildebees.

Wildebeeste is grasvreters wat in troppe van sowat 15 diere wei. Elke trop het gewoonlik net een bul, wat die gebied afbaken en teen mededingers verdedig. Die bulle tree aggressief op teenoor natuurlike vyande en val soms selfs leeus aan. 'n Koei is sowat 8½ maand dragtig en een kalf, wat by albei spesies rooibruinerig is, word aan die begin van die somer gebore. 

As gevolg van hul vleiswaarde is wildebeeste vroeër kwaai gejag en swartwildebeeste kom feitlik nog net in wildtuine en op private wildplase voor, waar hul getalle reeds heelwat toegeneem het. Vroeër was die diere wyd versprei oor die oop vlaktes van die Karoo, die Vrystaat en die weste van Gauteng. Die blouwildebees word nog in groter mate vrylewend aangetref, veral in die Gautengse bosveld, die Kalahari en Namibië. In die Serengeti-vlakte in Oos-Afrika kom migrasies van duisende diere soms nog voor.

Die blouwildebees se horings is buffelvormig (agtertoe en op), terwyl die swartwildebees se horings na vorentoe, af en dan op buig. Blouwildebeeste se sterte is donker, maar swartwildebeeste se sterte is perdagtig wit. Die maanhare van die blouwildebees hang plat, terwyl die swartwildebees se maanhare regop staan.




</doc>
<doc id="93391" url="https://af.wikipedia.org/wiki?curid=93391" title="Verlorevlei">
Verlorevlei

Die Verlorevlei is na regte 'n rivier in die Sandveld (aan die Weskus) wat by Eendekuil, Het Kruis en Redelinghuys verbyloop en by Elandsbaai in die Atlantiese Oseaan uitmond.

Ongeveer 30km noordwes van Redelinghuys is die werklike moerasagtige vlei. In die winter is dit kilometers lank en die water is verskuil tussen die groen riete. Somers is die vlei droog. 'n Vyfhonderd voëlsoorte is hier al deur voëlkykers aangeteken. Ook is die vlei gewild by hengelaars.

Dit is een van die land se weinige varswatermere by die kus. Dit is 'n belangrike broei- en eetplek vir pelikane, flaminke en ander voël- en visspesies. Verskeie plantsoorte kom voor. Aan die oewers wei beeste en water word vir besproeiing uitgepomp. Dit is in 1991 tot Ramsar-vleiland verklaar.

Op sy reis na Namakwaland in 1685 is Simon van der Stel hier verby en was toe onder die indruk dat die rivier 'n tak van die Olifantsrivier is. Vaandrig Johannes Tobias Rhenius het in 1724 gesien dat die vlei in die riete verlore geraak het. Vandaar die naam.



</doc>
<doc id="93394" url="https://af.wikipedia.org/wiki?curid=93394" title="Pioneer-plaat">
Pioneer-plaat

Die Pioneer-plate is twee plate van vergulde alluminium wat in 1972 in Pioneer 10 en in 1973 in Pioneer 11 geplaas is. Dit bevat ’n geïllustreerde boodskap ingeval die ruimtetuie deur intelligente buiteaardse lewe onderskep word. Hulle wys die naakte figure van ’n man en vrou asook verskeie simbole wat inligting oor die oosprong van die tuie verskaf. Die plaat is ontwerp deur die sterrekundige Carl Sagan in samewerking met dr. Frank Drake en Linda Salzman Sagan.

Pioneer 10 en 11 is die eerste ruimtetuie wat ’n groot genoeg snelheid bereik het om uit die Sonnestelsel te ontsnap. Die Voyager Goue Plaat, ’n ingewikkelder en meer gedetailleerde plaat wat moderner tegnologie gebruik, is in 1977 in Voyager 1 en 2 geplaas.

Onder op die plaat word die Sonnestelsel skematies voorgestel. Dit wys watter pad die tuig gevolg het. Deur Saturnus is ’n streep wat die planeet se ringe voorstel as ekstra aanwysing om ons sonnestelsel te identifiseer.

Die afbeelding is nie volgens skaal nie. Die grootte van die planete en die afstand tussen hulle verskil van die werklike mates.

Die binêre getalle dui die relatiewe afstand tussen die planete en die Son aan. Die eenheid is ’n tiende van die afstand tussen Mercurius en die Son.


</doc>
<doc id="93395" url="https://af.wikipedia.org/wiki?curid=93395" title="Pontifícia Universidade Católica de Minas Gerais">
Pontifícia Universidade Católica de Minas Gerais

Die Pontifícia Universidade Católica de Minas Gerais ("PUC-MG" of "PUC Minas") is 'n universiteit in Belo Horizonte in Bahia, Brasilië.

Die universiteit is op 12 Desember 1958 gestig. Dit is een van die vyf grootse universiteite in Brasilië. In 2010 is die universiteit as die beste privaat universiteit in Brasilië aangewys.



</doc>
<doc id="93397" url="https://af.wikipedia.org/wiki?curid=93397" title="Armand Greyling">
Armand Greyling

Armand Greyling (gebore in 1991) is 'n Suid-Afrikaanse akteur. Hy maak sy rolprentdebuut in 2008 met Bakgat!. In 2014 het hy die hoofrol as Henri in Die Windpomp vertolk. Vir dié rol is hy as "Beste Akteur" by kykNET se silwerskermfees van 2014 genomineer.

Greyling matrikuleer van die Hoërskool Waterkloof waar hy onderhoofseun was en in die koor gesing het. Na skool het hy aan die AFDA-rolprentskool in Kaapstad studeer.



</doc>
<doc id="93398" url="https://af.wikipedia.org/wiki?curid=93398" title="Leandie du Randt">
Leandie du Randt

Leandie du Randt is 'n Suid-Afrikaanse aktrise. Sy maak haar TV-debuut in 2009 in Getroud met rugby en haar rolprentdebuut die daaropvolgende jaar in die film Henley-on-Klip. In 2014 is sy tydens kykNET se silwerskermfees as "Beste Aktrise" vir haar rol in Die Windpomp benoem.

Du Randt verwerf in 2009 die graad BCom Bedryfsielkunde aan die Universiteit van Johannesburg. In 2010 ontvang sy haar honneursgraad in bedryfsielkunde aan dieselfde universiteit. Sy is in 2011 as 'n praktiserende psigometris geregistreer.



</doc>
<doc id="93399" url="https://af.wikipedia.org/wiki?curid=93399" title="Vlag van Irak">
Vlag van Irak

Die nasionale vlag van Irak (Arabies: علم العراق) is op 22 Januarie 2008 amptelik in gebruik geneem. Die vlag vertoon ’n horisontale driekleur in rooi, wit en swart met die takbir in groen Koefiese skrif op die middelste wit baan.

Die kleurskema vir die vlae sedert 1963 word hieronder gelys:

Die eerste vlag van moderne Irak was dié van die Koninkryk Irak en is in 1921 aanvaar. Dit was ’n swart-groen-wit horisontale vlag met ’n rooi trapesium (sommige variante het ’n driehoek) aan die vlagpaalkant en is geïnspireer deur die vlag van die Arabiese Opstand. Twee sewepuntige sterre op die driehoek het die twee vernaamste volke van die koninkryk, nl. die Arabiere en Koerde, voorgestel. Die ontwerp het ook die nuutingestelde Hasjemitiese Ryk (oorspronklik van Hejaz in die Arabiese Skiereiland) in Irak gereflekteer. Hulle het ’n leidende rol in die Arabiese Opstand gespeel. As sodanig was dit soortgelyk aan die Hasjemitiese Jordanië en die kortstondige Koninkryk Hejaz. Voor onafhanklikheid in Irak in 1932 is die vlag ook deur die Britse Mandaat van Mesopotamië gebruik. Vandag word dit deur pro-Hasjemitiese monargiste in Irak gebruik.

In 1958, in reaksie op die samesmelting van Egipte en Sirië in die Verenigde Arabiese Republiek het die twee Hasjemitiese koninkryke Irak en Jordanië die Arabiese Federasie, ’n konfederasie van die twee state, gestig. Die vlag van die unie wat eintlik maar die vlag van Jordanië sonder die sewepuntige ster in die rooi driehoek. Hierdie vlag is identies aan die vlag van Palestina wat in 1964 aanvaar is en so te sê identies aan die vlag van die Ba’ath-party. Die unie het minder as ses maande gehou en is in Julie 1958 in die Irakse Rewolusie ontbind.

Na die rewolusie van 14 Julie 1958, onder leiding van Abdul Karim Kassem wat die Hasjemitiese monargie in Irak afgeskaf het en die land in ’n republiek omskep het, het Irak ’n nuwe vlag aanvaar (wet 102 van 1959) wat bestaan het uit ’n vertikale driekleur in swart, wit eh groen met ’n rooi agtpuntige ster met ’n geel skyf daarop in die middel van die wit baan. Swart, wit, groen en rooi is die Pan-Arabiese kleure wat die Panarabisme voorstel terwyl die geel skyf die Koerdiese minderheid voorgestel het. Hiermee saam is die rooi ster (van Isjtar gebruik om Irak se antieke erfenis en die Assiriese minderheid voor te stel.

Gebruik van hierdie weergawe van die Irakse nasionale vlag word tans toegestaan aan die Koerdiese minderheid in Irak terwyl die 1963- tot 2008-weergawes nie daar gebruik mag word nie weens hul verbintenis met Panarabisme en hul gebruiksaanvaarding gedurende die tyd wat die Ba’ath-party geregeer het.

Nadat Kassem deur die Ba’ath-party omvergewerp is in 1963 het die nuwe Ba’athistiese regering op 31 Julie 1963 ’n gewysigde weergawe van die Arabiese Bevrydingsvlag as nuwe Irakse vlag aanvaar (wet 28 van 1963). Hierdie horisontale driekleur in rooi, wit en swart (vir die eerste keer gebruik in die Egiptiese rewolusie van 1952) het die basis van die vlag van die Verenigde Arabiese Republiek (VAR) gevorm. Hoewel die VAR in 1961 opgebreek het, het die strewe na eenheid voortbestaan. Waar die vlag van die VAR twee groen sterre gehad het wat Egipte en Sirië voorgestel het, het die nuwe Irakse vlag drie sterre gehad wat die aansluitingshoop van Irak by Sirië en Egipte in ’n nuwe unie gesimboliseer het. Sirië het hierdie visie van Irak gedeel en het later daardie jaar die nuwe Irakse vlag as sy eie aanvaar. Dit het tot in 1971 die vlag van Sirië gebly toe die groen sterre deur die valk van Koraisj (die Siriese wapenskild) vervang is.

Die Irakse Vlagwet (28 van 1963) is vervang deur ’n nuwe Vlagwet (33 van 1986) gedurende die presidentskap van Saddam Hoesein. Hoewel die vlag onveranderd gebly het, is die betekenis van die drie sterre verander om hul oorspronklike geografiese betekenis as die voorstellings van die drie leerstellings in die leuse van die Ba’ath-party: "Wadha, Hoerijah, Isjtirakijah" (Eenheid, Vryheid, Sosialisme).

Op 13 Januarie 1991 is die vlag deur ’n nuwe Vlagwet (6 van 1991) gewysig. Op aandrang van Saddam Hoesein is die takbir (die woorde "Allahoe Akbar" wat Arabies is vir “God is Groot”) in groen tussen die sterre ingevoeg. Die vorm van die takbir was in Hoesein se eie handskrif. Die toevoeging van die heilige Islamitiese teks is deur sommige gesien as ’n poging om oorlogsteunsteun te werf van Irakse geloofsleiers wat vroeër verban is, om die disrespek waarmee die Irakse vlag hanteer is in die Irakkees-besette Koeweit, te staak en om die Irakse regering se Islamitiese legitimiteit (wat in daardie stadium sekulêr was) te bevorder in die periode wat gevolg het op die Golfoorlog.

Soos met ander vlae waar Arabiese skrif op is, moet die wapperkant van die vlag aan die regterkant van die vlag se voorkant wees.

Weens die verskillende uitsigte en die heersende teenstand teen ’n volstrekte afstanddoening van die huidige Irakse vlag is ’n kompromie aanvaar deur die Amerikaans aangestelde tussentydse Irakse administrasie in 2004. Die basiese ontwerp van die bestaande vlag is behou; Die takbir is egter weergegee in tradisionele gestileerde Koefiese skrif eerder as Hoesein se handskrif.

Die gewysigde vlag is tydens ’n seremonie op 28 Junie 2004 wat die tegniese ‘magsoorhandiging’ van die besettingsmag van die Koalisie-Oorgangsbestuur aan die Amerikaans aangestelde administrasie ingelei het, bekendgestel.

Op 22 Januarie 2008 is ’n nuwe vlagontwerp bevestig in die nuwe Vlagwet (9 van 2008). In hierdie weergawe is die drie sterre verwyder terwyl die takbir in sy 2004-formaat behou is. Die parlement se bedoeling was dat die nuwe ontwerp vir een jaar sou geld waarna ’n finale besluit oor die vlag geneem sou word. Op 30 April 2009 is die vlag deur die Irakse parlement hersien en behou.

Die Irakse regering is na die inval en besetting van Irak deur die Verenigde State in 2003 omver gewerp en die Ba’ath-party is verban. Daar is gespekuleer dat die Amerikaanse Regering op ’n verandering van die Irakse vlag sou aandring om die pan-Arabiese simboliek te verwyder en om afstanddoening van die Ba’athistiese regering aan te kondig. Hierdie uitkyk is deur sommige groepe in Irak gedeel. Daar was ook, onder Irakiërs wat onder Saddam Hoesein gely het, ongelukkigheid oor die behoud van nasionale simbole wat deur sy regering gebruik is. Die Irakse Koerdiese minderheid het ook ’n afkeur in die vlag gehad en het spesifiek ’n probleem met die vlag se beswering van pan-Arabisme gehad. Teenstanders teen die vlagverandering het geargumenteer dat die vlag sedert 1963 in gebruik is, lank voor Saddam Hoesein se presidentskap, en dat dit onregverdig was om dit as ’n ‘Saddamistiese’ vlag te beskou. Hulle het ook daarop klem gelê dat pan-Arabisme ’n heersende beginsel onder die meerderheid van Irakiërs voor onafhanklikheid in 1932 was.

Op 26 April 2004 het die Amerikaans-aangestelde Irakse Regeringsraad (IRR) ’n nuwe vlag vir Irak aangekondig. Die IRR het gesê dat ’n ontwerp van die vooraanstaande Irakse kunstenaar-argitek Rifat Chadirji aanvaar is.

Die voorgestelde vlag het verskeie betekenisse gehad:
Die ontwerp het ’n opmerklike breuk met die drie vlae van moderne Irak (die Arabiese Opstand-geïnspireerde vlag, die vlag wat deur Kassem gebruik is en die Arabiese Bevryding-geïnspireerde vlag van 1963) gemaak wat elkeen die vier Pan-Arabiese kleure bevat. Van hierdie kleure is slegs wit in die IRR se voorstel gebruik. Islamitiese sekelmane word in Arabiese heraldiek boonop gewoonlik in groen of rooi voorgestel. Die voorgestelde verandering het ’n heftige negatiewe reaksie ontlok onder groeperinge in Irak se Arabiese meerderheid, selfs onder dié wat teen Saddam Hoesein gekant was. Diegene wat die Amerikaanse besetting teengestaan het, insluitend die Sjiistiese geestelike Muqtada al-Sadr het gesê die ontwerp is ’n poging van die Amerikaanse regering om Irak van haar identiteit en geskiedkundig prominente rol in die Arabiese wêreld te ontneem. Kritici het veral die afstanddoening van die Arabiese Bevrydingsvlag, die weglating van die kleure van pan-Arabisme en die verwydering van die takbir betreur.

Die nuwe vlag se oorwegend blou-en-wit voorkoms is ook onmiddellik deur baie mense in Irak teengestaan as gevolg van die beweerde ooreenstemming met die vlag van die Staat Israel (wat sedert stigting in 1948 vyandig teenoor Irak is).

Die nuwe vlag is volgens berigte op 27 April 2004, die dag voor die amptelike aanvaarding van die vlag, in Falluja deur opstandelinge verbrand.

Op 28 April 2004 het die president van die IRR, Massoud Barzani, ’n gewysigde weergawe van die vlag waarin die ligblou sekelmaan na ’n donkerder skakering vervang is bekendgestel. Dit is onseker of hierdie verandering na aanleiding van die protes aangebring is of, soos die Raad verklaar het, ’n regstelling van ’n drukfout van vroeëre weergawes is. Barzani het ook verduidelik dat die vlag ’n tydelike ontwerp was wat oor die maande in aanloop tot die aanvaarding van die definitiewe vlag, gebruik sou word.

In die lig van oorweldigende openbare protes is die aanvaarding van die blou-sekelmaanvlag totaal laat vaar.

Ten spyte van die kompromis in 2004 het teenstand teen die vlag deur Koerdiese groepe voortgeduur. In Januarie 2008 is ’n nuwe ontwerp voorgestel waarin die drie sterre verwyder en vervang is deur ’n agtpuntige groen ster met ’n geel skyf in die middel en die takbir weerskante daarvan. Die takbir is in Koefiese skrif (’n Mesopotamiese Arabiese styl wat in Irak ontstaan het).

In Julie 2008 het die Irakse parlement ’n wedstryd van stapel gestuur vir die ontwerp van ’n nuwe Irakse vlag. Die wedstryd het tot September 2008 geduur en 50 ontwerpe is ontvang. Ses ontwerpe is gekies en na die parlement gestuur om voor die einde van 2008 te besluit op ’n nuwe vlag.

’n Ander ontwerp soortgelyk aan die 2004-2008-vlag is voorgestel waarin die skrif na geel verander is om die Koerdiese mense in Noord-Irak voor te stel. Die betekenis van die drie sterre sou verander om vrede, verdraagsaamheid en regverdigheid voor te stel.



</doc>
<doc id="93400" url="https://af.wikipedia.org/wiki?curid=93400" title="Giordano Bruno">
Giordano Bruno

Giordano Bruno (gebore Filippo Bruno; 1548 tot 17 Februarie 1600) was ’n Italiaanse Dominikaanse monnik, filosoof, wiskundige, digter en astroloog. Hy is bekend vir sy kosmologiese teorieë, wat selfs verder gegaan het as die destyds nuwe Koperniese model; hy het voorgestel die sterre is net verafgeleë sonne met hul eie planete en dat hulle lewe kan huisves. Hy het ook gesê die heelal is oneindig en daarom is daar geen hemelliggaam in die "middel" daarvan nie.

Vroeg in 1593 is Bruno deur die Romeinse Inkwisisie verhoor vir kettery op aanklagte van onder meer die verwerping van verskeie Katolieke kernleerstellings (soos die Drie-eenheid, die godelikheid van Christus en die maagdelikheid van Maria). Sy panteïsme was ook rede tot groot kommer. Die Inkwisisie het hom skuldig bevind en in 1600 het hy in Rome se Campo de' Fiori op die brandstapel gesterf. 

Ná sy dood het hy aansienlike roem verwerf, veral onder 19de- en vroeë 20ste-eeuse geleerdes wat hom beskou het as ’n martelaar vir wetenskap, hoewel klem gelê word daarop dat Bruno se astronomiese sienings ’n klein deel was van die teologiese en filosofiese oortuigings wat tot sy verhoor gelei het. Sy verhoor word egter steeds beskou as ’n mylpaal in die geskiedenis van vrye gedagtes en die moderne wetenskap.

Benewens sy kosmologiese geskrifte het Bruno ook aansienlik geskryf oor begrippe rakende die geheue. Die historikus Frances Yates meen Bruno is sterk beïnvloed deur Arabiese astrologie, Neoplatonisme, Renaissance-Hermetisisme en die Egiptiese god Thoth. Sy ander studies het gehandel oor wiskunde en die toepassing van geomteriese paradigmas op taal.


</doc>
<doc id="93401" url="https://af.wikipedia.org/wiki?curid=93401" title="Cyrano de Bergerac">
Cyrano de Bergerac

Cyrano de Bergerac (6 Maart 1619 – 28 Julie 1655) was ’n Franse dramaturg en soldaat met 'n groot neus wat in meer as 1000 tweegevegte betrokke was. Sy naam is ook die titel van ’n beroemde toneelstuk oor sy lewe (geskryf deur Edmond Rostand), en etlike flieks is op dié verhaal gegrond.

Hercule-Savinien Cyrano de Bergerac was die seun van ’n Franse edelman, hoewel minstens een skrywer, Ishbel Addyman, beweer hy was nie ’n aristokraat nie, maar die seun van ’n vishandelaar. Volgens haar het hy sifilis gehad en was hy moontlik homoseksueel. Hy was van 1640 tot omstreeks 1653 in ’n verhouding met die skrywer en musikant Charles Coypeau d'Assoucy. Daarna het hulle in ’n bitter stryd betrokke geraak en dit het tot ’n reeks satiriese werke deur albei mans oor die ander een gelei.

In fiktiewe werke oor sy lewe word hy met enorme groot neus uitgebeeld. Volgens portrette het hy wel ’n groot neus gehad, maar nie naastenby so groot soos wat in werke oor hom beskryf word nie.

Cyrano de Bergerac se werke "Les États et Empires de la Lune (Die State en Ryke van die Maan)" (in 1657 ná sy dood gepubliseer) en "Les États et Empires du Soleil (Die State en Ryke van die Son)" (1662) is klassieke voorbeelde van vroegmoderne wetenskapsfiksie. Sy mengsel van wetenskap en romanse in sy werke het as model vir latere skrywers gedien, onder andere Jonathan Swift, Edgar Allan Poe en moontlik Voltaire.

In 1897 het die Franse digter Edmond Rostand ’n toneelstuk, "Cyrano de Bergerac", oor Cyrano se lewe geskryf. Dit vertel van sy liefde vir die pragtige Roxane, wat hy verplig is om die hof te maak namens ’n meer konvensioneel aantreklike, maar minder woordvaardige vriend, Christian de Neuvillette.

Die stuk is verskeie kere vir die silwerdoek aangepas; van die bekendste rolprente is die 1990-weergawe met Gérard Depardieu in die titelrol, die 1950-film met José Ferrer, waarvoor hy ’n Oscar gewen het, en die 1988-aanpassing "Roxanne" van Steve Martin.


</doc>
<doc id="93404" url="https://af.wikipedia.org/wiki?curid=93404" title="Roswell-voorval">
Roswell-voorval

Die Roswell-voorval verwys na die gebeure rondom ’n Amerikaanse militêre verkenningsballon wat in 1947 naby Roswell, Nieu-Mexiko, neergestort het. Dit het aanleiding gegee tot bewerings dat dit ’n buiteaardse ruimteskip is wat geval het.

Die weermag wou die ware doel van die ballon, om Sowjet-kerntoetse op te spoor, wegsteek en het ná die aanvanklike groot belangstelling in die voorval berig dit was ’n gewone weerballon. Belangstelling oor die ongeluk het afgeneem tot in die laat 1970's, toe mense wat in VVV's belangstel, verskeie komplotteorieë uitgedink het. Daar is beweer een of meer ruimtetuie het by Roswell neergestort, dat die buiteaardse wesens in die tuie deur die weermag gevind is en dat hulle dit probeer wegsteek.

In die 1990's het die weermag die ware aard van die Projek Mogul-ballon bekend gemaak. Tog is gissings oor Roswell steeds gewild in populêre media en komplotteorieë duur voort. 


</doc>
<doc id="93405" url="https://af.wikipedia.org/wiki?curid=93405" title="Seldsame Aarde-hipotese">
Seldsame Aarde-hipotese

In sterrekunde en astrobiologie is die Seldsame Aarde-hipotese die teorie dat die ontstaan van komplekse en meersellige (en dus intelligente) lewe op Aarde ’n onwaarskynlike kombinasie van astrofisiese en geologiese gebeure en omstandighede geverg het. Volgens die hipotese is komplekse buiteaardse lewe ’n baie onwaarskynlike verskynsel en sal dit uiters skaars wees as dit bestaan. Die term "Seldsame Aarde" kom van die boek "Rare Earth: Why Complex Life Is Uncommon in the Universe" (2000) deur die paleontoloog en geoloog Peter Ward en die sterrekundige en astrobioloog Donald E. Brownlee, albei van die Universiteit van Washington.

’n Alternatiewe standpunt is dié van onder andere Carl Sagan en Frank Drake. Daarvolgens is die Aarde ’n tipiese aardplaneet in ’n tipiese planeetstelsel, wat in ’n gewone streek van ’n gewone spiraalsterrestelsel voorkom. Na aanleiding van die Koperniese beginsel en die beginsel van middelmatigheid is dit moontlik dat die heelal wemel van komplekse lewe.

Op 4 November 2013 het sterrekundiges aangekondig daar kan tot 40 miljard aardgrootte-eksoplanete in die bewoonbare sones van sonagtige sterre of rooidwerge in die Melkweg voorkom, gebaseer op data van die Kepler-ruimteteleskoop. Van hulle kan 11 miljard om sonagtige sterre voorkom. Die naaste sodanige planeet kan volgens die wetenskaplikes 12 ligjare van die Aarde af wees.

Die hipotese dat lewe in die heelal skaars is, verduidelik egter die Fermi-paradoks – hoekom geen lewe nog gevind is as dit so volop is nie.

Volgens die Seldsame Aarde-hipotese is talle gunstige toestande nodig vir komplekse lewe. ’n Paar hiervan is die sterrestelsel se bewoonbare sone, ’n sentrale ster met die regte planeetstelsel, die ster se bewoonbare sone, die regte grootte aardplaneet, die voordeel van ’n gasplaneet vir beskerming en ’n groot satelliet, toestande wat verseker die planeet het ’n magnetosfeer en plaattektoniek, die chemie van die litosfeer, atmosfeer en oseane, die rol van "evolusionêre pompe" soos enorme ysvorming en meteoorbotsings, en wat ook al gelei het tot die steeds misterieuse Kambriese ontploffing van dierefilums. Die ontwikkeling van intelligente lewe het moontlik nog ander seldsame gebeure geverg.

Ward en Brownlee meen vir ’n klein aardplaneet om koplekse lewe te onderhou, moet die waardes van verskeie veranderlikes binne ’n klein omvang bly.

Seldsame Aarde beteken ’n groot deel van die bekende heelal, insluitende streke van ons eie sterrestelsel, kan nie komplekse lewe onderhou nie; Ward en Brownlee verwys daarna as "dooie sones". Die dele van ’n sterrestelsel waar komplekse lewe moontlik is, word die galaktiese bewoonbare sone genoem. Dit hang hoofsaaklik af van die afstand vanaf die galaktiese sentrum. Namate dié afstand toeneem, gebeur die volgende:

Item #1 sluit die buitenste dele van ’n sterrestelsel uit; #2 en #3 sluit die binneste dele van die stelsel, bolswerms en die spiraalarms van spiraalstelsels uit (stervorming is meer aktief in die spiraalarms).

Terwyl ’n planeetstelsel in ’n gunstige posisie vir komplekse lewe kan lê, moet dit dié posisie vir ’n lang genoeg tyd handhaaf dat komplekse lewe kan ontwikkel. ’n Sentrale ster wat ver van streke bly waar straling hoog is, sal dus die gunstigste posisie hê. As die ster se wentelbaan om die sterrestelsel eksentriek (ellipties of hiperbolies) is, sal dit deur van die spiraalarms beweeg, maar as die wentelbaan na aan ’n perfekte sirkel is en die wentelsnelheid is dieselfde as die rotasiesnelheid van die spiraalarms, sal die ster net geleidelik, of glad nie, in ’n spiraalarm inbeweeg. Die vereiste sinchronisasie van dié snelhede word in net ’n klein streek om ’n sterrestelsel aangetref. Dit word die galaktiese bewoonbare sone genoem. Lineweaver et al. beraam dié sone op tussen 7 en 9 kiloparsek in deursnee, wat nie meer as 10% van die sterre in die Melkweg insluit nie. Gebaseer op ’n konserwatiewe raming van die getal sterre in die Melkweg, kan dit sowat 20 tot 40 miljard sterre wees. Gonzalez et al. reken net 5% van sterre word in die sone ingesluit, wat sal neerkom op die halvering van dié getal.

Die wentelbaan van die Son om die Melkweg se sentrum is inderdaad feitlik perfek sirkelvormig, met ’n wentelperiode van 226 miljoen jaar, baie na aan die rotasiesnelheid van die sterrestelsel. Terwyl voorstanders van Seldsame Aarde meen die Son het nog selde, indien ooit, sedert sy vorming deur ’n spiraalarm beweeg, het die sterrekundige Karen Masters bereken die Son beweeg elke 100 miljoen jaar deur ’n groot spiraalarm. Sommige navorsers het al voorgestel dat verskeie massauitwissings ooreenstem met tye toe die Son deur spiraalarms beweeg het.

Die Andromeda-sterrestelsel en die Melkweg het min of meer dieselfde massa, maar terwyl Andromeda ’n tipiese spiraalstelsel is, is die Melkweg buitengewoon kalm en dof. Dit lyk of daar die afgelope 10 miljard jaar minder botsings met ander sterrestelsels was, en dit kon die omstandighede vir komplekse lewe gunstiger gemaak het as in die geval van ander stelsels met meer botsings en dus meer supernovas en ander steurings. Die aktiwiteitsvlak van die swartkolk in ’n sterrestelsel se sentrum kan ook die moontlikheid van lewe beïnvloed – dit lyk of die kolk in die Melkweg net aktief genoeg is.

Na aanleiding van lewe op Aarde, lyk dit of water in vloeibare vorm nodig is vir komplekse lewe. ’n Planeet moet dus die regte afstand van sy sentrale ster af hê. Dit is die sleutelelement van ’n ster se bewoonbare sone. ’n Planeet wat te naby aan die ster is, sal te warm wees vir vloeibare water en ’n planeet wat te ver is, sal te koud wees.

Die bewoonbare sone wissel na gelang van die soort ster en die ouderdom daarvan. Die bewoonbare sone van ’n hoofreeksster beweeg baie geleidelik verder weg totdat die ster ’n witdwerg word en die bewoonbare sone verdwyn. Daar is ook ’n noue verband tussen dié sone en die kweekhuisverwarming wat moontlik gemaak word deur atmosferiese waterdamp (), koolstofdioksied () en/of ander kweekhuisgasse. Selfs al bevat die Aarde se atmosfeer ’n waterdampkonsentrasie van 0% (in droë streke) tot 4% (in reënwoude en oseaanstreke) asook net 400 dele per miljoen , is hierdie klein hoeveelhede genoeg om die gemiddelde oppervlaktemperatuur van die Aarde met sowat 40 °C te verhoog.

Die bewoonbare sone van warm sterre soos Sirius of Vega is breed, maar:
Hierdie oorwegings sluit die massiewe en kragtige sterre van klas F6 tot O uit as bevorderlik vir die ontwikkeling vir komplekse lewe.

Klein rooidwerge het weer klein bewoonbare sones en planete kan ’n gesinchroniseerde rotasie hê sodat een kant van die planeet altyd na die ster wys en dus baie warm is, terwyl die ander kant altyd weg wys en dus baie koud is. Daar is ook ’n groter moontlikheid van steropvlammings wat die atmosfeer kan ioniseer en komplekse lewe onmoontlik maak. Seldsame Aarde-aanhangers redeneer lewe kan nie in sulke stelsels ontstaan nie en net sterre van klas F7 tot K1 is geskik vir lewe. Sulke sterre is skaars: klas G-sterre soos die Son (tussen die warmer F- en kouer K-sterre) beslaan net 9% van die sterre in die Melkweg wat waterstof verbrand. Sommige eksobioloë reken egter sterre buite dié omvang kan onder die regte omstandighede wel lewe onderhou. Dié moontlikheid is ’n sentrale punt van die teenargument vir Seldsame Aarde, want die laat-K- tot M-sterre maak sowat 82% uit van alle waterstofbrandende sterre.
Ou sterre soos rooireuse en witdwerge kan waarskynlik ook nie lewe onderhou nie. Rooireuse kom algemeen voor in bolswerms en elliptiese sterrestelsels. Witdwerge is feitlik dooie sterre wat reeds deur hul rooireusfase is. Sterre wat rooireuse is, sit uit tot in hul bewoonbare sone van vroeër, of verhit dit (hoewel planete verder van die ster af teoreties bewoonbaar kan word).

’n Energie-uitset wat wissel oor die lewensduur van die ster (soos ’n Cepheïed) sal waarskynlik ook lewe verhoed. ’n Skielike afname (al is dit hoe kort) kan die water van ’n omwentelende planeet vries, en ’n toename kan die water laat verdamp en ’n kweekhuiseffek veroorsaak wat sal voorkom dat die oseane weer kan vorm.

Lewe sonder ingewikkelde chemie is onbekend. Metale (dus elemente swaarder as waterstof en helium) is nodig en dit dui daarop dat ’n planeetstelsel ryk aan metale nodig is vir lewe. Die enigste bekende meganisme vir die skepping en verspreiding van metale is ’n supernova-ontploffing. Die absorpsiespektrum van ’n ster onthul die teenwoordigheid van metale daarbinne en die bestudering van stellêre spektrums wys baie, miskien die meeste, sterre het min metale. Daar was ’n lae metaalinhoud in die vroeë heelal: in bolswerms en ander sterre wat gevorm het toe die heelal nog jonk was, sterre in die meeste sterrestelsels buiten groot spiraalstelsels en sterre in die buitestreke van alle sterrestelsels. Metaalryke sentrale sterre wat komplekse lewe kan onderhou, word dus meestal aangetref in die stil streke van die groter spiraalstelsels – waar die straling ook swakker is.

Die voorstanders van Seldsame Aarde reken ’n planetêre stelsel wat lewe onderhou, moet min of meer die struktuur van ons Sonnestelsel hê, met klein aardplanete aan die binnekant en groot gasplanete buite.

Volgens hulle is die rangskikking van ons planete nie net seldsaam nie, maar ook optimaal omdat die groot massa en swaartekragaantrekking van die gasreuse beskerming bied aan die klein binneplanete teen botsings met asteroïdes en ander klein liggame.

’n Gasreus moenie te naby geleë wees aan ’n liggaam waarop lewe ontwikkel nie, volgens Seldsame Aarde-aanhangers, tensy dié liggaam een van sy mane is. As hy te naby is, kan hy die liggaam se wentelbaan ontwrig – óf regstreeks óf deur in die bewoonbare sone in te beweeg. Newtonse dinamika kan chaotiese planetêre wentelbane veroorsaak, veral in ’n stelsel met groot planete in eksentrieke wentelbane.

Die noodsaaklikheid van stabiele wentelbane sluit lewe uit in stelsels met ’n groot planeet in ’n wentelbaan na aan die ster (sogenoemde warm Jupiters). Daar word geglo warm Jupiters het baie verder van hul moedersterre af gevorm en toe na binne die stelsel beweeg. In die proses kon hulle die wentelbane van planete in die bewoonbare sone katastrofies ontwrig het.

Daar word geglo lewe kan net op rotsplanete soos die Aarde ontstaan en omdat gasplanete nie ’n harde oppervlak het nie, is lewe daar nie moontlik nie.

’n Planeet wat te klein is, kan ook nie ’n voldoende atmosfeer onderhou nie. Dan verander die oppervlaktemperatuur meer dikwels en die gemiddelde temperatuur daal. Aansienlike oseane wat vir lank bestaan, is onmoontlik. ’n Klein planeet sal ook geneig wees om ’n ruwe oppervlak te hê met hoë berge en diep klowe. Die kern sal vinniger afkoel en plaattektoniek sal óf nie so lank duur as op groter planete nie óf sal glad nie bestaan nie.
Seldsame Aarde-aanhangers glo plaattektoniek is noodsaaklik vir die ontstaan en volhouding van komplekse lewe. Ward en Brownlee het geglo die biodiversiteit, globale temperatuurregulering, koolstofsiklus en magneetveld van die Aarde wat dit bewoonbaar maak, is alles van plaattektoniek afhanklik. Volgens hulle bewys die gebrek aan bergreekse elders in die Sonnestelsel dat die Aarde die enigste liggaam met plaattektoniek is en dus die enigste een wat lewe kan onderhou.

Plaattektoniek is afhanklik van chemiese samestelling en ’n langdurige hittebron in die vorm van radioaktiwiteit diep in die Aarde se binneste. Kontinente moet ook saamgestel wees uit minder digte rotse wat op digter rotse "dryf". Taylor lê klem daarop dat subduksiesones (’n noodsaaklike deel van plaattektoniek) die smeeraksie van genoeg water benodig; op Aarde bestaan sulke sones net op die bodem van oseane.

Plaattektoniek, en die gevolglike beweging van die kontinente en vorming van afsonderlike landmassas, sal diverse ekosisteme tot gevolg hê. Dit het vermoedelik die diversifikasie van spesies aangehelp, en dit is een van die grootste wapens teen uitsterwing.

’n Voorbeeld van spesiediversifikasie en later op die Aarde se kontinente is die groot Amerikaanse biotiese wisseling. Dit het gebeur nadat Noord- en Sentraal-Amerika vanweë plaattektoniek met Suid-Amerika verbind geraak het, omstreeks 3,5 tot 3 miljoen jaar gelede. Die voorheen onontwrigte fauna van Suid-Amerika het sowat 30 miljoen jaar lank op sy eie ontwikkel nadat dié kontinent van Antarktika geskei geraak het. Baie spesies het ná die vereniging van die Amerikas in hoofsaaklik Suid-Amerika uitgesterf weens wedywering met Noord-Amerikaanse diere.

Die Maan is buitengewoon omdat die ander aardplanete in die Sonnestelsel óf nie natuurlike satelliete het nie (Mercurius en Venus) óf klein satelliete het wat moontlik asteroïdes is wat aangetrek is (Mars).

Volgens die reuse-impakhipotese het die Maan ontstaan nadat ’n planeet omtrent so groot soos Mars met ’n baie jong Aarde gebots het. Hierdie groot botsing het ook die Aarde se as-oorhelling en rotasiesnelheid veroorsaak. Die vinnige rotasie het die daaglikse temperatuurverskille laat afneem en fotosintese lewensvatbaar gemaak. Volgens Seldsame Aarde kan die as-oorhelling nie te groot of klein (relatief tot die wentelvlak) wees nie. ’n Te groot oorhelling sal groot temperatuurverskille tussen seisoene tot gevolg hê wat nie bevorderlik vir komplekse lewe is nie. ’n Te klein of geen oorhelling sal nie evolusie stimuleer wat temperatuurverskille meebring nie. Die gravitasie van ’n groot satelliet stabiliseer ook die Aarde se oorhelling; daarsonder sou die wisselings in oorhelling chaoties gewees het, en dit sou komplekse lewe waarskynlik onmoontlik gemaak het.

Die Maan verorsaak dat die Aarde se getye groter is, wat die vorming van komplekse lewe moontlik aanhelp, hoewel dit nie vir seker is nie. ’n Groot satelliet verhoog ook die moontlikheid van plaattektoniek deur middel van die effek van getykrag op die planeet se kors.

As ’n enorme impak die enigste manier is waarop ’n binneste rotsplaneet ’n groot satelliet kan kry, sal enige planeet in die bewoonbare sone as ’n dubbelplaneet moet ontstaan sodat daar ’n groot genoeg botsende liggaam is vir so ’n impak. ’n Botsende voorwerp van dié aard is nie noodwendig onwaarskynlik nie.

Ongeag of planete met soortgelyke fisiese eienskappe as die Aarde seldsaam is of nie, reken sommige geleerdes lewe bly gewoonlik eenvoudige bakterieë. Die biochemikus Nick Lane meen eenvoudige selle (prokariote) het kort ná die Aarde se vorming ontstaan, maar eers in die middel van die Aarde se bestaan in komplekse selle (eukariote) ontwikkel. Omdat alle komplekse lewe ’n gemeenskaplike oorsprong het, het hierdie gebeurtenis net een keer plaasgevind. Volgens hom het prokariote nie die sellulêre struktuur om in eukariote te ontwikkel nie omdat ’n bakterie wat tot die grootte van ’n eukarioot uitgesit het, tienduisende kere minder energie beskikbaar sal hê; twee miljard jaar gelede het een eenvoudige sel verenig geraak met ’n ander een, toe vermenigvuldig en ontwikkel in mitochondria wat die groot toename in beskikbare energie verskaf het wat die evolusie van komplekse lewe moontlik gemaak het. As dié vereniging net elke 4 miljard jaar gebeur, of andersins onmoontlik is, sal die lewe op die meeste planete eenvoudig bly.

’n Alternatiewe oortuiging is dat die omgewing die sneller was vir die evolusie van mitochondria, en dat mitochondria-bevattende organismes hul verskyning gemaak het kort ná die eerste spore van suurstof in die Aarde se atmosfeer.

Terwyl lewe op Aarde relatief vroeg in die geskiedenis begin het, het die ontwikkeling tot komplekse organismes sowat 800 miljoen jaar geduur. Beskawings op Aarde bestaan sowat 10 000 jaar en radiokommunikasie met die ruimte is nie ouer as 80 jaar nie. Relatief tot die bestaan van ons Sonnestelsel (~4,57 miljard jaar) is dit ’n baie kort tydjie, ’n periode waarin geen uiterste kilmaatsveranderings, supervulkane en groot meteorietbotsings voorgekom het nie. Intelligente of ontwikkelende lewe is egter baie kwesbaar. In die Perm-Trias-uitwissing, wat vermoedelik sowat 251,2 miljoen jaar gelede veroorsaak is deur verspreide en langdurige vulkaniese uitbarstings in ’n gebied so groot soos Wes-Europa – die Siberiese Trappe – het sowat 83% van alle genera op Aarde uitgesterf. Dit het min of meer plaasgevind terwyl die superkontinent Pangaea gevorm het.

Komplekse lewe op Aarde het sowat 542 miljoen jaar gelede begin uitbrei met die Kambriese ontploffing. Sedertdien is die Aarde getref deur ’n paar groot meteoriete, waarvan net een vermoedelik ’n massauitwissing veroorsaak het: die Chicxulub-impak by die Kryt-Paleogeen-grens (~65,5 miljoen jaar gelede) in Mexiko.

As buiteaarde beskawings bestaan met ’n hoog genoeg intelligensievlak dat hulle met die Aarde kan kontak maak, moet hulle in dieselfde tydvak van evolusie wees. Die naaste aardagtige planete is sowat 11,9 ligjare van hier; moontlik planete soos Tau Ceti e en f om die ster Tau Ceti in die sterrebeeld Walvis, wat sowat 5,8 miljard oud is – 1,23 miljard ouer as die Son.

As ’n mens aanneem beide die ontploffing van lewe en die ontwikkeling van beskawings is relatief tot die planeet se ouderdom, sou dié twee gebeure op laasgenoemde planete onderskeidelik sowat 723 miljoen en 12 691 jaar gelede plaasgevind het. Die tyd tussen die ontploffing van lewe, as daar so iets was, en die ontstaan van beskawings is dus baie groot – so ook die tyd tussen beskawings en radioseine. Die moontlikheid van groter botsings in die tydvak van die evolusie na intelligente lewe hang af van die mate van beskerming deur groter liggame, soos Jupiter en die Maan in ons stelsel. Die kans van ’n groot botsing en gevolglike massauitwissing in so ’n "beskermde" stelsel met verskeie planete is egter onmoontlik om te voorspel.

Die Seldsame Aarde-vergelyking is Ward en Brownlee se antwoord op die Drake-vergelyking. (Hierdie bespreking is aangepas vanaf Cramer.) Dit bereken formula_1, die getal Aardplanete in die Melkweg met komplekse lewe, soos volg:


Ons neem aan formula_5. Volgens Seldsame Aarde is die produk van die nege ander faktore hier onder, wat almal breuke is, nie groter as 10 nie of dalk so klein as 10. In laasgenoemde geval kan formula_1 so klein wees as 0 of 1. Ward en Brownlee bepaal nie werklik die grootte van formula_1 nie omdat net gegis kan word oor die numeriese waarde van baie van die faktore hier onder.


Die Seldsame Aarde-vergelyking behandel nie die waarskynlikheid dat komplekse lewe kan ontwikkel in intelligente lewe wat tegnologie ontdek nie. Volgens Barrow en Tipler is die konsensus onder evolusiebioloë dat die evolusiepad van die primitiewe Kambriese lewe tot by "Homo sapiens" ’n uiters onwaarskynlike gebeurtenis was. Die groot brein wat mense ontwikkel het, het byvoorbeeld heelwat nadele, soos ’n ingewikkelde metabolisme, ’n lang swangerskap en ’n kindertyd wat langer as 25% van die gemiddelde lewe duur. Ander onwaarskynlike menslike eienskappe sluit in ’n stemorgaan wat bevorderlik is vir spraak en dus vir die uitruil van idees en kennis en om ’n kultuur te ontwikkel; en die vermoë om abstrakte begrippe in so ’n mate te formuleer dat wiskunde, wetenskap en tegnologie ontwikkel kon word.

Daar is uit verskeie bronne kritiek teen die Seldsame Aarde-hipotese.

’n Toenemende getal eksoplanete word ontdek; daar is reeds 3 548 kandidaatplanete (soos in Augustus 2013). Hierdie ontdekkings, en toestelle soos die Kepler-ruimteteleskoop, help om te raam in hoe ’n mate Aardplanete voorkom.

Geen lewe is egter op hierdie planete ontdek nie ondanks die Koperniese beginsel waarvolgens lewe hier algemeen behoort te wees – dit beteken hoe meer Aardplanete sonder lewe ontdek word, hoe sterker word die Seldsame Aarde-hipotese skynbaar ondersteun. Met die huidige tegnologie is die toets van belangrike Seldsame Aarde-kriteria egter onmoontlik, soos oppervlakwater, tektoniese plate en die aanwesigheid van ’n groot maan. Verder is aardgrootte-planete ook moeilik om op te spoor. Tog is ’n groot maan en ’n planetêre rangskikking soortgelyk aan dié van die Sonnestelsel nie noodwendig belangrik vir die ontwikkeling van lewe in ’n stelsel nie (sien hier onder).

Meersellige lewe kan bestaan sonder die aanwesigheid van suurstof (ondanks Ward en Brownlee se teorie tot die teendeel, wat intussen verkeerd bewys is). Drie meersellige spesies, insluitende Spinoloricus nov. sp. wat in 2010 in ’n streek sonder suurstof en met ’n uiters hoë soutinhoud op die bodem van die Middellandse See ontdek is, lyk of hulle waterstof pleks van suurstof gebruik, en hidrogenosome pleks van mitochondria.

Volgens Seldsame Aarde is komplekse lewe skaars omdat dit net op die oppervlak van ’n Aardplaneet of geskikte maan kan ontstaan. Sommige bioloë soos Jack Cohen glo dié redenasie is te beperkend. Volgens David Darling is die hipotese nóg ’n hipotese nóg ’n voorspelling, maar net ’n beskrywing van hoe lewe op Aarde ontstaan het. Volgens hom het Ward en Brownlee bloot die feite gekies wat hul mening bevestig.

Volgens Seldsame Aarde kan eenvoudige lewe algemeen wees, maar komplekse lewe vereis spesifieke omgewingstoestande. Sommige geleerdes meen egter komplekse lewe kan voorkom in plekke soos buite die Sonnestelsel se bewoonbare sone en op nie-planete met water en ’n aktiewe energiebron. Daar kan byvoorbeeld habitats in water onder die oppervlak van mane soos Europa en Enkelados wees wat deur getyverhitting warm gehou word. Volgens sommige teorieë het komplekse lewe in sulke omgewings ontstaan voordat dit op die oppervlak ontstaan het.

Die oortuiging dat Jupiter die binneste planete van die Sonnestelsel teen botsings beskerm, word soms in twyfel getrek. Sedert Seldsame Aarde het die Nice-model van 2005 en die Nice 2-model van 2007 rekenaarsimulasies gedoen van planeetvorming. ’n Studie deur Horner & Jones (2008) het gewys hoewel die algehele effek van al die liggame in die Sonnestelsel onduidelik is, het Jupiter meer botsings met die Aarde veroorsaak as wat dit afgekeer het.

Ward en Brownlee beweer plaattektoniek is noodsaaklik vir die biogeochemiese siklusse wat nodig is vir intelligente lewe, en dat sulke tektoniek eie aan die Aarde is. Onlangse navorsing het egter bewys soortgelyke aktiwiteit het op ander voorwerpe in die Sonnestelsel voorgekom of kom nog steeds voor – soos Mars, Venus, Titaan, Europa, Enkelados en die Maan.

Baie Seldsame Aarde-voorstanders meen daar sou nie plaattektoniek op Aarde gewees het as dit nie vir die getykragte van die Maan was nie. Die hipotese dat die Maan se gety-invloed plaattektoniek op Aarde begin het, is onbewese. Daarteenoor is daar sterk bewyse dat plaattektoniek op Mars voorgekom het, hoewel dié planeet nie tans ’n groot maan het nie.

Die Nasa-wetenskaplikes Hartman en McKay meen plaattektoniek vertraag die toename in oksigenering en belemmer dus komplekse lewe in plaas van aanhelp. Rekenaarsimulasies deur Tilman Spohn het in 2014 gewys plaattektoniek op die Aarde kon begin het vanweë die invloed van die ontstaan van komplekse lewe, pleks van andersom. Die aksie van korsmos op rotse kon bygedra het tot die vorming van subduksiesones in die teenwoordigheid van water.

Onlangse werk deur Edward Belbruno en J. Richard Gott van die Princeton-universiteit dui daarop dat groot botsings soos die een wat die vorming van die Maan tot gevolg gehad het, wel in ander planeetstelsels kan voorkom.

Hoewel die reuse-impakhipotese voorstel dat die impak wat die Maan gevorm het, die Aarde se rotasiespoed sodanig verhoog het dat ’n dag daarna net sowat vyf uur lank was, het die Maan stelselmatig baie van hierdie spoed "gesteel", en so is ’n dag op Aarde tot die huidige 24 uur verleng; dié aksie duur voort en oor 100 miljoen jaar sal ’n dag sowat 24 uur en 38 minute lank wees, en oor ’n miljard jaar 30 uur en 23 minute. Groot mane kan dieselfde soort getykragte op ander planete uitoefen en hul dag oor ’n paar miljard jaar tot so lank as 120 uur verleng. Hierdie lang dae sal die effektiewe hitteverspreiding vir organismes in die trope en subtrope uiters bemoeilik, soortgelyk aan ’n gesinchroniseerde rotasie met ’n rooidwerg.



</doc>
<doc id="93407" url="https://af.wikipedia.org/wiki?curid=93407" title="Wet (dubbelsinnig)">
Wet (dubbelsinnig)

Wet kan verwys na:



</doc>
<doc id="93409" url="https://af.wikipedia.org/wiki?curid=93409" title="Xerox">
Xerox

Xerox is 'n Amerikaanse maatskappy wat wêreldwyd sake doen. Hulle vervaardig hoofsaaklik fotostaatmasjiene en drukkers, asook ander terminologieë waarmee dokumente bestuur en gereproduseer kan word. Hulle is bekend vir die bekendstelling van die eerste moderne fotokopieerders in die laat 1950's.

Die maatskappy is in 1906 onder die naam "Haloid" gestig. Nadat hulle 'n patent van Chester Carlson vir die sogenaamde "xerografiese proses" bekom het, hernoem die maatskappy homself "Xerox". Hulle hoofkantoor is in Norwalk, Connecticut geleë, hoewel die meeste van hul werknemers in die omgewing van Rochester in New York werk, waar die maatskappy oorspronklik ontstaan het. Die maatskappy het in Desember 2010 ongeveer 133 000 werknemers wêreldwyd gehad. Ursula Burns is vanaf 2009 die hoof uitvoerende beampte en voorsitter.

Xerox se navorsers by sy Palo Alto-navorsingsentrum het verskeie belangrike elemente van persoonlike rekenaars uitgevind, soos die rekenaarmuis en "lessenaar"-georiënteerde koppelvlak. Die maatskappy se bestuur het nie veel van hierdie uitvindings gedink nie, en hulle ingenieurs beveel om dit met Apple se tegnici te deel. Hierdie tegnologieë is deur Apple en later deur Microsoft gebruik. Dit was deels hieraan te danke dat die twee maatskappye die wêreld van persoonlike rekenaar vir so lank kon domineer.

Mense in die Verenigde State van Amerika gebruik dikwels die term 'xerox' as 'n werkwoord vir die maak van fotostate.



</doc>
<doc id="93412" url="https://af.wikipedia.org/wiki?curid=93412" title="Bereapark">
Bereapark

Bereapark in Pretoria is bekend as 'n voormalige krieketveld, veral vanweë die Noord-Transvaalse Krieketspan wat hier wedstryde gespeel het. Hier was egter ook 'n rugby- en 'n sokkerklub wat die geriewe gebruik het. Die klubhuis en sportterrein is geleë in Lilian Ngoyistraat (vroeër Van der Waltstraat) naby Pretoria se middestad.

In September 1882 is beesweiding, wat slegs 'n paar minute weg was van Kerkplein in Pretoria met 'n perdekar, geïdentifiseer as 'n krieketveld vir Pretoria se krieketspelers. Die grond het destyds aan 'n weduwee Hoffman behoort en was deel van 'n plaas wat Fonteinedal ingesluit het. Teen die tyd dat die besoekende Walter Read Elftal van Engeland Suid-Afrika in 1892 besoek het, het die veld reeds as Bereapark bekend gestaan.

'n Pretoriase span het teen die Engelse besoekers gespeel. Dit was die eerste internasionale krieketwedstryd in Pretoria, wat toe nog die hoofstad van die Zuid-Afrikaanse Republiek (ZAR) was. Die Pretoriase span het uit 22 spelers bestaan teenoor die Walter Read-span se 11. In die wedstryd, wat op 29 en 30 Januarie 1892 plaasgevind het, is die Pretoriase span met 'n beurt en 29 lopies geklop. In die 1906/07 seisoen het die krieket Curriebeker-toernooi in Johannesburg en Pretoria plaasgevind en die eerste eersterangse krieketwedstryde het hier plaasgevind. Die Noord-Transvaalse krieketspan het die sportgronde gebruik as tuisveld vanaf 1937/38 tot 'n nuwe sportstadion in 1984/85, naamlik Centurionpark, gebou is.

In 1897 is die eerste klubhuis op die perseel gebou. Die eerste motorvoertuig in Suid-Afrika is ook in dieselfde jaar op Bereapark uitgestal. President Paul Kruger van die ZAR het tydens die geleentheid 'n toespraak gelewer.

In 1903 is Bereapark aan die Suid-Afrikaanse Vervoerdienste verkoop en spoorwegpersoneel het die perseel se sportgeriewe gebruik. Die klubhuis is as 'n biblioteek, musiekkamer en kroeg gebruik. Die suidelike klubhuis is in 1907 gebou, terwyl die noordelike klubsaal in 1926 bygevoeg is. Die Berea Rugbyklub is in dieselfde jaar gestig. 'n Sokkerspan, die Pretoria Suid-Afrikaanse Spoorwegspan, het die veld ook as tuisveld begin gebruik in 1918 en sedert 1935 as die Berea Football Club in die destydse Transvaal Sokkerliga meegeding.

In die 1990’s is die gebou as administratiewe en konferensiefasiliteit gebruik, maar daarna het die gebou en gronde begin verval. 'n Gekombineerde laer- en hoërskool is uit die gebou bedryf, totdat 'n brand in April 2010 groot skade aangerig het. Sedertdien het die terrein en die klubhuis totaal verval en word glad nie gebruik nie.




</doc>
<doc id="93413" url="https://af.wikipedia.org/wiki?curid=93413" title="Sakdoekie">
Sakdoekie

Sakdoekie is 'n speletjie wat deur kinders gespeel word.

Die spel werk so: Die spelers word in twee groepe opgedeel. Die spelers moet gelykop gedeel word. Die twee spanne word ongeveer 16 treë uit mekaar uit geplaas. Presies in die middel word daar deur ‘n persoon ‘n sakdoek uitgehou. Elke speler kry ‘n nommer. Bv. As die span rooi 10 spelers het en span groen ook 10 spelers het sal altwee spanne ‘n speler met die nommer 1, 2, 3, 4, 5, 6, 7, 8, 9 en 10. Dan sal daar ‘n nommer van 1 tot 10 uitgeroep word. As 5 uitgeroep word sal altwee spanne se nommer 5 speler hardloop en die sakdoek probeer gryp as die een speler die sakdoek het moet hy terug draai en probeer om met die sakdoek oor die lyn te kom voor die ander speler hom of haar raak. As die persoon suksesvol oor die lyn gekom het met die sakdoek in sy hand sal daardie persoon se span 1 punt kry. So herhaal die spel tot een span 5 punte het.




</doc>
<doc id="93416" url="https://af.wikipedia.org/wiki?curid=93416" title="Markov-eienskap">
Markov-eienskap

In waarskynlikheidsteorie en statistiek, verwys die term Markov-eienskap na die geheuelose eienskap van 'n stogastiese proses. Dit is vernoem na die Russiese wiskundige Andrei Markov. 

'n Stogastiese proses beskik oor die Markov-eienskap as die voorwaardelike waarskynlikheidsverdeling van toekomstige toestande van die proses (d.w.s. voorwaardelik wat die verlede sowel as huidige waardes betref) slegs afhang van die huidige toestand, en nié van die reeks gebeure wat dit voorafgegaan het nie. 'n Proses met hierdie eienskap word 'n "Markov-proses" genoem. Die term sterk Markov-eienskap is soortgelyk aan die Markov-eienskap, behalwe dat die betekenis van "huidige" gedefinieer word in terme van 'n ewekansige veranderlike, 'n sogenaamde stoptyd. Die terme "Markov-eienskap" en "sterk Markov-eienskap" is albei al aangewend met betrekking tot 'n spesifieke "geheuelose" eienskap van die eksponensiële verspreiding.

Die term Markov-aanname word gebruik by die beskrywing van 'n model waar die Markov-eienskap as geldig aanvaar word, soos by 'n verborge Markovmodel.

'n Ewekansige Markovveld brei hierdie eienskap uit na twee of meer dimensies of na ewekansige veranderlikes wat vir 'n aaneengeskakelde (Engels: interconnected) netwerk van items gedefinieer word. 'n Voorbeeld van 'n model van só 'n veld is die Isingmodel.

'n Stogastiese proses in diskrete tyd wat die Markov-eienskap bevredig, staan bekend as 'n Markovketting.

'n Stogastiese proses beskik oor die Markov-eienskap as die voorwaardelike waarskynlikheidsverdeling van toekomstige toestande van die proses (met verlede sowel as huidige waardes voorwaardelik) net van die huidige toestand afhang; dit is, gegewe die huidige, is die toekoms onafhanklik van die verlede. 'n Proses met hierdie eienskap word Markoviaans, of 'n Markovproses genoem. Die mees bekende Markovproses is 'n Markovketting. Brownbeweging is 'n ander baie bekende Markovproses.


</doc>
<doc id="93420" url="https://af.wikipedia.org/wiki?curid=93420" title="Fermi-paradoks">
Fermi-paradoks

Die Fermi-paradoks is die oënskynlike teenstelling tussen hoë ramings van die moontlike bestaan van buiteaardse beskawings en die mens se onvermoë om met hulle kontak te maak of bewyse te kry dat hulle bestaan.

Die basiese punte van die argument, soos uiteengesit deur die fisici Enrico Fermi en Michael H. Hart, is:

Volgens dié denkrigting moes die Aarde al gekoloniseer, of ten minste besoek, gewees het. Maar geen bewyse hiervoor is nog gevind nie. Daar is ook geen tekens van die bestaan van intelligente lewe in die Melkweg of elders in die heelal (sover dit waargeneem sou kon word) nie.

In ’n informele bespreking in 1950 het Enrico Fermi gevra hoekom daar nie bewyse van buiteaardse ruimtetuie is as daar so baie beskawings in die Melkweg is nie. Hy het gevra: "Waar is almal?"

’n Meer gedetailleerde ondersoek van die implikasies van die onderwerp het begin met ’n geskrif in 1975 deur Michael H. Hart, en dit word soms die Fermi-Hart-paradoks genoem.

Sedert Hart is baie moeite al gedoen om wetenskaplike hipoteses oor buiteaardse lewe, en moontlike modelle daarvan, te ontwikkel. Die Fermi-paradoks het ’n teoretiese verwysingspunt in baie van dié werk geword. Die probleem het verskeie geleerdes aangespoor om dit te probeer oplos, terwyl vrae wat daarop betrekking het, al behandel is in velde so uiteenlopend as sterrekunde, biologie, ekologie en filosofie. Die opkoms van astrobiologie het ’n interdissiplinêre benadering tot die Fermi-paradoks en die vraag oor buiteaardse lewe tot gevolg gehad.



</doc>
<doc id="93421" url="https://af.wikipedia.org/wiki?curid=93421" title="Nomade">
Nomade

'n Nomade is iemand wat 'n swerwende bestaan voer. Sulke mense het nie 'n vaste woon- of verblyfplek nie en trek deurgaans van plek tot plek. Die term is aanvanklik vir mense of bevolkingsgroepe gebruik wat saam met hul vee rondtrek. Die woord "nomade" is van die Oudgriekse woord "νομάδες", "nomades" afgelei, wat ""herdersvolk"" of ""die wat die kudde laat wei"" beteken.

In 'n breër sin kan dit op die volgende leefwyses toegepas word:

Mense voer gewoonlik 'n nomadiese bestaan omdat hulle nie op 'n vaste plek kan oorleef nie. Die Boesmans was oorspronklik jagter-versamelaars wat soos die seisoene verander het agter die wild aangetrek het en van die veld af geleef het. Die Khoikhoi, daarteenoor, was nomadiese veeboere wat agter goeie weiding aangetrek het.

Handelaars en vakmanne voer ook soms 'n nomadiese bestaan. Handelaars reis van plek tot plek om goedere te ruil terwyl vakmanne (soos skaapskeerders) reis na waar daar ook al vir hulle werk is. Nomades is byvoorbeeld mense wat in die Sahara-woestyn woon. Hulle trek van plek tot plek. Nomades dra ook lospassende klere sodat hulle nie so maklik sal sweet nie.

Volke wat van jag en die versameling van plantaardige voedsel 'n bestaan maak, se nomadiese bestaan word deur die beskikbaarheid van voedsel in hul onmiddellike, natuurlike omgewing bepaal.

Na gelang van die aard van die omgewing, verskil die tyd wat die nomadiese jagters en versamelaars op een plek deurbring, merklik. Wanneer nomades slegs vir kort tydperke op een plek bly, is die sogenaamde materiële kultuur (wonings, gebruiksvoorwerpe, ensovoorts) dikwels onderontwikkel. Nomades wat daagliks verder trek, byvoorbeeld die pigmeë, kan immers nie te veel vrag met hulle saamdra nie.

Die grootte van 'n rondtrekkende groep wissel ook baie ten opsigte van die aard van die natuurlike voedselvoorraad. Die gesin is meestal die belangrikste sosio-ekonomiese groep, maar verwante gesinne sal dikwels om ekonomiese redes saamwerk en saam trek – so ’n groep word 'n bende genoem. Die bendes trek meestal rond in 'n min of meer eie gebied wat deur natuurlike grense en die trekgewoontes van wild afgebaken word. Binne hierdie gebied ken hulle die plekke waar eetbare plante en wild gevind kan word.

Wanneer voedsel oorvloedig is en die gebied die oprigting van 'n kamp moontlik maak, bly die samestelling van die bendes bestendig; origens wissel dit voortdurend na gelang van die behoefte van die oomblik. Die voortdurende wisseling word beheer deur 'n netwerk van onderlinge regte en pligte wat in krisistye toegepas word. Onder normale omstandighede heers daar boonop 'n groot samehorigheid onder die nomades – byna alle jagters en versamelaars verdeel byvoorbeeld die kos eweredig binne die groep.

Die nomade-samelewing het ook geen sosiale diskriminasies of formele leierskap nie. Teenswoordig bestaan hierdie soort gemeenskappe onder meer nog in Australië, by sommige primitiewe stamme in Indië, hier en daar in Suider-Afrika, onder die Eskimo's en die Rooihuide en Indiane van onderskeidelik Noord- en Suid-Amerika.

Die veenomades of pastorale nomades trek gewoonlik rond binne 'n enkele afgebakende gebied wat dikwels woestynagtig is. Hulle trekgewoontes, asook die soort vee wat aangehou word, word deur die meestal wyd verspreide weiveld en voedselbronne bepaal.

Vir kamele is dit byvoorbeeld voldoende as daar 'n waterput binne 'n omtrek van 50 km is, terwyl skaap- en boknomades baie nader aan waterbronne moet bly. Pastorale nomades maak optimale gebruik van hul kuddes – hulle voedsel is daarvan afkomstig, asook hul klere, materiaal vir behuising (gewoonlik tente) en brandstof (in die vorm van mis). Ruilhandel met die produkte word ook met naburige boere gedryf.

Omdat hulle self geen vorm van landbou beoefen nie, is die veenomades heeltemal van die natuur afhanklik en word die grootte van sowel die groep as die kudde dus daardeur beperk. Indien 'n eenheid te groot word, breek party van die lede weg. Aangesien die groepe egter deurgaans op dieselfde weiveld en waterbronne aanspraak maak, veroorsaak hierdie soort verdelings telkens konflikte tussen die stamme. Die grense van elke gebied word derhalwe meestal deur 'n wapenstryd bepaal.

Vanweë onder meer die skaarste aan natuurlike voedselbronne, is die veenomadesamelewing baie strenger as dié van die jagters en versamelaars georganiseer, en eiendomsreg word streng toegepas. Nomadiese pastoralisme is in die verlede veral in die woestynagtige gebiede van Sentraal-Asië, die Midde-Ooste en Noord-Afrika beoefen deur onder andere die Mongole, die Turke en die Arabiere (veral Bedoeïene). Die sogenaamde halfnomades wat uit nomadiese veeteelt en meestal uiters primitiewe landbou 'n bestaan maak, word soms aan die rand van woestyngebiede aangetref.

Binne hierdie groepe is daar weinig spesialisasie en individue of families verander van tyd tot tyd van beroep. Baie halfnomades leef in onder meer die Midde-Ooste – ongeveer 2 miljoen teenoor die 0,75 miljoen "ware" nomades.

In die Midde-Ooste en in Noord-Afrika woon baie handelsnomades wie se lewenswyse baie met die nomadiese pastoralisme ooreenstem. Pastorale nomades wat water, tente en oaseprodukte vir eie gebruik vervoer, het dit naamlik mettertyd ook vir ander nomadestamme begin doen. Die produkte word hoofsaaklik met kamele vervoer, maar osse, perde, esels en muile word ook vir hierdie doel gebruik. Die Trans-Sahara-roete is veral in hierdie verband bekend en handelsnomades het ook 'n groot rol in die kruie- en syhandel met die Verre Ooste en die Europa van die Middeleeue gespeel. Sigeuners kan ook as handelsnomades beskou word.

Tot ongeveer 8 000 jaar gelede het alle mense op aarde van jag en voedselversameling geleef, maar vanweë die ontwikkeling van landbougemeenskappe is die mense wat met so 'n bestaan volgehou het, uitgeroei, uit hul gebiede verdryf of gedwing om hulle by die nuwe samelewings aan te pas.

Teenswoordig kom jagters en versamelaars net in uiters onherbergsame en ontoeganklike gebiede voor. Veenomades kon hulle langer handhaaf maar hulle getalle het ook sedert die begin van die 20ste eeu skerp gedaal. Die neiging tot ’n sedentêre leefwyse ('n permanente vestiging op een plek) kom byna oral voor en het verskeie oorsake. Wanneer nomadiese groepe te groot word, word die swakstes onder hulle daartoe gedwing om hulle op een plek te vestig en deur middel van landbou 'n bestaan te maak.

In die gevestigde samelewings word die landbougrond ook dikwels ten koste van veenomades se weiveld uitgebrei, 'n lot wat die prêrie-Rooihuide van Noord-Amerika byvoorbeeld in die 19de eeu getref het. In die moderne state, ook die in die Derde Wêreld, is dit dikwels die amptelike beleid om die nomadedom so veel as moontlik te bekamp – nomades is uit die aard van hulle lewenswyse moeilik beheerbaar onder 'n normale politieke struktuur. Baie pastorale nomades handhaaf 'n militante tradisie van politieke onafhanklikheid en skep sodoende 'n situasie waarin bestuursaspekte soos moderne onderwys beswaarlik toegepas kan word.

In Europa word regeringspogings aangewend om sigeuners en woonwabewoners van hul leefwyse te laat afsien, terwyl streng ekonomiese meganismes die voortbestaan van die nomadedom oor die algemeen ook verhinder. Die Arabiese handelsnomades het byvoorbeeld opsigtelik gekwyn vanweë die beskikbaarheid van moderner en vinniger vervoermiddels. Werkgeleenthede in die aardolie-nywerheid het ook baie nomades van hulle trekkende bestaan laat afsien. Desondanks is daar in die Nabye en Midde-Ooste en in Noord-Afrika nog miljoene nomades wat in die soektog na weiveld en water vir hul skape, bokke en kamele in groot mate van die seisoene afhanklik is.

Bedoeïene is Arabiese nomades wat uit die 1ste millennium v.C. dateer en bekend is vanweë die kamele waarmee hulle deur die woestyn trek. Die woord Bedoeïen is waarskynlik afkomstig van die Arabiese woorde "badawa" ("woestyn- of steppebewoner") of "badiya" ("iemand wat buite die kultuurgebied leef"), en die begrip word soms verkeerdelik gebruik om alle nomades van die Arabiese wêreld aan te dui. Bedoeïene het soms sterk Negroïde-gelaatstrekke vanweë die vermenging met Negerslawe.

Hulle hang Islam aan en is 'n dapper, trotse en gasvrye volk, maar ook een van die veglustigste groepe op aarde. Vanweë hulle krygslustigheid dra hulle graag wapens, veral gewere en dolke, en hulle vorm ook die kern van die Jordaniese leer. Dit is teenswoordig 'n algemene gesig om Bedoeïene met hul kamele langs groot olie- en elektriese installasies in die woestyn te sien verbytrek. Die kameel of "skip van die woestyn" word as 'n las- en rydier gebruik, maar 'n goeie kudde kamele bring ook mag en aansien.

In Noord-Afrika word die eenbultige kameel of dromedaris gebruik – die tweebultige "ware" kameel kom nog net in Asië voor. Van die kameel se vel word leerprodukte soos sandale en sakke vervaardig, terwyl klere, toue en tentdoeke van sy pels gemaak word. Kameelmelk word ook gedrink en die mis word vir brandstof gebruik. Kameelvleis word egter selde geëet. Die Bedoeïene-vroue gebruik selfs die urien van die kameel as haarspoelmiddel teen luise.

Die diere word verder as bruidskat en belonings geskenk en word in gevegsituasies vir lang woestynpatrollies gebruik (gevegte vind meestal te perd plaas). Die stam is die vernaamste politieke, sosiale en ekonomiese eenheid en word op arbitrêre wyse deur 'n sjeik beheer. Bedoeïene trek gewoonlik in groepe van 'n aantal families (hamoelah) deur die woestyn en hulle kampe word uitgeken aan die swart of swartwit tente. Sowel mans as vroue dra hoofsaaklik swart klere, terwyl die vroue dikwels sluiers dra en in die openbaar van die mans geskei is. Stamme word dikwels deur tradisionele versierings soos tatoeëermerke op die gesig of neusringe van mekaar onderskei.

Die hele Noord-Afrika was aanvanklik deur Berbers bevolk, maar die mense is eeue gelede deur die Arabiere verdring. Hulle het toe na die bergagtige dele en die Sahara gevlug. Een van die belangrikste Berbervolke wat nog in groot mate 'n nomadiese bestaan voer, is die Toearegs.

Die "volk van die sluier", soos hulle ook genoem word, woon in die Sahelgebied in Wes-Afrika, onder meer in Niger en in Mali. Daar is vandag nag ongeveer 300 000 Toearegs in Noord-Afrika en hoewel baie van hulle vanweë onder meer die aanleg van paaie en spoorweë en langdurige droogtes gedwing is om in stede en dorpe werk te soek, trek duisende nomadestamme nog met hul vee en kamele deur die woestyn. Die Toeareg-stamme is in kleiner groeperings verdeel met die familie as die kleinste sosiale eenheid, en hulle gemeenskap het 'n feodale struktuur.

Net die mans dra sluiers en die vroue geniet 'n redelike mate van vryheid – hulle kan byvoorbeeld sonder moeite van hul mans skei. Die edellui het tradisioneel blou klere gedra en is onderskeidelik die Blou Manne en die Blou Vroue genoem. Die indigo van die mans se sluiers het aan die gesig afgegee en het gedeeltelik as beskerming teen die son gedien. Die groep is dikwels baie lig van kleur (die vrouens is bekend vir hul skoonheid), terwyl ander Toearegs soms sterk Negroïde-gelaatstrekke het.

Die tradisionele wapens is 'n groot skild, 'n swaard, 'n armdolk, 'n lans, spiese en 'n geweer. Hoewel die Toearegs Islam aanhang, het hulle ook talle bygelowe. Van die stamme wat die tradisionele lewenswyse die strengste navolg, is die Ahaggar die belangrikste.

Ander nomadegroepe in Noord-Afrika is onder meer die Bisharin en die Baggara. Eersgenoemde is 'n stam van die Bejavolk en kom veral in Noord-Soedan langs die Rooi See voor. Hulle was vroeër baie beroemde kameeltelers en -ruiters en hulle word deur hulle kroes haardos gekenmerk. Die Baggara woon in die Kordofan-provinsie in die Soedan en is veenomades van Arabiese afkoms. Die kameel speel geen rol in hul nomadiese bestaan nie – hulle swerf met groot kuddes vee deur die savannegordel tussen die Wit Nyl en die grens met Tsjaad. Die mans dra tulbande om hulle meestal kaal geskeerde koppe en die vroue loop sluierloos en met kaal bolywe rond. Juwele van goud en silwer is die vernaamste statussimbool.

Die San is nomades van die Kalahari-woestyn in Suider-Afrika. Hulle leef van wild en van veldkos en hulle trekbewegings word hoofsaaklik deur klimaatsfaktore, veral reënval, bepaal. In die somer bly hulle in die sandvlaktes, waar hulle tsammas en ander wilde woestynvrugte en wortels bymekaarmaak en die waterbronne opsoek wat deur die somerreëns gevul word. In die winter verdeel hulle in kleiner gesinseenhede en swerf hulle rond op soek na wild. Terwyl die mans jag, brei die vroue velle, maak wapens en ander artikels en soek veldkos. Voëls, hase, wildsvleis, heuning, reptiele, insekte, bessies en allerlei diere-eiers word geëet, en sommige San in die Okavangogebied en naby die groot riviere noord van die Kalahari eet ook vis as stapelvoedsel.

Nomades het reeds in die Steentyd in Australië voorgekom. Die mense was jagters wat met enkele primitiewe wapens soos boemerangs, spiese en spiesslingers op diere soos die goanna ('n groot en blitsige akkedis) en die doegong ('n seesoogdier wat in vlak water leef) jag gemaak het. Laasgenoemde word op 'n uiters vernuftige manier gevang deur op die kante van die kano te slaan sodat die dier vanweë die watertrillings na die oppervlak kom.

Die dier se lugklep word daarna blitsvinnig toegedruk sodat hy in ’n half bewustelose toestand na die strand gesleep kan word. Die Australiese nomades trek in klein familiegroepe, wat uit 7 of 10 gesinne bestaan, rond. Elke stam bestaan uit so 'n aantal eenhede en elke groep se jaggebied word deur opvallende reliëfkenmerke of plantegroei afgebaken. Terwyl die vroue plantkosse, klein reptiele en insekte vang, jag die mans met wildehonde of dingo's op koalas, kangaroes en emoes (verwant aan die Suid-Afrikaanse volstruis).

Hulle vang ook vis en maak op die gevaarlike soutwaterkrokodil en die doegong jag. Die wapens is meestal van hout, byvoorbeeld die boemerang, wat tot ongeveer 200 m ver gegooi kan word. Die punte van spiesslingers en steek- en werpspiese is van klip. Die Australiese nomades word vandag deur die regering beskerm en hulle leef in groot reservate volgens tradisionele gewoontes.

Nomades het in die vroeë tye algemeen in groot dele van Suid-Amerika voorgekom. Van die belangrikste groepe was die in die Gran Chaco-gebied, een van die warmste dele in Suid-Amerika. Die mense het hoofsaaklik geleef van plantkosse wat soms deur vis aangevul is, en in die suideliker dele is daar op guanaco, nandoe en ander kleiner diere jag gemaak. Hulle het te voet en soms met kano's rondgetrek, maar na die Spaanse verowering van Suid-Amerika het baie hul jagtogte te perd uitgevoer.

Die Gran Chaco-stamme het in die tyd of te voet, of te perd rondgetrek, en veral die Mbayarowers het magtige ruiterbendes geword wat in groepe van 500 tot 1000 mense rondgetrek het. Oorloë het dikwels tussen verskillende bendes uitgebreek. Van al die nomadegroepe het die Mbayá's die duidelikste klasseverskille in hul gemeenskap gehandhaaf, naamlik die edellui, krygers, lyfeienes en slawe. Hoewel hulle oor groot afstande getrek het, het hulle altyd teruggekeer na hul basisse, waar hulle slawe en lewende hawe aangehou het.

Kleiner nomadegroepe het uit ’n aantal families van 40 tot 100 mense bestaan, byvoorbeeld die Charrúa en die Ona-groepe wat in die steppes noord van Tierra del Fuego voorgekom het. Hulle het afgebakende jagterreine gehad en hoofde is vanweë hul vermoëns en nie hul afkoms nie, gekies. Nomadegroepe wat in kleiner gesins- of familie-eenhede rondgeswerf het, was onder andere die Alacaluf en die Chono Yaghan van die Chileense Argipel. Die mense het in digte woude rondgeswerf en het hoofsaaklik van seekosse soos skulpvis, walvisse en robbe wat op die strand uitgespoel het, geleef.

Hulle het ook van kano's gebruik gemaak. Buiten die jagters en vissers was daar vroeër ook waternomades, wat die grootste deel van hulle bestaan in kano's deurgebring en net tydelike beskuttings op eilandjies opgerig het. Voorbeelde uit die groep was die Guato-Indiane van die moerasgebiede van die Bo-Paraguayrivier in Brasilië, asook nomades aan die Karibiese See. Sommige nomades het in grotte gebly, maar in die kouer suidelike dele het hulle in ronde hutte wat met 'n struktuur van pale aanmekaargesit is, gewoon – veral die Chaco-nomades en die van die Chileense Argipel.

Wanneer hulle weggetrek het, het hulle die strukture vir ander bendes agtergelaat en net die materiaal (meestal vel) waarmee dit oorgetrek was. saamgeneem. Wanneer daar 'n oorvloed van voedsel was, het verskillende bendes vir seremonies of feeste byeengekom. Die pyl en boog en die spies was algemene wapens, maar nadat perde as 'n vervoermiddel begin gebruik is, is vangtoue gebruik om te perd op diere jag te maak.

Gebruiksartikels is uit klei, palmblare of onverwerkte katoen gemaak en klere het hoofsaaklik uit diervelle bestaan. Oorproppe, neusproppe en lipproppe, asook vere en juwele, is as versiering gedra (soms om een stam van ’n ander te onderskei), en die Indiane het ook hul liggame en gesigte geverf. Nomadiese lewenswyses in Suid-Amerika is in die 20e eeu in groot mate deur ekonomiese en politieke strukture geabsorbeer, onder meer vanweë industrialisasie en georganiseerde landbou, maar daar bestaan nog nomades (veral die bosbewoners) wat die meeste van hulle oorspronklike tradisies behou het.

Nomades het reeds tydens die Tang-dinastie (618-906 v.C.) in Asië bestaan. Die veenomades was volgens taal verdeel in die Turke in die Weste en die Mongole in die Ooste. Die taal van die Hsiungnu, die eerste nomades in die omgewing van China, is nie bekend nie. Die Han-dinastie en die Hsiungnu was mekaar eeue lank vyandiggesind en ten einde die nomades se samewerking te verkry, is 'n Han-prinses selfs aan een van die nomadehoofde geskenk.

Die stap het daartoe gelei dat steppehoofde aanspraak begin maak het op die Chinese troon. Baie nomades, byvoorbeeld die Mongole, was bereid om met die Chinese handel te dryf, maar dit is geweier en die nomades was dus uitsluitlik op hul beperkte lewensbronne aangewys. Djengis Khan (1162–1227) het in die 12e en 13e eeu die grootste ryk op aarde opgebou deur die Mongoolse en later ook die Turkse veenomades te verenig en uiteindelik groot dele van China te verower.

Groot stede soos Merv en Herat se totale bevolkings is uitgewis en altesaam 40 miljoen mense is uiteindelik deur die nomades om die lewe gebring. Teen 1279 het Djengis Khan se kleinseun Koeblai die hele China van die Soeng-dinastie verower en ’n Mongoolse ryk tot stand gebring. Die ryk het egter spoedig verbrokkel vanweë die nomades se swerwersbestaan en is deur die Mandarynse Chinese herwin. Die Mongole is uiteindelik in die 18e eeu deur die Tsjing-dinastie onderwerp toe hulle gedwing is om 'n meer gevestigde bestaan te voer.

Die Tibettaanse kloosterstelsel is na Mongolië ingevoer en veenomades het slawe of monnike geword, sodat die nomadiese patroon uiteindelik verbreek is. In die 1e en 2e millennia v.C. was daar in sekere dele van Asië, byvoorbeeld in Benede-Irak, ook nomadestamme wat oor hele kontinente getrek het. Hierdie wilde nomades van die steppes was heeltemal van die beskawing afgesny. Tussen 1000 en 900v.C. het die eerste groepe perderuiters, waarskynlik die Skithiërs, hul verskyning tussen die Volga- en Irtisj-rivier gemaak. Hulle soort lewenswyse het oor die hele Sentraal-Asië versprei en hoewel hulle, wat getalle betref, baie minder was as die gevestigde samelewings, het hulle vanweë hul uiters destruktiewe leefwyse groot beskawings vernietig.



</doc>
<doc id="93422" url="https://af.wikipedia.org/wiki?curid=93422" title="Planetesimaal">
Planetesimaal

Planetesimale is soliede voorwerpe wat vermoedelik in sterre se protoplanetêre skyf voorkom. Volgens algemeen aanvaarde teorieë van planeetvorming ontstaan planete uit die ruimtestof wat bots en aan mekaar vasklou om al hoe groter liggame te vorm.

Wanneer dié liggame groottes van sowat 1 km bereik, kan hulle mekaar direk aantrek deur hul gesamentlike swaartekrag, en so groei hulle verder tot protoplanete so groot soos mane, en later planete.

Alternatiewelik kan planetesimale vorm in baie digte stoflae wat ’n gesamentlike swaartekrag-onewewig in die middel van protoplanetêre skywe ondervind. Baie planetesimale breek tydens gewelddadige botsings, maar ’n paar van die groteres kan oorbly en aanhou groei tot protoplanete.

Daar word geglo die meeste van die planetesimale in die Sonnestelsel is sowat 3,8 miljard jaar gelede, ná ’n tydperk bekend as die Laat Hewige Bombardement, óf heeltemal uit die Sonnestelsel óf in afgeleë eksentriese wentelbane soos die Oortwolk geskiet, of hulle het met groter liggame gebots weens die swaartekraginvloed van die groot planete (veral Jupiter en Neptunus). ’n Paar kon as mane aangetrek gewees het, soos Mars se mane Phobos en Deimos en die kleiner mane van die gasreuse.

Sommige wetenskaplikes gebruik ook die term vir kleiner liggame in die Sonnestelsel soos asteroïdes, komete en Kuiper-gordelvoorwerpe wat oorgebly het ná die planeetvorming.

Dié beskrywing word nie deur die Internasionale Astronomiese Unie gesteun nie en verskillende groepe kan verskillende name vir die voorwerpe gebruik. Daar is ook geen spesifieke onderskeid tussen ’n planetesimaal en ’n protoplaneet nie.




</doc>
<doc id="93424" url="https://af.wikipedia.org/wiki?curid=93424" title="Warm Jupiter">
Warm Jupiter

Warm Jupiters is ’n klas eksoplanete met soortgelyke eienskappe as Jupiter, maar met ’n hoë oppervlaktemperatuur omdat hulle in ’n wentelbaan baie na aan hul moederster is – tussen sowat 0,015 en 0,5 astronomiese eenhede (2,2 × 10 en 74,8 × 10 km). Jupiter is 5,2 AE (780 × 10 km) van die Son af en sy oppervlaktemperatuur is dus laag.

Een van die bekendste warm Jupiters is 51 Pegasi b, met die bynaam "Bellerophon". Dit is in 1995 ontdek en was die eerste eksoplaneet om ’n Sonagtige ster wat ontdek is. Dit het ’n wentelperiode van sowat vier dae.

Warm Jupiters het sekere eienskappe gemeen:

Warm Jupiters is die maklikste eksoplanete om op te spoor deur die radialesnelheidmetode vanweë die groter en vinniger ligskommelings wat hulle met betrekking tot hul moederster veroorsaak.

Hulle ontstaan vermoedelik ver van die ster af, buite die vriesgrens, waar hulle uit rots, ys en gas kan vorm. Hulle beweeg dan nader aan die ster waar hulle eindelik ’n stabiele wentelbaan binnegaan. Die migrasie gebeur tydens die sternewelfase, gewoonlik deur interaksies met ander planete. Die migrasie sal eindig wanneer die ster sy T Tauri-fase binnegaan. Die sterk sterwinde sal in dié tyd die meeste van die oorblywende newel wegwaai.

Nadat hul atmosfeer en buitenste lae weggestroop is, kan hul kern ’n chtoniese planeet word. Die hoeveelheid van die buitenste lae wat verlore gaan, hang af van die grootte en materiaal van die planeet en die afstand van die ster af. In ’n tipiese stelsel verloor ’n gasreus wat 0,02 AE van sy ster af wentel, 5-7% van sy massa tydens sy leeftyd. ’n Wentelbaan nader as 0,015 AE beteken die hele planeet buiten sy kern kan verdamp.

Simulasies het getoon die migrasie van ’n warm Jupiter deur die binneste protoplanetêre skyf (tussen 5 en 0,1 AE van die ster af) is nie so vernietigend as wat ’n mens sou dink nie. Meer as 60% van die materiaal van die soliede skyf word na buite versprei, insluitende planetesimale en protoplanete, en dit laat die planeetvormende skyf agter die warm Jupiter herversamel. In die simulasie was planete van tot twee aardmassas in staat om in die bewoonbare sone te vorm nadat die warm Jupiter daardeur beweeg het en sy wentelbaan by 0,1 AE gestabiliseer het. Vanweë die vermenging van materiaal in die binnekant van die planeetstelsel en materiaal van buite die vrieslyn, is die aardplanete wat agter ’n warm Jupiter vorm, besonder ryk aan water.

Gasreuse met ’n groot radius en baie lae digtheid word soms "pofferplanete" genoem, of "warm Saturnusse" vanweë hul soortgelyke digtheid as Saturnus. Pofferplanete kan naby hul moederster geleë wees omdat die intense hitte vanaf die ster en die interne verhitting van die planeet sal help dat die planeet se atmosfeer uitsit. Ses sulke planete is opgespoor met die verbygangmetode. Sommige planete wat met die radialesnelheidmetode ontdek is, kan pofferplanete wees. Die meeste van dié planete het ’n massa van minder as twee keer dié van Jupiter omdat planete met ’n groter massa ’n groter swaartekrag sal hê wat hulle min of meer dieselfde grootte as Jupiter sal hou.

Selfs as verhitting deur die moederster in ag geneem word, het baie warm Jupiters ’n groter radius as wat verwag word. Dit kan veroorsaak word deur die interaksie tussen die sterwind en die planeet se magnetosfeer, wat ’n elektriese stroom deur die planeet stuur wat dit opwarm en dus laat uitsit. Hoe meer magneties aktief ’n ster is, hoe groter is die sterwind en hoe groter is die elektriese stroom, wat lei tot ’n groter verhitting en uitsetting van die planeet. Dié teorie ondersteun die waarneming dat stellêre aktiwiteit verband hou met groter planeetradiusse.



</doc>
