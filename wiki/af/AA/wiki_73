<doc id="99865" url="https://af.wikipedia.org/wiki?curid=99865" title="NG gemeente Koffiefontein">
NG gemeente Koffiefontein

Die NG gemeente Koffiefontein is die eerste gemeente van die Nederduitse Gereformeerde Kerk wat ná die Tweede Vryheidsoorlog in die Vrystaat gestig is en wel in 1904, ruim ses jaar ná die laaste stigting voor die oorlog, die NG gemeente Trompsburg in 1898. In die eerste dekade ná die Driejarige Oorlog het 13 nuwe gemeentes in die Vrystaatse Kerk tot stand gekom, dieselfde getal as in die dekade voor die uitbreek van die vyandigheid in 1899.

Die dorp Koffiefontein is geleë aan die Rietrivier in die distrik Fauresmith. Omtrent die oorsprong van die naam Koffiefontein is daar geen eenstemmigheid nie. Prof. P.J. Nienaber verwys in sy "Suid-Afrikaanse pleknaamwoordeboek" na 'n artikel in "Volksblad" deur L.B. van der Walt (13 Julie 1929) waarin dié 'n hele paar verklarings gee. Daar is mense wat beweer dat die plaas vir 'n sakkie koffie en nog iets anders van die Griekwas geruil is en dat die koffie die oorsprong van die naam is. Ander persone beweer dat die boere in die ou dae meestal van 20 tot 30 pd. koffie op 'n keer van die smous gehandel het, en dat die eienaar van Koffiefontein op 'n sekere dag 'n hele sak koffie gekoop het. As gevolg van so 'n ongewone gebeurtenis sou sy bure toe die plaas Koffiefontein genoem het. Mnr. B. Engelbrecht van Blauwheuvel, Koffiefontein, het aan 'n sekere mnr. P.J. de Wet meegedeel dat Koffiefontein vroeër aan sy (De Wet) se vader behoort het en dat sy vader op 'n sekere dag 'n klompie koffiepitte in die fontein, aan die kant van die dorp naby die rivier, gevind het. Sy vader was toe eers van plan om die plaas Koffiepit te noem, maar later is op die naam Koffiefontein besluit. Daar word ook vertel dat twee swaers, genaamd Du Toit en Scholtz, op trek was met hulle vee en 'n paar dae by die fontein oorgestaan het. Van 'n smous het hulle daar elkeen twee pond koffie vir 'n vet ooi geruil en hulle het die plek gevolglik Koffiefontein genoem.

Hierdie verklarings klink almal "baie aanneemlik", volgens Van der Walt, en is ook omhul met romantiek, maar is waarskynlik almal produkte van die verbeelding. Tot hierdie gevolgtrekking kom 'n mens as jy daarop let dat Klaas Kok die volgende verklaring afgelê het: "Verklarende ik ondergetekende op heden (25 Junie 1840) mijn plaats de Koffie von tijn gelegen aan riet rivier met velt in waters verhuurd te hebben aan den burger Barent Jacobus Engeberg voor den tijt van 40 jaren oor de waarden van een hondert en twintig schape." Hierna word die grense van die plaas omskryf. Hierdie dokument is in die handskrif van raadslid Adam Kok deur wie dit onderteken is. Hierna is daar 'n dokument van 15 April 1844 waarin B.J. Engelbrecht verklaar dat hy die plaas "Koffie Fontijn" vir 130 skape en 'n wa gekoop het. Hierdie stuk is onderteken deur Klaas Kok, Jan Cloete en ander. Ná hierdie koop het sir Peregrine Maitland, goewerneur van die Kaapkolonie van 1844 tot 1847, egter met Adam Kok 'n ooreenkoms aangegaan waarin verklaar is dat Britse onderdane geen grond in die Griekwagebied mag besit nie. Grond wat reeds deur sulke persone gekoop is, sou beskou word as vir 'n tydperk van 40 jaar gehuur.

Die koop van Koffiefontein het dus verval, en so was daar in 1855 'n nuwe koopbrief. In hierdie jaar verklaar Klaas Kok dat hy die plaas "Coffijvontijn" aan B.J. Engelbrecht vir "2,386 rijksdaalders 5 schell, en 2 st." verkoop het. Hierdie som sou verteenwoordig word deur 'n ossewa gereken teen 800 riksdaalders, agt osse (320 riksdaalders), 50 beeste (666 riksdaalders) en 150 skape (600 riksdaalders). Hierdie koop het Adam Kok bekragtig. Dit dui dus daarop die verhaal dat die plaas vir 'n sakkie koffie verruil is, is nie korrek nie. B.J. Engelbrecht kon ook nie die naam gegee het nie, want Klaas Kok praat van sy plaas "de Koffie von tijn" wat hy in 1840 slegs aan Engelbrecht verhuur het. Die verhaal van B. Engelbrecht van Blauwheuvel kan egter in soverre waar wees dat die oorspronklike Griekwaeienaar die koffiepitte in die fontein kon gekry het en dat hy die naam Koffiefontein daaraan kon gegee het. Dit wil dus voorkom asof die naam van Griekwa-oorsprong is.

Koffiefontein is bekend vir sy diamante. L.B. van der Walt vertel in sy artikel dat reeds in 1870 op hierdie plaas diamante gedelf is. Aanvanklik was daar nie veel orde op die delwerye nie. Baie kleims is afgepen en bewerk, maar weer net so gelos; die delwers het na nuwe plekke verhuis en weer daar aangevoor met die hoop om gouer op die skatte af te kom. Ná die ontdekking van diamante op die plaas het die regering 'n sekere Martin as staatsinspekteur van die delwerye aangestel. In 1882 ontvang die Volksraad 'n memorie waarin verklaar word dat "deze plaats (Dorp en Mein) met reuzen schreden in belangrijkheid en vooruitgang toeneemt." Daar word ook vermeld dat daar vier maatskappye aan die werk is met ongeveer 700 swartes en masjinerie ter waarde van £40 000. Ook was daar reeds ses negosiewinkels en 25 geboue.

Om al hierdie redes is daar gevra om 'n telegraafkantoor. Ondertekenaars van die dokument was onder andere A. de Villiers, T. de Vos, J. Chapman (bestuurder van die Standard-maatskappy), Thomas Osborne (bestuurder van die Koffiefonteinse-diamantmaatskappy). Die Volksraad het egter besluit dat die versoek nie toegestaan kan word nie. Die volgende jaar is die versoek herhaal, maar weer geweier. Die staatsinspekteur het die magte van 'n vrederegter gehad, en ook die kleims verhuur. Die fooi was tien sjielings vir 'n maandelikse lisensie vir 'n kleim wat nie groter as dertig voet vierkant moes wees nie. Verder moes die delwers 'n skriftelike belofte van gehoorsaamheid aan die Vrystaatse wette aflê. Ook moes delwers in geval van oproer gratis hulp verleen om persone in hegtenis te neem. Die delwers het die reg gehad om 'n delwerskomitee van ses lede te kies, maar die inspekteur moes die voorsitter wees. Die komitee moes regulasies vir die goeie orde van die delwery opstel, en die aan die Uitvoerende Raad voorlê. In 1884 is die volgende delwerskomitee gekies: J. Hendriks, R. Buchanan, W. Diehl, J.R. Moore, en B. Styles.

In 1888 is die Volksraad gevra om Koffiefontein as dorp te erken, maar die versoek is nie toegestaan nie. Die staatspresident maak in 1891 melding van die feit dat die waterwerke by Koffiefontein voltooi is, en dat die toekoms van die delwerye daardeur verseker is. Hy het dus die aanstelling van 'n assistent-landdros aanbeveel, maar die raad wou dit nie goedkeur nie. In 1892 het die staatspresident in sy openingstoespraak verklaar dat die werk op Koffiefontein gestaak is. Hy het gemeen dat die kleims aan buitelandse maatskappye behoort het en dat iets gedoen moes word om die eienaars te dwing om die myn te bewerk. Daar is dan ook 'n wet gemaak waardeur alle eienaars van kleims gedwing is om hul kleims te bewerk.

Intussen het Koffiefontein se mense nog altyd moeite gedoen om die plek tot dorp erken te kry, en dit het in 1892 gebeur. Voor die tyd was daar egter al 'n skool op Koffiefontein, want reeds in April 1884 is 'n vaste wykskool op Koffiefontein geopen. Die onderwyser was Johannes Steyn, en op sy rol was 26 leerlinge. Twee jaar later was daar slegs 18 leerlinge, en die skoolinspekteur het die swak bywoning betreur. In 1890, toe P.W. de Villiers onderwyser was, was daar 30 leerlinge. Intussen het toestande verbeter in verband met die myn, en in 1894 is besluit om 'n assistent-landdros wat ook as myninspekteur sou optree, aan te stel. Hierdie pos is deur A.P. de Villiers beklee.

Tydens die Tweede Wêreldoorlog is 'n groot interneringskamp by die dorp opgerig wat 2 000 Italiaanse en enkele Duitse krygsgevangenes gehuisves het asook sowat 800 Suid-Afrikaanse geïnterneerdes wat verdink is daarvan dat hulle pro-Nazi was. Een van dié aangehoudenes was John Vorster, Suid-Afrika se eerste minister van 1966 tot 1978. Daar is vandag nog oorblyfsels van die muurskilderye wat die Italianers gemaak het asook die barakke waarin hulle aangehou is.

Op 8 Junie 1904 is Koffiefontein as gemeente van Fauresmith met 'n ledetal van ongeveer 350 afgestig. Ds. P.J. Marais was die eerste leraar en het die gemeente 17 jaar bearbei nadat hy die dorp reeds sedert Julie 1903 as hulpleraar bedien het. Destyds is die dienste in 'n kerkgeboutjie gehou wat heel gou te klein en ongerieflik was, selfs nadat dit vergroot is. Aangesien 'n groot deel van die gemeente uit mynwerkers bestaan het wat nie 'n alte rojale loon ontvang het nie, kon daar nie spoedig oorgegaan word tot die bou van 'n nuwe kerk nie. Tog het die gemeente in Mei 1908 besluit om wel 'n nuwe kerk te bou en weldra het hulle genoeg geld ingesamel om tenders te kon aanvra. So is op 30 Januarie 1909 die hoeksteen van die ruim en doeltreffende kerkgebou gelê en op 7 Augustus van dieselfde jaar is die gebou ingewy. Vir die doel van 'n kerk het die Koffijfontein Estates Co. Ltd. 'n ruim stuk grond aan die kerkraad geskenk. Die ou gebou is daarna as kerksaal gebruik. Dit het die gemeente ook geluk om enkele jare later 'n orrel te laat installeer.

Die gemeente het van die begin af 'n swaar stryd gehad en 'n sukkelende bestaan gevoer. As gevolg van swaar, droogtes, daling in die diamantmark en later die algehele staking van die werksaamhede in die myn tydens die Eerste Wêreldoorlog, het tye van geldelike druk ontstaan. Die gemeente het nooit ruim geskenke van enigiemand ontvang nie; die grootste bedrag tot 1917 (toe "Ons Kerk Album" hieroor berig het) was £50 wat uit die boedel van die weduwee van kmdt. P. Visser ontvang is.

In 1921 het ds. P.J. Marais weens swak gesondheid sy emeritaat aanvaar. Die ledetal van die gemeente het gestadig aangegroei tot ongeveer 600, veral vanweë mense wat in die diamantmyn kom werk het. 'n Sendeling het ook, met geldelike hulp van die ander gemeentes in die ring, die swart mense bearbei wat in die myn gewerk het. Maar met die sluiting van die myn is dié werk natuurlik gestaak. De Beers het die myn finaal in 2006 gesluit, maar kort daarna het Petra Diamonds oorgeneem.

Ds. David Botha was die tweede leraar en het die gemeente 25 jaar getrou bearbei. Hy is op 17 Mei 1879 op Cradock gebore en toegelaat tot die bediening vanuit die Sendinginstituut op Wellington in 1906. Net die jaar daarna is hy as sendeling op Prieska georden en het daar gearbei, 'n besonder vrugbare dienstyd, tot hy in 1912 'n beroep aangeneem het na Vanwyksvlei, ook as sendeling. In 1918 het hy demissie vir verdere studie ontvang en is in Desember 1920 as predikant gelegitimeer. Daarna het hy na Koffiefontein gekom, waar hy in November 1921 ontvang is. Sy dienstyd word ook gekenmerk deur 'n swaar stryd wat gevoer was op finansiële gebied. Die leraar en kerk het veral op opvoedkundige gebied veel bereik deur die oprigting van 'n kerkhostel en die opbouing van die skool sodat Koffiefontein later 'n goeie skool en skoolpersoneel besit het en goeie eksamenresultate kon behaal.

'n Onaangename gebeurtenis was die verlating van die Kerk deur 'n aantal lidmate as gevolg van die invoer van kelkies met nagmaal. So het sowat 100 belydende lidmate en hul kinders oorgegaan na die Gereformeerde kerk Koffiefontein. Hierdeur is die gemeente verswak en het die getalle gedaal. Gedurende die dienstyd van ds. Botha is 'n gerieflike pastorie en kerksaal aangebou. Op 23 Februarie 1946 het ds. Botha sy emeritaat aanvaar en is op 11 April 1948 oorlede. Hy is beskryf as 'n toegewyde leraar en sielesoeker.

Die derde leraar van die gemeente was ds. Christiaan Stulting. Gedurende sy tyd is aansienlike herstelwerk aan die kerkgebou aangebring en die toring aangebou. 'n Vis versier tot vandag nog die toringspits as windwyser. Ds. Stulting was die seun van ds. C.H. Stulting en 'n broer van ds. J.D. Stulting. Ds. Christiaan Stulting is op 20 Januarie 1904 gebore en op 6 Mei 1971 op Koffiefontein oorlede ná 'n lang siekbed, enkele maande ná sy broer. Ná sy legitimasie in 1932 het hy as hulpprediker gewerk en daarna eers die gemeente Cathcart bedien van 1935 af en toe Koffiefontein van 1947 af, waar hy weens toenemende liggaamswakheid afgetree het. Hy was, volgens sy lewensbeskrywing in die NG Kerk se Jaarboek van 1972, 'n vriendelike, opregte mense wat met sy groot sendingbelangstelling 'n gewaardeerde lid van die Vrystaatse Sinodale Sendingkommissie was.

In sy dienstyd (1947-'67) het die gemeente weer te worstel gehad met knellende droogtes en moes hy stry vir sy bestaan. Die jaar 1951 het egter 'n beter tyd gebring en die vooruitsigte is beter, kon "Ons gemeentelike feesalbum" destyds berig. Die Rietrivier-besproeiingskema was 'n groot bron van hulp. 'n Lusernfabriek en kaasfabriek is destyds opgerig, en daar was alle hoop dat die myn wat jare lank stilgestaan het weer sou heropen, aangesien voorbereidingswerk aan die gang was. Die mynboubedrywighede is eindelik finaal in 1980 gestaak.

Die Gereformeerde kerk Koffiefontein is in 1925 gestig. In 1959, die eeufeesjaar van die Gereformeerde Kerk in Suid-Afrika, het dié gemeente 146 belydende en 90 dooplidmate gehad en die aangrensende Fauresmith (1872) 80 en 75, Petrusburg (1891) 197 en 129 en Philippolis (1883) 43 en 19. In 2015 was daar in Koffiefontein se Doppergemeente, ten spyte van die inlywing daarby van Fauresmith in 2010, 17 belydende en twee dooplidmate oor. Petrusburg het onderskeidelik 88 en 15 gehad en Philippolis 13 en drie.






</doc>
<doc id="99866" url="https://af.wikipedia.org/wiki?curid=99866" title="Lakehurst">
Lakehurst

Lakehurst is 'n nedersetting in Ocean County in die deelstaat New Jersey. Dit is ongeveer 12 km suidwes van Lakewood. Die ekonomie van die nedersetting was eers afhanklik van yster- en spoorwegindustrieë, maar is nou afhanklik van die Vloot Lugmagbasis wat daarnaby geleë is. Die spoorwegaktiwiteite het tot 'n stilstand gekom tydens die Groot Depressie in 1932. Die nedersetting het toe 'n moeilike tyd beleef, maar het 'n oplewing ondergaan tydens die Tweede Wêreldoorlog.

Die area vir die lugmagbasis was in 1919 toegeken aan die Amerikaanse Vloot om gebruik te word as basis vir ligter-as-lug tuie soos lugskepe. Die eerste Amerikaanse lugskip die "Shenandoah" het haar nooiensvaart hier gemaak in 1929. Die lugskip "Graf Zeppelin" het sy reis om die wêreld van 21 dae hier begin en geëindig. Die "Akron" het ook sy laaste rampvlug hier begin in 1933 en die "Hindenburg" het hier aan die brand geslaan en totaal uitgebrand op 6 Mei 1937. Hierna het die basis sy belangrikheid verloor en was relatief stil totdat dit gebruik was as 'n vlootopleidingsentrum tydens die Tweede Wêreldoorlog. Vliegtuigbemannings is opgelei in die kuns van duikbootopsporing. Daarna is dit gebruik as 'n helikopteropleidingsbasis.



</doc>
<doc id="99869" url="https://af.wikipedia.org/wiki?curid=99869" title="Lys van dierebenamings volgens geslag en generasie">
Lys van dierebenamings volgens geslag en generasie

Meeste diere, veral dié wat mak gemaak is, het spesifieke name vir manlike, vroulike, jongelinge, en hul groepe.

Die meeste terme wat hier gebruik word, kan in algemene woordeboeke en algemene inligtingswebwerwe nageslaan word.


</doc>
<doc id="99871" url="https://af.wikipedia.org/wiki?curid=99871" title="Lakewood, New Jersey">
Lakewood, New Jersey

Lakewood is 'n dorp in Ocean County in die deelstaat New Jersey en is gestig in 1786. Dit is ongeveer 50 km oos van Trenton, die hoofstad van New Jersey. Die dorp is gestig op die suide-oewer van die Metedeconkrivier. Daar is 'n gesondheidsoord in die middel van die dennewoudgebied. Die "Georgian Court Universiteit", 'n Roomse Katoliekeskool vir dogters, asook die Lakewood Vloot Lugmagbasis is ook naby geleë.



</doc>
<doc id="99872" url="https://af.wikipedia.org/wiki?curid=99872" title="Slag van Eriemeer">
Slag van Eriemeer

Die Slag van Eriemeer is 'n seeslag wat op 10 September 1813 tussen die vlote van Amerika en Brittanje op die Eriemeer plaasgevind het tydens die Anglo-Amerikaanse Oorlog van 1812. Die slag het naby die eilande noord van Sanduskybaai plaasgevind. Kaptein Oliver Hazard Perry was in bevel van die Amerikaanse Vloot en Robert H. Barclay was in bevel van die Britse Vloot.

Die beheer van Eriemeer was baie belangrik vir die Amerikaners om hulle aanval op Kanada, onder Britse beheer, te kan uitvoer. Net voor die einde van 1812 het die Amerikaanse regering groot planne beraam om te verseker dat hulle die meer beheer. In 1812 het Kommodoor Chauncey vir Kaptein Perry aangestel in beheer van die bou van skepe en om hulle toe te rus. Teen die einde van Julie is vier skepe met baie moeite voltooi by Presqu'isle (die hedendaagse Erie, Pennsilvanië). Hierdie klein vloot was versterk deur vyf ander skepe vanaf Black Rock wat naby Buffalo geleë is.

Perry se vloot het uit nege skepe bestaan wat gesamentlik 54 kanonne gedra het. Daar was drie brikke, "Lawrence" met 20 kanonne, "Niagara" met 20 kanonne en die "Caledonia" met 3 kanonne. Die res van die vloot het bestaan uit vyf skoeners wat tussen 1 tot 4 kanonne elk kon dra en een sloep wat 'n enkele kanon kon dra. Perry het in die middel van Augustus uitgevaar om die Britte te takel. Op 10 September 1813 word die Britse Vloot gewaar naby Put-in-Bay. Barclay, 'n veteraan van Trafalgar, se vloot het bestaan uit ses skepe wat 63 kanonne gedra het maar ligter gepantser was. Die Britte het hulle aanval op Perry se vlagskip, "Lawrence", gekonsentreer. Die skip was vir twee ure onder Britse vuur en teen daardie tyd feitlik 'n wrak met die grootste gedeelte van die bemanning dood of gewond. Perry klim egter in 'n oop boot, terwyl die Britte op hom vuur, en vaar oor na die "Niagara" wat tot op daardie stadium nie aan die slag deelgeneem het nie. Hy hys sy oorlogvlag op die "Niagara" en val die Britse vlagskip aan wat hy binne 8 minute verower. Die Britse Vloot, wat op daardie stadium gehawend was, gee toe onmiddellik oor. Hy stuur sy beroemde boodskap aan die Amerikaanse owerhede: "We have met the enemy and they are ours - two ships, two brigs, one schooner and one sloop." Aan die Amerikaanse kant het 27 matrose gesneuwel en 96 was gewond. Die Britse ongevalle was meer. Die oorwinning het aan die Amerikaners beheer oor die meer besorg en ook bewys dat die Britte nie onoorwinlik was nie. Dit het verseker dat die hele noordweste stabiel en onder beheer van Amerika gebly het en dat hulle Kanada met gemak kon aanval.



</doc>
<doc id="99873" url="https://af.wikipedia.org/wiki?curid=99873" title="Vlag van Kirgisië">
Vlag van Kirgisië

Die nasionale vlag van Kirgisië is op 3 Maart 1992 amptelik in gebruik geneem. Die vlag vertoon ’n enkele rooi baan met ’n gestileerde goue son in die middel.

Die rooi agtergrond van die vlag stel dapperheid en moed voor, die son stel vrede en welvaart voor en die "tunduk" stel die gesinswoning of, deur verlenging, die heelal voor. Volgens populêre interpretasies stel die son se 40 strale die 40 Kirgisiese volke voor in hul eenheid teen die Mongole deur die epiese held Manas.

Sedert die Bronstydperk het Kirgisië talle vlae gehad. Met die totstandkoming van die Kanaat van Kokand het die stam sy eie nasiestaat gekry wat in 1876 deur Rusland verower is.

Onder die Russe het die gebied van Kirgisië saam met die ander Sentraal-Asiatiese Kanate die “Algemene Regering Turkestan” gevorm, wat aanleiding gegee het tot ’n Ottoman-geïnspireerde vlag. Hierdie vlag het onder andere ’n sekelmaan en ster vertoon wat daarop gedui het dat die bevolking van Turkestan hoofsaaklik van Turkse oorsprong was.

Met die ineenstorting van die Russiese Ryk in 1917 het hierdie Kanaat onafhanklikheid verkry tesame met ’n nuwe vlag, ook sterk deur die Turke beïnvloed: twee horisontale bane in rooi en blou met ’n wit sekelmaan en ster daarop. In hierdie vlag het die twee kleure gestaan vir die vermenging van die Mongole en Turke as gesamentlike erfgename van die voormalige Kara-Kirgisië.

Met die vestiging van die USSR het Kirgisië deel gevorm van die “Turkestaanse Outonome Sosialistiese Sowjetrepubliek (OSSR)” waarvan die vlag die rooi doek van die kommuniste met die skildhoek met ’n wit fraiing afgesper en die letters van die land in Arabiese skrif daarbinne.

Na die ontbinding van die Turkestaanse OSSR (1924) is die Kirgisiese OSSR gestig as deel van Rusland met Kasakstan na die noorde. Die vlag van hierdie OSSR het dié van die Russiese provinsie Turkestan geword wat ook ’n invloed op die vlag van Kasakstan gehad het.

In 1936 is die outonome Kirgisiese OSSR gestig. Hierdie vlag, wat op 31 Maart 1937 aanvaar is, was ’n eenvoudige rooi baan in die kommunistiese styl, met die landsnaam in Kirgisies en Russies daarop (КЫРГЫЗ ССР (Kirgisiese SSR) en КИРГИЗСКАЯ ССР (Kirgiskaja SSR).

Op 22 Desember 1952 is ’n weergawe van die Sowjetvlag ingestel wat bestaan uit ’n blou baan in die middel van die vlag met ’n dun wit baan in die middel daarvan: die blou het gestaan vir die Kirgisiese volk en die wit vir die sneeubedekte berge van die land. In die skildhoek was ’n hamer en sekel en rooi ster.



</doc>
<doc id="99877" url="https://af.wikipedia.org/wiki?curid=99877" title="Wimzie's House">
Wimzie's House

Wimzie's House is 'n Amerikaanse / Kanadese televisiereeks vir voorskoolse kinders.

Wimzie is 'n klein monster-dogtertjie wat saam met haar ouers (Rousso en Graziella), haar ouma (Yaya) en haar boetie (Bo) woon. Vriende kom altyd oor om vir die dag by Wimzie te kom speel. Dit lei gewoonlik tot die een of ander probleem wat tot die episode se les aanleiding gee.


</doc>
<doc id="99879" url="https://af.wikipedia.org/wiki?curid=99879" title="Ternaard">
Ternaard

Ternaard (Wes-Fries: "Ternaard") is 'n dorp in die Nederlandse provinsie Friesland. Die dorp lê 8 km noordwes van Dokkum en ressorteer onder die munisipaliteit Noardeast-Fryslân. Dit het sowat 1420 inwoners (2010).





</doc>
<doc id="99880" url="https://af.wikipedia.org/wiki?curid=99880" title="Anjum">
Anjum

Anjum (Wes-Fries: "Eanjum") is 'n dorp in die Nederlandse provinsie Friesland (Wes-Fries: "Fryslân"). Die dorp lê 12 km noordoos van Dokkum, 2 km wes van Oostmahorn, en ressorteer onder die munisipaliteit Noardeast-Fryslân. Dit het sowat 1065 inwoners (2014).




</doc>
<doc id="99883" url="https://af.wikipedia.org/wiki?curid=99883" title="T. E. Lawrence">
T. E. Lawrence

Thomas Edward Lawrence (16 Augustus 1888 – 19 Mei 1935) was 'n Britse soldaat, skrywer en argeoloog en het bekend geraak as "Lawrence of Arabia" tydens die Eerste Wêreldoorlog. Hy is gebore in Tremadog in die noorde van Wallis, as die tweede van vyf seuns, maar het grootgeword in Dinard, Frankryk. Sy vader was lord Chapman, 'n Ierse baron. 

Lawrence was 'n toegewyde leser en voltooi sy skoolloopbaan by die "City of Oxford" en daarna by "Jesus College", Oxford. Hy presteer die beste in geskiedenis in sy klas en kry erkenning daarvoor. Gedurende sy vakansies van 1908 tot 1910 besoek en bestudeer hy die middeleeuse kastele in Frankryk en Sirië. Hy voltooi sy eerste boek, "Crusader Castles", wat eers in 1936 ná sy dood gepubliseer word. 

Lawrence neem deel aan die uitgrawings by Carchemish (Jerablus) onder die toesig van D.G. Hograth, Campbell Thompson en C.L. Woolley van 1911 tot 1914. Hy het ook in 1912 aan uitgrawings in Egipte deelgeneem onder die toesig van Flinders Petrie.

Hy sluit in 1914 aan by Lord Kitchener se "Sinai Surney", in wese 'n millitêre intellegensienetwerk. Hy doen verslag oor die projek met die titel "The Wilderness of Zin". Nadat die Eerste Wêreldoorlog in 1914 uitgebreek het, sluit hy aan by die Arabiese Buro in Kaïro. Gedurende Maart 1916 word hy na Mesopotamië gestuur om namens 'n Britse garnisoen, wat in Kut vasgekeer was, gunstige oorgawebepalings te onderhandel met die Turkse generaals. Gedurende Mei 1916 sluit hy by prins Feisel van Mekka se Arabiese Vryheidsvegters aan. Hy bring die ganse Turkse garrisoen, wat by Medina gestasioneer is, tot stilstand, deur die Hejazspoorlyn te saboteer. Hy bevry Agaba van die Turke na 'n stormloop op kamele. Hierdie aanval het die druk verlig op die Britse mag wat Palestinië terselfdertyd ingeval het.

Hy dring die Turkse magte binne, vermom as 'n "Circassion"-rekruut. Hy word na die Hoofkantoor van die Turkse bevelvoerder geneem waar hy aangerand word. Hy slaag tog daarin om te ontsnap sonder om herken te word. Hy verseker dat genl. Allenby die Slag van Gaza wen deur die belangrike spoorlyn by Maan te vernietig en hy arriveer in Damaskus voor die Britse Magte. 

Na die oorlog sê hy nee dankie vir vele eerbewyse, maar aanvaar 'n fellowship by "All Souls' College", Oxford. Hy woon die vrede onderhandelinge by Versailles by in 1919. Hy was onsuksesvol om onafhanklikheid vir Arabië te verseker. In 1922 word hy magtiging deur Winston Churchill verleen om vrede in die Midde-Ooste te bewerkstellig. Terselfdertyd skryf hy "Seven Pillars of Wisdom", sy weergawe van die Arabiese opstand. Hierna sluit hy by die Britse Lugmag aan onder die naam Ross maar sy ware identiteit word openbaar gemaak deur 'n joernalis en hy bedank uit die lugmag. Gedurende Maart 1923 sluit hy by die Britse Tenkkorps aan, hierdie keer onder die naam Shaw. In sy vrye tyde het elke jaar die nuwe model van die Brough motorfietse getoets. In 1925 word hy hertoegelaat tot die Britse Lugmag. Terselfdertyd publiseer hy "Seven Pillars of Wisdom".

In 1927 word hy na Karachi, Indië verplaas waar hy in die store werk tot in 1928. Terselfdertyd skryf hy "The Mint". Vanaf 1930 tot 1935 was hy betrokke saam met die Britse Vloot om snelbote te toets te Southampton. Sy kontrak met die Britse Lugmag eindig in 1935 en op 19 Mei van daardie jaar sterf hy in motorfiets ongeluk.



</doc>
<doc id="99887" url="https://af.wikipedia.org/wiki?curid=99887" title="Brik">
Brik

'n Brik is 'n seilskip met twee maste. Die skepe het al in die 16de eeu voorgekom, maar is veral in die loop van die 18de eeu as 'n betreklike klein, vinnige oorlogskip gebruik, later ook as koopvaardyskip. Brikke kan nie maklik wind op vaar nie en het 'n relatief groot bemanning nodig om hulle aan die beweeg te kry.


</doc>
<doc id="99888" url="https://af.wikipedia.org/wiki?curid=99888" title="Mak maak">
Mak maak

Mak maak (vgl. die Latynse woord "domesticus": "van die huis") is die teel, kweek of tem van 'n bevolking van organismes om die eienskappe wat wenslik is vir die teler, kweker of temmer te beklemtoon. Die verlangde eienskappe kan insluit 'n bepaalde fisiese voorkoms, gedragskenmerke, indiwiduele grootte, werpselgrootte, hare/pelsgehalte of -kleur, groeikoers, vrugbaarheid, leeftyd, die vermoë om marginale hulpbronne en weiding te gebruik, die produksie van sekere neweprodukte, en vele ander. Mak organismes mag afhanklik word van mense of menslike aktiwiteite, omdat hulle hul vermoë om in die natuur te oorleef kan verloor.

Mak maak verskil van temming in dat dit nie net verwys na 'n organisme se verandering in gedrag of omgewingssosialisering nie, maar potensieel selfs ook in hul fenotipiese uitdrukking en genotipes. Die woord "mak" word algemeen gebruik om 'n verandering in die hele bevolking te beteken, terwyl "tem" meer algemeen gebruik word om 'n verandering in individue te beteken. Verder is "tem" tipies slegs van toepassing op diere en hul gewoond raak aan menslike teenwoordigheid, terwyl "mak maak" 'n breër term behels, en kan plante, swamme en ander vorme van organismes insluit.

Plante word hoofsaaklik mak gemaak vir hul estetiese genot in en om die huis, en word "sierplante" genoem, terwyl dié wat mak gemaak word vir grootskaalse voedselproduksie "gewasse" (of "kultivars") genoem word. Daar kan verder 'n onderskeid getref word tussen die mak plante wat doelbewus verander is vir spesiale gewenste eienskappe, en die plante wat gebruik word tot menslike voordeel, maar wat in wese geen verskil toon tussen die mak en wilde bevolkings van 'n spesie nie. Diere wat vir die mens se kameraadskap mak gemaak is, word troeteldiere genoem, terwyl dié soorte wat mak gemaak is vir voedselproduksie of arbeid, vee of plaasdiere genoem word.

Charles Darwin was die eerste wetenskaplike om die verband tussen mak maak, seleksie en evolusie te beskryf. Darwin het beskryf hoe die proses van domestikasie beide onbewuste en metodiese elemente kan betrek. Die roetine-interaksie van mense met diere en plante skep seleksiedruk wat hul laat aanpas by die mens se teenwoordigheid, gebruik of verbouingsmetodes. Doelbewuste selektiewe teling is ook gebruik om die gewenste veranderinge in 'n spesie te weeg te bring, dikwels ná die aanvanklike makmaking. Hierdie twee aksies, onbewuste natuurlike seleksie en metodiese selektiewe teling, het beide 'n rol gespeel in die prosesse van mak maak dwarsdeur die geskiedenis.

Die mak maak van koring dien as 'n voorbeeld. Wilde koring se saad val op die grond wanneer dit ryp is om die plant te regenereer, terwyl mak koringsaad op die stam bly vir makliker oes. Daar is bewyse dat hierdie verandering moontlik as gevolg van 'n ewekansige mutasie was, wat plaasgevind het in wilde bevolkings aan die begin van koring se mak verbouing. Koring met hierdie mutasie is meer dikwels geoes en die saad is vir die volgende aanplanting gebruik. Daarom het vroeë boere, sonder om dit te besef, hierdie mutasie gekies, wat andersins dalk sou uitgesterf het. Die gevolg is dat mak koring moet staatmaak op boere vir sy eie voortplanting en verspreiding.

'n Mak dier voldoen aan minstens ses kriteria:

Troeteldiere het bykomende kriteria:

Gedomestikeerde diere is o.a.:


</doc>
<doc id="99893" url="https://af.wikipedia.org/wiki?curid=99893" title="Kolonoskopie">
Kolonoskopie

’n Kolonoskopie of koloskopie is ’n endoskopiese ondersoek van die dikderm (kolon) en onderste deel van die dunderm (die kronkelderm of ileum) met ’n CCD-kamera of ’n optieseveselkamera vooraan ’n buigbare buis wat by die anus ingedruk word. Daarmee kan ’n visuele diagnose (soos ’n maagsweer of poliepe) gedoen word en terselfdertyd kan groeisels wat moontlik tot kolorektale kanker kan lei, verwyder word.

In ’n kolonoskopie kan poliepe van net ’n millimeter of selfs kleiner verwyder word. Nadat die groeisels verwyder is, kan hulle met behulp van ’n mikroskoop ondersoek word om vas te stel of hulle kankeragtig is of nie. Dit duur sowat 10 tot 15 jaar voordat ’n poliep kankeragtig raak.

’n Kolonoskopie is baie dieselfde as ’n sigmoïdoskopie – dit hang af van watter deel van die kolon ondersoek word. Met ’n kolonoskopie kan die hele kolon (1 200 tot 1 500 mm lank) ondersoek word en met ’n sigmoïdoskopie net die distale (onderste) deel (sowat 600 mm). Laasgenoemde is dikwels voldoende, want die voordele vir kankeroorlewing van ’n kolonoskopie word beperk tot die opsporing van poliepe in dié deel van die kolon.

Die Kankervereniging van Suid-Afrika (Kansa) beveel aan dat enigiemand van die ouderdom van 50 af elke 10 jaar ’n kolontoets soos ’n kolonoskopie ondergaan. Ander metodes om kolonprobleme op te spoor sluit in:

’n Sigmoïdoskopie word dikwels saam met ’n fekale okkultbloedtoets (toetsing van die stoelgang vir bloed) gedoen om te sien of ’n volle kolonoskopie nodig is. Sowat 5% van pasiënte word daarna verwys vir ’n kolonoskopie.

Toestande wat ’n kolonoskopie noodsaak, sluit in maagdermbloeding, ’n onverklaarbare verandering in toiletgewoontes en vermoedelike kwaadaardigheid. ’n Kolonoskopie word dikwels gebruik om kolonkanker op te spoor, maar word ook gereeld gebruik om ontsteking van die dik- of dunderm te diagnoseer.

Fekale okkultbloedtoetse is ’n vinnige toets vir mikroskopiese spore van bloed in die ontlasting. As die toets positief is, is dit gewoonlik ’n aanduiding dat ’n kolonoskopie gedoen moet word. In sommige gevalle is die positiewe uitslag die gevolg van aambeie, maar dit kan ook dui op uitstulpings of ontsteking in die kolon, maagswere, kolonkanker of poliepe. Sedert die ontwikkeling daarvan in die 1960's deur drr. Hiromi Shinya en William I. Wolff, het polipektomie ’n roetinedeel van ’n kolonoskopie geword – dit is die vinnige en eenvoudige verwydering van poliepe sonder die noodsaaklikheid van ’n ingrypende operasie. Dit is een van die voordele van ’n kolonoskopie bo ander toetsmetodes.

’n Kolonoskopie is in baie lande, ook Suid-Afrika, ’n primêre roetine-ondersoek vir mense bo 50 jaar, maar ander prosedures soos ’n vyfjaarlikse sigmoïdoskopie, ’n jaarlikse fekale okkultbloedtoets of immunochemiese toets of ’n driejaarlikse DNS-toets van die stoelgang word ook aanbeveel. Herhalings van die prosedure word dan beplan volgens die aanvanklike uitslag – ’n kolonoskopie elke vyf of tien jaar kan byvoorbeeld aanbeveel word. Vir pasiënte met ’n familiegeskiedenis van kolonkanker word ’n eerste toets dikwels al in hul tienerjare aanbeveel. Mense by wie geen poliepe in hul eerste kolonoskopie gevind is nie, se kans om kolorektale kanker binne vyf jaar te ontwikkel is uiters klein. ’n Volgende kolonoskopie binne ’n korter tyd as vyf jaar is dus onwaarskynlik.

Daar mag geen soliede stowwe in die kolon wees as ’n kolonoskopie gedoen word nie. Die pasiënt moet gewoonlik vir een tot drie dae voor die tyd ’n minvesel- of heldervloeistofdieet volg. Voorbeelde van ’n helder vloeistof is appelsap, dun hoender- of biefsop, soda, sportdrankies en water. Omdat die persoon ’n lakseermiddel gebruik, is dit belangrik dat hy gehidreer bly. Sportdrankies bevat elektroliete, wat verwyder word wanneer die kolon leeggemaak word. Lemoensap, pruimsap en melk moenie gedrink word nie, ook nie vloeistowwe wat rooi, pers, oranje of soms bruin gekleur is nie, hoewel kola gedrink mag word. Soms word tee en koffie (versoet indien verkies, maar sonder melk) ook toegelaat.

Die dag voor die kolonoskopie drink die pasiënt ’n lakseermiddel en groot hoeveelhede helder vloeistof. Hy mag gewoonlik 24 uur voor die prosedure sy laaste maaltyd nuttig. Die inneem van vloeistof word gestaak sowat ses uur voor die prosedure. ’n Kolonoskopie vroeg die oggend kan verkieslik wees om te voorkom dat die pasiënt op die dag van die prosedure sonder kos en vloeistof bly terwyl hy die vorige dag reeds die hele voorbereiding deurgemaak het.

Aangesien die doel van die voorbereiding is om die kolon van alle soliede stowwe te ledig, moet die pasiënt tydens sy voorbereiding tuis of in ’n gerieflike omgewing wees, en ook naby ’n toilet. Hy kan ook sorg dat hy nat lappies of watte en ’n bidet (sitbadjie) byderhand het om die anus mee te reinig. ’n Streelmiddel soos petroleumjellie kan aangewend word nadat die anus gereinig is om komplikasies weens die loperige stoelgang te voorkom.

Die pasiënt kan gevra word om aspirien en bloedverdunningsmiddels vir tot 10 dae voor die tyd te vermy om die gevaar van bloeding te verminder indien poliepe tydens die prosedure verwyder word. ’n Bloedtoets kan voor die ondersoek gedoen word.

Die pasiënt kan ’n kalmeer- of verdowingsmiddel ingegee word; dit wissel van land tot land en van instansie tot instansie. Die hersteltyd kan daardeur beïnvloed word, asook of die pasiënt daarna kan bestuur.

Die eerste stap is gewoonlik ’n digitale rektale ondersoek om die tonus van die sluitspier te bepaal en te kyk of die voorbereiding voldoende was. Die endoskoop word dan deur die anus opgedruk in die rektum, kolon en kronkelderm. Die endoskoop het ’n beweegbare punt en verskeie kanale vir instrumente, lug, suiging en lig. Lug word elke nou en dan in die ingewande gepomp om sigbaarheid te verbeter.

’n Nader ondersoek word dan dikwels uitgevoer terwyl die endoskoop uitgetrek word. Verdagte groeisels kan gebrand, met laserlig behandel of gesny word vir biopsie of die verwydering van die groeisels. Medikasie kan toegedien word om bloeding te verminder. Die proses duur sowat ’n halfuur, maar dit kan langer wees vanweë verskeie biopsies of polipektomieë.

Ná die prosedure rus die pasiënt gewoonlik tot die verdowing uitgewerk is – van ’n halfuur tot twee uur. Die meeste instellings vereis dat iemand die pasiënt vergesel en ná die tyd huis toe neem, maar dit hang van die verdowingsmetode af.

’n Algemene gevolg van die prosedure is winderigheid en windpyne weens die opblaas van die kolon tydens die kolonoskopie.

Die pyn wat weens die prosedure ervaar word, is nie vanweë die gebruik van die endoskoop nie, maar die opblaas van die ingewande om die ondersoek te vergemaklik. Die endoskoop self is ’n lang, buigbare buis van sowat ’n sentimeter in deursnee, dus min of meer so groot soos ’n pinkie.

Die kolon is gerimpel, amper soos ’n trekklavier, om die oppervlak te vergroot wat water absorbeer. Om dié oppervlak beter te ondersoek, pomp die chirurg die kolon soos ’n ballon op om die rimpels uit te stryk. Die maag, ingewande en kolon het ’n sogenaamde "tweede brein" rondom hulle wat die spysverteringsproses beheer. Dit gebruik ingewikkelde hormoon- en senuweeseine om met die brein en die res van die liggaam te kommunikeer. ’n Kolon se werk is normaalweg om kos te verteer en die inwendige flora te beheer. Die skadelike bakterieë in galsterige kos veroorsaak byvoorbeeld gas. Die kolon het sensors wat agterkom wanneer gas onverwags die wande uitdruk – die "tweede brein" vertel die persoon hy of sy het ingewandsprobleme deur die persoon naar te laat voel. Daarom gee dokters pasiënte dikwels volle narkose sodat hulle minder bewus is van die pyn en ongemak wat die oppomp van die ingewande veroorsaak, of om die sensasies van die kolonoskopie te versag.

Sommige dokters verkies dat die pasiënt nie ten volle verdoof is nie. Dit is veiliger as volle narkose, die pasiënt kan eenvoudige opdragte uitvoer soos om van posisie te verander, en die hersteltyd is korter en die newe-effekte minder. Die pasiënt kan selfs die prosedure op ’n skerm dophou. Hoewel daar ongemak is wanneer die lug ingepomp word, is dit gewoonlik nie baie seer nie en dit gaan gou oor.

’n Studie wat in 2009 in die "Annals of Internal Medicine" gepubliseer is, het getoon ’n kolonoskopie voorkom sowat twee derdes van sterfgevalle aan kolorektale kanker aan die linkerkant van die kolon (nader aan die anus en dus makliker om te sien), maar het nie eintlik ’n groot invloed as die siekte aan die regterkant voorkom nie (want dié deel is moeiliker om te bereik). Die ondersoek is gedoen met pasiënte wat tussen 1996 en 2001 in Ontario met kolonkanker gediagnoseer is. (Die prosedure word heeltyd verbeter en huidige kolonoskopieë kan dalk beter resultate lewer.) Die slotsom was dat dit ’n afname van 37% in die dodesyfer weens kolorektale kanker meegebring het.

’n Ondersoek in 2011 wat in dieselfde tydskrif gepubliseer is, toon egter mense wat in die vorige 10 jaar ’n kolonoskopie gehad het, het ’n 50% kleiner risiko gehad om te sterf. Die risiko was laer vir kanker aan die linker- én regterkant van die kolon.

’n Kolonoskopie het ’n lae risiko (0,35%) van ernstige komplikasies. In 2006 het Levin et al. in ’n studie bevind dat 5 uit 1 000 kolonoskopieë wat tussen 1994 en 2002 gedoen is, ernstige gevolge gehad het – dit was 0,8 uit 1 000 kolonoskopieë sonder biopsies en polipektomieë en 7 uit 1 000 kolonoskopieë met biopsies en polipektomieë. McDonell en Loura het egter gemeen dié syfers is veels te hoog.

Die ernstigste komplikasie is gewoonlik maagderm-perforasie, wat lewensgevaarlik is en onmiddellike chirurgie verg om reg te stel. Volgens ’n studie in 2003 het 0,2% van 25 000 pasiënte perforasie gekry, en die totale sterftes uit 84 000 pasiënte was 0,006%. In ander studies is getoon perforasie het by 0,09% en 0,082% van pasiënte voorgekom.

Volgens ’n studie tussen 1966 en 2001 wat in "Annals of Internal Medicine" gepubliseer is, is die ernstigste gevolge van ’n kolonoskopie perforasie (0,029% tot 0,72% van pasiënte), kwaai bloeding (0,2% tot 2,67%) en die dood (0,003% tot 0,03%).

Bloeding kan dadelik tydens die prosedure stopgesit word deur die wond met die endoskoop te brand. Bloeding kan ook tot ’n week ná die tyd voorkom op ’n plek waar ’n poliep verwyder is en ’n kolonoskopie kan dan weer gedoen moet word om die plek te behandel.

Soos met enige prosedure waar narkose gebruik word, kan ander komplikasies voorkom soos hart-bloedsomloop-komplikasies soos ’n tydelike verlaging van die bloeddruk en te veel suurstof weens oormedikasie, maar dit kan maklik reggestel word. Narkose verhoog ook die kans op bloedklonte of diepaartrombose. In seldsame gevalle – by pasiënte wat baie siek is – kan ’n hartaanval of beroerte voorkom. In baie skaars gevalle kan narkose lei tot ’n koma.

Kwaai dehidrasie kan by pasiënte voorkom weens die lakseermiddel wat hulle drink tydens voorbereiding. Daarom moet hulle seker maak hulle drink genoeg helder vloeistowwe voor die prosedure. ’n Verlies aan elektroliete en dehidrasie kan selfs dodelik wees. In seldsame gevalle kan dehidrasie lei tot nierskade.

Ingewandsontsteking is ook ’n risiko van kolonoskopieë, maar dit is baie skaars. Die kolon is nie ’n steriele omgewing nie omdat baie bakterieë daar voorkom om die doeltreffende werking van die ingewande te verseker; die risiko vir ontsteking is dus baie laag. Infeksies kan wel voorkom as te veel weefsel tydens ’n biopsie verwyder word en bakterieë deurdring tot plekke waar hulle nie hoort nie, of wanneer perforasie voorkom en bakterieë in die buikholte beland.

Minder ernstige risiko's is naarheid, vomering of ’n allergie vir die verdowingsmiddel wat gebruik word. As medikasie binneaars toegedien word, kan die aar geïrriteerd raak. Die meeste sodanige irritasies laat ’n knop agter wat ná ’n paar dae verdwyn. Die kans op sulke komplikasies is minder as 1%.

In baie seldsame gevalle kan ’n ontploffing in die kolon voorkom. Dit kan dodelik wees.

Hoewel komplikasies ná ’n kolonoskopie seldsaam is, is dit belangrik dat pasiënte vroeë tekens van moontlike komplikasies raaksien. Dit sluit in kwaai maagpyn, koors en rektale bloeding (meer as ’n halwe koppie).

Die woorde "kolonoskopie" en "koloskopie" kom van die Antieke Griekse selfstandige naamwoord κόλον, dieselfde as die Afrikaanse "kolon" en Engelse "colon", en die werkwoord σκοπεῖν, "kyk in", "ondersoek". Die term "kolonoskopie" is ’n swak samestelling, want dié vorm veronderstel die eerste deel van die woord bestaan uit die moontlike stam κολωv- of κολοv-, met ’n verbinding-o, in plaas van die stam κόλ- of κόλον. ’n Samestelling soos κολωνοειδής, "soos ’n heuwel", (met die bykomende ) is afgelei van die Antieke Griekse woord κολώνη of κολωνός, "heuwel". Net so kan kolonoskopie (met die bykomende ) letterlik vertaal word as "ondersoek van die heuwel" in plaas van "ondersoek van die kolon".

In Afrikaans is verskeie woorde wat van κόλον afgelei is, soos kolektomie en kolostomie, wat nie die inkorrekte bykomende bevat nie.



</doc>
<doc id="99895" url="https://af.wikipedia.org/wiki?curid=99895" title="NG gemeente Dealesville">
NG gemeente Dealesville

Die NG gemeente Dealesville is 'n Vrystaatse gemeente van die Nederduitse Gereformeerde Kerk in die Ring van Boshof. Met sy stigting was dit die 39ste gemeente in die Vrystaatse Sinode.

Die gemeente is in 1904 gestig as die tweede van die 13 Vrystaatse NG gemeentes wat in die dekade ná die Tweede Vryheidsoorlog tot stand gekom het. Ds. C.W. Retief skryf in "Ons Kerk Album" by Dealesville, wat anders as amper die ander gemeentes s'n in 'n vroeë vorm van Afrikaans geskryf is: "Die gemeente is in 1904 gestig, sover ons kan uitmaak." Die eerste genotuleerde kerkraadsvergadering is op 13 Augustus onder voorsitterskap van ds. D. Bosman, die predikant van Boshof gehou. Die eerste kerkgebou was 'n privaat woning wat gekoop en stuksgewys verbeter is. Op 11 Maart 1905 is hierdie kerk ingewy. In dieselfde jaar is 'n boukommissie aangestel om 'n pastorie te bou.

Die gemeente se eerste beroep is uitgebring op prop. J. de Wet, wat egter bedank het. Op 27 Maart 1904 is die beroep uitgebring op prop. A.L. Badenhorst, wat dit aangeneem het. Soos ds. Retief dit in "Ons Kerk Album" stel: ""Met seên en toegewijdheid het hij die gemeente bearbei tot in die begin van 1913, toen hy verhuis is naar syn eewige rus.""

In die eerste 50 jaar van die gemeente se bestaan het hier ses leraars gearbei, naamlik di. A.L. Badenhorst (wat oorlede is in die amp ná net agt jaar in sy eerste gemeente), C.W. Retief, P.L. Louw, J.A.R. du Toit (wat beswyk het op die tennisbaan), F.M. Smit en E.H. van den Berg. Die stoflike oorskot van wyle di. Badenhorst en Du Toit rus in die kerkerf.

Die beginjare van die gemeente was net na die Anglo-Boereoorlog, en daar moes opgebou en herbou word. Op 30 Maart 1912 is die hoeksteen van die kerkgebou gelê wat ontwerp is deur William Henry Ford. Ds. Retief skryf: "Meneer Ford het eer van syn werk." Van April tot die 24 Desember daardie jaar was die gemeente vakant toe ds. Retief van Garies as leraar hier bevestig word. Die Eerste Wêreldoorlog het vooruitgang gestrem, maar in die volgende dekade het snelle ontwikkeling plaasgevind op die gebied van kerk en onderwys.

Van omstreeks 1922 tot '24 was mnr. J.H. Viljoen, later Unie-minister van onderwys, hoof van die dorpskool. Hy het ook gedien in die kerkraad as diaken en agerende scriba. Ds. Louw het destyds in die kerkraad die wenslikheid uitgespreek om 'n koshuis te bou en daarop volg die daad sodat in 1928 die eerste koshuis teen die bult in gebruik geneem is. Die skool het vinnig uitgebrei. In 1925 is dr. S.J. du Toit, later inspekteur van onderwys in die OVS, hoof van die skool. Danksy plaaslike inisiatief het die skool- en koshuisgeboue vinnig uitgebrei, veral in die volgende twee dekades onder die skoolhoofde C.P. Swart en F.H.D. Bedford.

Die plaaslike sendingwerk het ook nie agterweë gebly nie. In 1929 is die sendinggemeente by die Sinodale Sendingring ingelyf. Deur die ywer van die Vrouesendingbond, onder leiding van ds. en mev. F.M. Smit en later ds. en mev. E.H. van den Berg, is 'n kerkgebou opgerig.

Die aankoop van 'n kerkorrel het al vanaf 1924 aandag geniet. In 1941 stig die kerkraad 'n orrelkommissie en deur geldinsamelingsgeleenthede is 'n orrelfonds opgebou. In 1948 word die bestelling by Cooper, Gill & Tomkins vir 'n instrument teen £2 750 geplaas. Voor ds. Smit die gemeente verlaat het, het hy nogeens die gemeente deurreis en £1 100 vir dié fonds ingesamel. Die hoogtepunt is bereik toe op 19 Augustus 1950 die orreliste, mev. ds. van den Berg, voor 'n stampvol kerk die orrelinwyding uitvoer.




</doc>
<doc id="99898" url="https://af.wikipedia.org/wiki?curid=99898" title="Brantgum">
Brantgum

Brantgum (Wes-Fries: "Brantgum") is 'n dorp in die Nederlandse provinsie Friesland (Wes-Fries: "Fryslân"). Die dorp lê 6 km noordwes van Dokkum en ressorteer onder die munisipaliteit Noardeast-Fryslân. Dit het sowat 250 inwoners (2004).





</doc>
<doc id="99901" url="https://af.wikipedia.org/wiki?curid=99901" title="Foudgum">
Foudgum

Foudgum (Wes-Fries: "Foudgum") is 'n dorp in die Nederlandse provinsie Friesland. Die dorp lê 6 km noordwes van Dokkum en ressorteer onder die munisipaliteit Noardeast-Fryslân. Dit het sowat 80 inwoners (2004).




</doc>
<doc id="99905" url="https://af.wikipedia.org/wiki?curid=99905" title="NG gemeente Marquard">
NG gemeente Marquard

Die NG gemeente Marquard is ’n Vrystaatse gemeente van die Nederduitse Gereformeerde Kerk in die Ring van Ficksburg. 

Hoewel Marquard eers in 1905 gestig is, gaan sy geskiedenis baie verder terug, want reeds in 1883 het die boere in die omgewing die noodsaaklikheid vir ’n dorp gevoel. Op ’n openbare vergadering is die volgende persone dan ook as ’n dorpskommissie verkies: S.P.E. Jacobs sr., L.P.A. Gildenhuys, J.S.J. van der Watt, A.B.C. Eksteen, J,F.J. van Rensburg en H.A. Truter.

’n Skok het op die inwoners gewag, want die regeringskommissie het ’n verslag by die volksraad ingedien wat teenstrydig was met sy vorige aanbevelings, en die regering het die stigting van die dorp afgekeur. Die dorpskommissie het reeds heelwat koste aangegaan, dog die boere het saamgespan en die koste gedek. Ná die Tweede Vryheidsoorlog het die boere in die omgewing sterk geywer vir 'n spoorweg en op 'n vergadering van 29 April 1904 het die stigting van 'n dorp, dié keer op die plaas Varschfontein, ook ter sprake gekom. J.S. van der Watt, H.G. Stuart en H.A. Truter is as dorpskommissie gekies. Hulle het dadelik aan die werk gegaan en op 7 Mei 1904 'n versoekskrif, onderteken deur 152 inwoners van die distrikte Winburg, Senekal en Ficksburg, by die wetgewende vergadering ingedien. Op 28 Junie 1904 is 'n tweede versoekskrif, onderteken deur J.S. van der Watt, H.G. Stuart en H.A. Truter namens die inwoners van die distrik Winburg deur J.F.J. van Rensburg aan die volksraad voorgelê.

Die volksraad het toe 'n kommissie aangestel om die saak te ondersoek. Die kommissie het op 13 en 14 Oktober 1904 sitting gehou op Varschfontein waar ongeveer 80 boere teenwoordig was. H.G. Stuart het die stigting van 'n dorp baie sterk bepleit. Baie belangrik was 'n brief van ds. J.J.T. Marquard van Winburg waarin hy hom ten gunste van 'n nuwe dorp uitgespreek het omdat die plaaslike NG gemeente so vinnig uitgebrei het dat dit nie langer deeglik bearbei kon word nie. As daar dadelik 'n nuwe dorp op Varschfontein gestig word, kon daar dadelik 'n nuwe gemeente in die lewe geroep word. Die kommissie het op 16 Januarie 1905 'n gunstige verslag aan die wetgewende vergadering voorgelê en die stigting van 'n nuwe dorp is goedgekeur. Uit dankbaarheid vir ds. Marquard se bystand het die dorpskommissie besluit om die dorp na hom te noem: Marquard. Op 25 Mei 1905 is die eerste erwe op 'n openbare veiling verkoop.

Die gemeente Marquard bestaan uit dele wat oorspronklik tot die gemeentes Winburg, Senekal, Ladybrand en Ficksburg behoort het. Ds. J.J.T. Marquard, leraar van Winburg, het hom beywer vir die stigting van die gemeente Marquard. Ongelukkig is hy op 18 Desember 1904 oorlede. Op 'n Ringsvergadering gedurende 1905 op Thaba 'Nchu gehou, is daar besluit om 'n nuwe gemeente te stig, en die plaas Varschfontein, waar reeds die dorp Marquard gedurende Mei 1905 die lewe geroep is, sou die middelpunt van die gemeente wees.

Die gemeente is op 11 Julie 1905 gestig deur die kommissie van die Sentrale Ring as die derde gemeente wat ná die Tweede Vryheidsoorlog in die Vrystaat tot stand gekom het, en het toe uit 562 lidmate bestaan. Die dorpskommisse, bestaande uit die here Truter, Van der Watt en Stuart, het reeds vooraf aan die te stigte gemeente die kerkplein, pastorieerf en nog agt erwe geskenk, op twee waarvan die vorige kerk gebou is om so die kerkplein vry te hou vir die latere bou van 'n permanente kerkgebou. Op 25 Augustus daardie jaar het die nuwe gemeente vir die eerste keer byeengekom. Die eerste konsulent, ds. J.D. Kestell van Ficksburg, het oorgekom om die verrigtinge te lei. Aangesien daar nog geen kerkgebou was nie, is al die dienste in die buitelug waargeneem. Slegs 'n klein winkeltjie het skuiling teen die wind gebied. Vir 'n tyd lank daarna het die nuwe gemeente bymekaargekom in 'n tent.

Later het mnr. S.P.E. (Fanie) Jacobz sr., ’n waenhuis tot die beskikking van die kerkraad gestel vir dienste en wanneer die opkoms groot was met spesiale geleenthede, is 'n bokseil gespan om tydelik diens te doen. Op 13 Januarie 1906 is ds. W.J. Theron beroep as leraar, en op dieselfde dag het ds. J.D. Kestell die hoeksteen van die eerste kerkgebou gelê. Dit was nadat met toestemming van die kerkrade van Senekal en Ladybrand ook na daardie gemeentes kollektante gestuur is om bydraes te vra vir 'n kerkgebou. Die gemeente Winburg het die banke geskenk, die preekstoel en die orrel uit hul ou kerkgebou. Die susters van Marquard het die kerklampe geskenk. Die inwyding van die voltooide kerkgebou het plaasgevind op 27 Oktober 1906.

Ds. Theron, wat hier bevestig is op 21 April 1906, het ná 'n dienstyd van agt jaar van geseënde werk die herderstaf op 11 Augustus 1914 neergelê en 'n beroep na Knysna aanvaar. Gedurende sy ampstyd is die sendingkerk gebou en die moedergemeente se kerkgebou ingewy. Daarna was die gemeente vakant tot in April 1915.

Ds. G.J. de Vos was die tweede leraar en het die gemeente gedien van 24 April 1915 tot 1929. Sy aankoms in die gemeente was net ná die Rebellie, 'n uiters moeilike tyd. Met besonderse takt het hy opgetree en die gemeente bewaar van skeuring, wat soms gedreig het en ook in die aangrensende gemeente Winburg deurgevoer is. Gedurende sy tyd is die sierlike kerkgebou – ontwerp deur Wynand Louw en Gerard Moerdijk – wat vandag nog op Marquard pryk, teen 'n koste van £16 938 opgerig. Ds. De Vos het die hoeksteen op 14 Augustus 1926 gelê.

Die derde leraar was ds. C.W. de Wet van 1929 tot 1949. In sy tyd is baie tot stand gebring, en het die seën van die Here op die gemeente gerus, aldus die medewerker van "Ons gemeentelike feesalbum". Sedert 1949 was ds. L.J. Heyns, voorheen van Oos-Londen, die vierde leraar van die gemeente. "Ons gemeentelike feesalbum" kon in 1952 berig: "Daar is groot vooruitgang in die gemeente op baie gebiede te bespeur en ons bede is dat God die gemeente mag seën en tot 'n seën onder sy herderskap maak."





</doc>
<doc id="99909" url="https://af.wikipedia.org/wiki?curid=99909" title="Ids Wiersma">
Ids Wiersma

Ids Wiersma (21 Junie 1878 in Brantgum, Friesland – 24 Augustus 1965 in Dokkum, Friesland) was 'n Nederlandse skilder.


</doc>
<doc id="99911" url="https://af.wikipedia.org/wiki?curid=99911" title="Framboos">
Framboos

Die framboos is die eetbare vrugte van 'n menigte van plantspesies in die genus "Rubus" van die roosfamilie, waarvan die meeste in die subgenus "Idaeobatus" val; die naam is ook van toepassing op hierdie plante self. Frambose is meerjarige plante met houtagtige stingels. Frambose is 'n belangrike kommersiële vrugtegewas, wat wyd verbou word in alle gematigde streke van die wêreld.

Baie van die belangrikste moderne kommersiële rooi framboos kultivars is afkomstig van kruisings tussen "R. idaeus" en "R. strigosus". Sommige plantkundiges verbind die Eurasiese en Amerikaanse rooi frambose almal aan 'n enkele spesies, "Rubus idaeus", met die Europese plante dan geklassifiseer as óf "R. idaeus subsp. idaeus" of "R. idaeus var. idaeus", en die inheemse Noord-Amerikaanse rooi frambose geklassifiseer as óf "R. idaeus subsp. strigosus", of "R. idaeus var. strigosus". Onlangse teling het gelei tot kultivars wat doringloos is en sterk regop groei, sonder die nodigheid van ondersteuning.



</doc>
<doc id="99912" url="https://af.wikipedia.org/wiki?curid=99912" title="Endoskopie">
Endoskopie

Endoskopie beteken "om binne-in te kyk" en verwys gewoonlik na ’n ondersoek in die liggaam om mediese redes met behulp van ’n endoskoop, ’n instrument wat gebruik word om die binnekant van ’n hol orgaan of die opening van die liggaam te ondersoek. Anders as ander mediese beeldvormende toestelle, word ’n endoskoop direk in die orgaan gedruk.

Daar is baie soorte endoskope, en na gelang van die soort ondersoek of die orgaan wat ondersoek word, kan dit gebruik word deur ’n chirurg of ’n dokter, en kan die pasiënt verdoof of ten volle by sy bewussyn wees. 

’n Endoskoop kan bestaan uit:

Die prosedure verg gewoonlik verdowing, wat sy eie risiko's inhou.



</doc>
<doc id="99914" url="https://af.wikipedia.org/wiki?curid=99914" title="Kolorektale kanker">
Kolorektale kanker

Kolorektale kanker (ook bekend as kolon-, rektale of dikdermkanker) is ’n kanker in die dikderm of rektum (dele van die kolon). Dit ontstaan weens die abnormale groei van selle wat die vermoë het om na ander dele van die liggaam te versprei. Tekens en simptome sluit in bloeding in die stoelgang, ’n verandering in toiletgewoontes, gewigsverlies en ’n langdurige gevoel van moegheid.

In Suid-Afrika kry een uit elke 97 mans en een uit elke 162 vroue kolonkanker, volgens die Kankervereniging van Suid-Afrika (Kansa). Kolonkanker is een van die vyf algemeenste kankers onder mans sowel as vroue wêreldwyd, en in Suid-Afrika word minstens 2 500 nuwe gevalle jaarliks aangemeld.

Die tekens en simptome van kolorektale kanker hang af van die ligging van die gewas in die ingewande en of dit na ander dele van die liggaam versprei het. Die algemene simptome is verergerende hardlywigheid, bloed in die ontlasting, kleiner stoele, ’n gebrek aan eetlus, gewigsverlies, en naarheid en vomering in mense ouer as 50 jaar. 

Terwyl rektale bloeding hoërisikofaktore in mense ouer as 50 is, is ander algemene simptome onder meer gewigsverlies en ’n verandering in toiletgewoontes, veral as dit gepaardgaan met bloeding.

Genetiese afwykings kom net in ’n klein deel van die bevolking voor; baie rooi- en geprosesseerde vleis en min vesel is belangriker faktore. Ander siektes soos ’n ontsteekte ingewande, onder meer Crohn-siekte en colitis ulcerosa, kan die risiko van kolorektale kanker verhoog. Die siekte begin gewoonlik as ’n kwaadaardige gewas, dikwels in die vorm van ’n poliep wat mettertyd kankeragtig raak.

Ander risikofaktore sluit in leefstyl, ouderdom, geslag, alkohol, rook en ’n gebrek aan oefening. Laasgenoemde word verbind met sowat 10% van gevalle. Ook ’n familiegeskiedenis van kolonkanker en poliepe, die aanwesigheid van poliepe, ras, blootstelling aan bestraling en selfs diabetes en oorgewig kan die risiko verhoog. 

Die drink van minstens vyf glase water per dag word verbind met ’n afname in die risiko van kolorektale kanker en poliepe.

Die meeste gevalle van kolorektale kanker kan voorkom word met gereelde toetse en leefstylveranderings. Kolonkanker kan byvoorbeeld opgespoor word deur ’n biopsie te kry tydens ’n kolonoskopie of sigmoïdoskopie.

Huidige aanbevelings vir eetgewoontes sluit in ’n groter inname van volgraan, vrugte en groente, asook ’n kleiner inname van rooivleis. Die bewyse wat vesel, vrugte en groente betref, is egter nie omvattend nie. 

Oefening word verbind met ’n klein afname in die voorkoms van kolon-, maar nie rektale kanker nie. Om vir lang rukke te sit, word verbind met ’n hoër risiko vir kolonkanker.

Dit lyk of aspirien en celecoxib die risiko vir kolorektale kanker verklein by mense met ’n hoë risiko. Dit word egter nie aanbeveel vir mense met ’n lae risiko nie.

Aangesien meer as 80% van gevalle die gevolg is van poliepe, is kankertoetse belangrik – nie net vir vroeë opsporing nie, maar ook vir voorkoming. Met ’n beeldvormende mediese ondersoek kan vasgestel word of die siekte versprei het. Sulke ondersoeke word aanbeveel vir enigiemand tussen 50 en 75 jaar. Tydens ’n kolonoskopie kan klein poliepe verwyder word. Met groot poliepe kan ’n biopsie gedoen word om te bepaal of dit kankeragtig is.

Die Kankervereniging van Suid-Afrika (Kansa) beveel aan dat enigiemand van die ouderdom van 50 af elke 10 jaar ’n kolontoets soos ’n kolonoskopie ondergaan. Ander metodes om kolonprobleme op te spoor sluit in:

Die behandeling van kolorektale kanker kan ’n kombinasie insluit van chirurgie, bestraling en chemoterapie. Kankers in die wande van die kolon kan met chirurgie behandel word, terwyl kankers wat versprei het, gewoonlik nie geneeslik is nie, en dan word daar gekonsentreer op die verbetering van die lewensgehalte en simptome. In Amerika is die vyfjaaroorlewingstempo sowat 65%. Dit hang egter af van hoe ver die kanker gevorder het, of dit chirurgies verwyder kan word en die pasiënt se algemene gesondheid. 

Kolorektale kanker is wêreldwyd die derde algemeenste soort kanker – dit maak sowat 10% van alle kankergevalle uit. In 2012 was daar 1,4 miljoen nuwe gevalle en 694 000 sterfgevalle weens die siekte. Dit is meer algemeen in ontwikkelde lande, waar meer as 65% van gevalle aangetref word. Dit kom algemener by mans voor as by vroue.



</doc>
<doc id="99920" url="https://af.wikipedia.org/wiki?curid=99920" title="Kankervereniging van Suid-Afrika">
Kankervereniging van Suid-Afrika

Die Kankervereniging van Suid-Afrika (afgekort as Kansa of KANSA) is ’n vereniging sonder winsbejag wat hom toespits op hulp en ondersteuning aan duisende kankerpasiënte in Suid-Afrika. Dit doen ook navorsing en voed die publiek op deur middel van verskeie projekte. 

Kansa staan pasiënte wat kanker het by met versorging, ondersteuning en berading. Hulle het sorgsentrums reg oor die land met omvattende programme, wat hulp insluit om die fisieke, emosionele en/of geestelike aspekte van die newe-effekte van kankerbehandeling te hanteer. Die sentrums verhuur mediese toerusting aan kankerpasiënte, en pruike kan ná chemoterapie gekoop of gehuur word. Vir laasgenoemde doel het hulle ’n veldtog wat mense aanmoedig om hul poniesterte te skenk.

Die vereniging bring ook pasiënte, families en kankeroorwinnaars bymekaar uit vir ondersteuning en inspirasie. Hul 110 ondersteuningsgroepe sluit in Hoping is Coping, Sharing and Caring, groepe vir spesifieke soorte kanker en Tough Living with Cancer (TLC) (vir kinders met kanker en hul gesinne). By hul TLC-tuistes in Pretoria, Polokwane, Kimberley, Durban en Port Elizabeth kan die ouers en voogde van kinders wat behandeling ontvang, gratis bly.

Deur middel van spesiale projekte maak hulle die publiek bewus van die noodsaaklikheid van die vroeë opsporing van kanker vir doeltreffender behandeling en ’n beter kans op herstel. Van dié projekte sluit in Shavathon, wat al 12 jaar lank gehou word en mense aanspoor om hul hare te laat afskeer of kleur, en Relay for Life, ’n aflosstaptog. Hulle lig mense ook in deur middel van infografikas op hul webtuiste.

Mense wat oor kanker bekommerd is, kan Kansa per telefoon, e-pos of op hul webtuiste kontak. 



</doc>
<doc id="99924" url="https://af.wikipedia.org/wiki?curid=99924" title="Dermpoliep">
Dermpoliep

’n Dermpoliep of kolorektale poliep is ’n poliep (groeisel) wat in die wand van die kolon of rektum voorkom. Poliepe wat nie behandel word nie, kan in kolorektale kanker ontwikkel.

Dermpoliepe word dikwels geklassifiseer volgens hul gedrag (kwaadaardig, voorkwaadaardig of niekwaadaardig) en/of oorsaak (byvoorbeeld weens ingewandsontsteking).

Dermpoliepe word gewoonlik nie met simptome verbind nie. Wanneer simptome wel voorkom, is dit rektale bloeding, bloed in die stoelgang, maagpyn en moegheid. ’n Verandering in toiletgewoontes kan voorkom, soos hardlywigheid en diarree. Soms wanneer die poliep groot genoeg is om ’n obstruksie te veroorsaak, kan naarheid, vomering en kwaai hardlywigheid voorkom.

Dermpoliepe is óf gesteeld (met ’n steel aan die kolon se wand vas) óf sessiel (groei uit die wand self). Hulle kan opgespoor word met ’n kolonoskopie, sigmoïdoskopie, fekale okkultbloedtoets, DNS-toets van die stoelgang, digitale rektumondersoek of barium-enema.

Hulle kan tydens ’n kolonoskopie of sigmoïdoskopie verwyder word deur hulle uit te sny of brand. Poliepe wat moeilik is om te hanteer omdat hulle byvoorbeeld plat teen die kolon se wand lê, kan endoskopies verwyder word met ’n tegniek bekend as endoskopiese uitsnyding – ’n vloeistof word onder die groeisel gespuit om dit te lig en chirurgie te vergemaklik.

Bogenoemde tegnieke kan gebruik word as ’n alternatief vir ’n veel ingrypender kolektomie.



</doc>
<doc id="99927" url="https://af.wikipedia.org/wiki?curid=99927" title="Polipektomie">
Polipektomie

’n Polipektomie is in geneeskunde die verwydering van ’n poliep of groeisel. Dit kan deur middel van ’n uitsnyding gedoen word as dit uitwendig (op die vel) voorkom. ’n Kolorektale polipektomie is die verwydering van dermpoliepe om te voorkom dat dit tot kanker ontwikkel.

Dermpoliepe kan endoskopies verwyder word tydens ’n kolonoskopie; as dit te groot is daarvoor, kan chirurgie nodig wees. Die manier waarop ’n polipektomie tydens ’n kolonoskopie gedoen word, hang af van die grootte, vorm en soort poliep. ’n Biopsie kan ook voor die tyd van die poliepe geneem en onder ’n mikroskoop ondersoek word om te bepaal of ’n polipektomie nodig is.



</doc>
<doc id="99929" url="https://af.wikipedia.org/wiki?curid=99929" title="Sluitspier">
Sluitspier

’n Sluitspier of sfinkter is ’n silindriese spier wat gewoonlik ’n hol orgaan afsluit. Dit trek saam en ontspan as ’n normale deel die fisiologiese werking van die liggaam. 

Sluitspiere kom in baie diere voor; daar is meer as 60 soorte in die menslike liggaam – sommige is mikroskopies klein, veral die miljoene wat in ons haarvatstelsel voorkom. Wanneer iemand sterf, ontspan die sluitspiere en kan so vloeistof deurlaat.

Baie sluitspiere word elke dag in die normale verloop van spysvertering en visie gebruik. Die onderste slukdermsluitspier aan die bokant van die maag keer byvoorbeeld dat maagsure en ander maaginhoud in die slukderm opstoot. 

Sluitspiere kan verdeel word in anatomiese en funksionele sluitspiere:

Sluitspiere se werking is willekeurig of onwillekeurig, na gelang van die senuwees wat hulle beheer.

Sluitspiere kom onder meer op die volgende plekke in die liggaam voor:



</doc>
<doc id="99931" url="https://af.wikipedia.org/wiki?curid=99931" title="Buikholte">
Buikholte

Die buikholte (Latyns: cavum abdominis) is die holte in die liggaam van mense en baie ander soogdiere wat die grootste deel van die ingewande bevat. Dit lê net onder die borsholte. Van bo word dit deur die midderif begrens, van voor en aan die kante deur die buikwandspiere en van agter deur die werwelkolom en rugspiere. Die geheel is met die wandstandige buikvlies beklee. 

Die organe van die buikholte is: 

Die niere lê nie in die buikholte nie, maar daaragter.


</doc>
<doc id="99932" url="https://af.wikipedia.org/wiki?curid=99932" title="Botha Huis">
Botha Huis

Botha Huis was die amptelike vakansiehuis van die eerste ministers van Suid-Afrika. Nou is dit 'n spoggerige klein hotel.

Botha Huis lê in die Umdoni Park net suid van die dorpie Pennington aan die Natalse suidkus. Die huis word omring deur gholfbane, parke met wandelpaaie en die see.

Suikerboer en politikus sir Frank Reynolds was goed bevriend met genl. Louis Botha. Reynolds het die groot koloniale gewelhuis met luukse binneversiering en met 'n puik see-uitsig vir Botha laat bou. Botha is egter oorlede voor die huis voltooi is, maar sy weduwee, Annie Botha, het die huis op 15 Mei 1920 betrek en daar gewoon tot met haar dood in 1937. Daarna het dit eers die vakansiehuis geword van die volgende premiers van die Unie van Suid-Afrika. Tydens die Tweede Wêreldoorlog is die huis tydelik gebruik as hersteloord vir offisiere. Vroeg in die 1950's was die huis in die nuus toe voorbereidings getref is vir die gebruik daarvan deur koning George VI. Hy was toe ernstig siek en was van plan om in die rustige omgewing van Umdoni Park te herstel. Sy dood op 5 Februarie 1952 het sy koms verhoed. Reynolds het met sy dood in September 1930 die huis sowel as 'n som geld vir die onderhoud daarvan aan die volk van Suid-Afrika bemaak.

Ander bekende ampswonings van goewerneurs, administrateurs, goewerneurs-generaal, presidente en premiers in Suid-Afrika is Groote Schuur, Krugerhuis, Genadendal (voorheen Westbrooke), Highstead, Mahlamba Ndlopfu (vroeër Libertas), Oliver Tambo Huis (eers bekend as Over-Vaal), John L. Dube Huis (dit was King's House), Leeuwenhof, Highclere en Oliewenhuis.



</doc>
<doc id="99936" url="https://af.wikipedia.org/wiki?curid=99936" title="Pariser Platz">
Pariser Platz

Pariser Platz is 'n vierkantige plein met 'n oppervlakte van sowat 1,5 hektaar wat in die buurt Dorotheenstadt van die Berlynse stadsdistrik Mitte geleë is.

Die plein, wat aan die oostekant van die Brandenburgse Poort ("Brandenburger Tor") geleë is, vorm die eindpunt van Berlyn se bekende laan "Unter den Linden" en het sy pendant in die "Platz des 18. März" anderkant die Poort. Die "Straße des 17. Juni", wat deur die sentrale park Tiergarten loop, het sy eindpunt in dié plein.

Vanaf 1945 tot die Duitse hereniging in 1990 was die Pariser Platz vlakby die sektoregrens tussen Wes- en Oos-Berlyn geleë en het sedert die bou van die Berlynse Muur in Augustus 1961 deel uitgemaak van die bewaakte sperlyn. Dit was nie toeganklik vir die publiek nie.

Met die politieke omwenteling van 1989 in die Duitse Demokratiese Republiek (Oos-Duitsland) is die plein weer vir voetgangers geopen. Tans is die ambassades van die Verenigde State en Frankryk en die luukse hotel "Adlon" op die plein geleë.


</doc>
<doc id="99938" url="https://af.wikipedia.org/wiki?curid=99938" title="Kronkelderm">
Kronkelderm

Die kronkelderm of ileum is die distale (onderste) deel van die dunderm in soogdiere, reptiele en voëls.

In mense is die kronkelderm sowat 2 tot 4 meter lank en die pH is gewoonlik tussen 7 en 8 (neutraal of effens alkalies). Dit volg op die duodenum en jejunum en word deur die ileumklep geskei van die blindederm.



</doc>
<doc id="99947" url="https://af.wikipedia.org/wiki?curid=99947" title="Diepaartrombose">
Diepaartrombose

Diepaartrombose (DAT; ook soms ekonomieseklas-sindroom genoem vanweë die min spasie in dié klas op vliegtuie) is die vorming van ’n bloedklont (trombose) in ’n diep aar, veral in die bene. Niespesifieke tekens sluit in pyn, ’n geswel, ’n rooi verkleuring, hitte en vergrote are na aan die oppervlak van die liggaam. 

Longembolisme, ’n komplikasie wat lewensgevaarlik kan wees, word veroorsaak deurdat ’n bloedklont loskom en na die longe vervoer word. Diepaartrombose en longembolisme kan saam ’n siekte veroorsaak bekend as aartrombo-embolisme. Posttrombotiese sindroom, nog ’n komplikasie, dra grootliks by tot die gesondheidsorgkoste van diepaartrombose. Voorkomende maatreëls vir pasiënte wat ’n groot risiko vir die siekte het, is stap, kuitoefeninge, bloedverdunningsmedikasie, aspirien en drukkouse.

In 1856 het die Duitse patoloog Rudolf Virchow voorgestel drie prosesse speel saam om aartrombose te bevorder: ’n stadige bloedvloei, ’n hoër risiko van bloedklontvorming en veranderings aan die bloedvatwande. Diepaartrombose begin gewoonlik in die kleppe van die kuit-are, waar daar min suurstof in die bloed is. Verskeie mediese toestande verhoog die risiko vir DAT, onder meer kanker, trauma en antifosfolipidesindroom. Ander risikofaktore sluit in ’n hoë ouderdom, chirurgie, immobiliteit (soos met bedrus, gipsverbande en om op lang vlugte te sit), die gebruik van die Pil, swangerskap en genetiese faktore soos ’n bloedgroep anders as tipe O. 
Algemene tekens en simptome van DAT is pyn en gevoeligheid, swelling, hitte, ’n rooi verkleuring en ’n uitsetting van oppervlakkige are, hoewel die helfte van mense met die toestand geen simptome het nie. Tekens en simptome is nie genoeg om ’n diagnose te maak nie, maar bekende risikofaktore kan help om die moontlikheid van DAT te bepaal. In die meeste vermoedelike gevalle word DAT uitgeskakel ná evaluasie, en simptome is meestal weens ander oorsake soos sellulitis, Baker-siste of limfo-edeem. 



</doc>
<doc id="99949" url="https://af.wikipedia.org/wiki?curid=99949" title="Molton Brown">
Molton Brown

Molton Brown is die Verenigde Koninkryk se voorste vervaardiger van kosmetika en toiletartikels vir hoë-inkomste-verbruikers. Die onderneming, wat sy oorsprong in 'n haarsalon in die Londense stadsdeel Mayfair het en in 1973 gevestig is, bemark sy produkte - onder meer stortgel, sjampoe en lyfroom, maar ook reukkerse - in baie van die wêreld se mees eksklusiewe afdelingswinkels, maar het ook sy eie netwerk winkels wêreldwyd.

Molton Brown is in 2005 deur die Japannese kosmetikareus KAO oorgeneem, maar vervaardig sy produkte steeds uitsluitlik in Engeland. Sy hoofvervaardigingsaanleg is net buite Londen in die graafskap Hertfordshire geleë.


</doc>
<doc id="99950" url="https://af.wikipedia.org/wiki?curid=99950" title="Elektroniese tolvordering">
Elektroniese tolvordering

Elektroniese tolvordering (kortweg "e-tol") het ten doel om die vertraging op tolpaaie uit te skakel deur tolgeld elektronies in te vorder. E-tol bepaal of die motors wat verby ry ingeskryf is by die program, handhaaf waarskuwings vir diegene wat nie is nie, en debiteer die rekening van geregistreerde motoreienaars elektronies sonder dat hulle hoef stil te hou op die tolroete.

In 1959 was die Nobelpryswenner vir Ekonomie, William Vickrey, die eerste om 'n elektroniese tolstelsel vir die Washington Metropolitaanse Area voor te stel. Elke motor sou toegerus wees met 'n transponder. "Die transponder se persoonlike sein sal opgetel word as die motor deur 'n kruising beweeg, en dan oorgedra word na 'n sentrale rekenaar wat die tolfooi sal bereken volgens die plek van die kruising en die tyd van die dag, en dit byvoeg by die motor se rekening". Elektroniese tolvordering sal 'n moontlikheid bied aan die privaatsektor om die konstruksie en bedryf van stedelike snelweë te fasiliteer. Dit sou ook verkeersopeenhopings verlig, deur die praktiese implementering van padgebruiksfooie, in 'n beperkte aantal stedelike gebiede waar motorverkeer die swaarste is. In die 1960's en 1970's is vryvloeitol getoets met vaste transponders aan die onderkant van voertuie, en lesers wat onder die oppervlak van die snelweg geplaas is.


</doc>
<doc id="99952" url="https://af.wikipedia.org/wiki?curid=99952" title="Gigagreep">
Gigagreep

'n Gigagreep (Engels: "gigabyte"), afgekort GB, is 1000 megagrepe.

1000 MB heet 'n gigagreep.



</doc>
<doc id="99953" url="https://af.wikipedia.org/wiki?curid=99953" title="NG gemeente Kestell">
NG gemeente Kestell

Die NG gemeente Kestell is 'n gemeente van die Nederduitse Gereformeerde Kerk se Vrystaatse Sinode en wel in die Ring van Bethlehem, waarin dit die oudste gemeente is ná die inlywing van die gemeente Bethlehem by Bethlehem-Wes.

Volgens "Ons gemeentelike feesalbum" van 1952 verleen die ligging van die dorp Kestell, tussen Bethlehem en Harrismith, 'n pragtige uitsig oor die majestueuse Drakensberge. Die dorp en gemeente is albei in die jaar 1905 gestig, laasgenoemde op 16 Augustus, en het die naam Kestell gekry ter ere van die volksvader ds. (later dr.) J.D. Kestell, vroeër predikant van Harrismith. Volgens "Ons Kerk Album" het ds. Kestell dié eer gekry omdat hy "door zijn optrede in den laasten oorlog een plaats heeft veroverd in de harten van het Afrikaner Volk". Kestell was die vierde van die 13 NG gemeentes wat in die eerste dekade ná die Driejarige Oorlog in die Oranje-Vrystaat gestig is.

Die plase wat met die oog op die aanlê van die dorp aangekoop is, Geluk en Mooifontein, was die eiendom van Adriaan en Johannes Bezuidenhout, seuns van Daniel Bezuidenhout, die held van Bloukrans. Toe die Oostelike Ringskommissie alhier met die oog op die stigting van die gemeente vergader het, het 'n stormwind die groot vergadertent omgewaai terwyl die verrigtinge aan die gang was en die byeenkoms moes in 'n sinkwinkel voortgesit word. Aan die einde van die vergadering het die voorsitter, ds. J.H. Enslin van Vrede, die wens uitgespreek dat die gemeente, wat tydens 'n storm gestig is, baie kalmte mag geniet! Tot konsulent van die nuwe gemeente is ds. J. Rabie van Harrismith benoem.

In "Ons Kerk Album" skryf ds. E.J.P Enslin die pas gestigte gemeente die eerste keer op Saterdag 23 en Sondag 24 September bymekaargekom in 'n groot tent wat behoort het die "Jongelings Vereeniging te Bethlehem". Die Sondag het die eerste Nagmaalsviering plaasgevind in dié geleende tent.

Op stoflike gebied moes die jong gemeente tydens sy wordingsjare hard worstel om die mas op te haal, aangesien die Tweede Vryheidsoorlog groot verwoesting en verarming meegebring het. Dadelik het die gemeente besluit om 'n noodkerk op te rig, 'n boukommissie is aangestel en die werk aan die bekwame boumeester G. Zwillaume opgedra (volgens "Ons gemeentelike feesalbum" was sy van Gillaume. Ten spyte van swaarkry is moedig voortgebeur en so kon die noodkerk reeds op 7 Julie 1906 sonder skuld ingewy word. Hierdie gebou het later as kerksaal gedien.

Die pastorie, 'n stewige klipgebou, is in November 1907 ingewy, en by hierdie geleentheid was onder andere ook oudpres. M.T. Steyn en prof. J.I. Marais van die Kweekskool teenwoordig. Ter ondersteuning van die Helpmekaarfonds, wat ná die Rebellie in die lewe geroep is, het die gemeente ruim bygedra. Ook die Griep-Weesfonds is hartlik ondersteun.

In 1928 het die gemeente 'n groot mylpaal bereik toe die sierlike nuwe kerk, deur Gerard Moerdijk ontwerp, op 31 Maart ingewy kon word. Benewens die orrel, wat deur die susters van die gemeente geskenk is, was die koste £18 000. Ná die koms van ds. J.J. le Roux in 1941 kon die skuld eindelik gedelg word. Tydens sy bediening van agt jaar op Kestell is 'n doelmatige kerkkoshuis, wat honderd skoliere huisves, ten koste van £22 000 opgerig en op 21 Januarie 1948 in gebruik geneem. "Ons gemeentelike feesalbum" kon in 1952 berig: "Die gemeente beleef tans 'n tydperk van voorspoed, waarvoor alle lof die Here toekom. In 1951 was die Dankofferopbrengs £3 650."

Op 26 September 1906 is ds. E.J.P. Smit as eerste leraar bevestig en hy het die gemeente 34 jaar lank met groot ywer en veel seën bearbei. Hy het in 1941 sy emeritaat aanvaar. Sy opvolger, ds. J.J. le Roux, voorheen van 1929 af NG gemeente Clarens se leraar, het die gemeente tot 1949 bearbei, toe hy vertrek het na die nuwe gemeente Parys-Oos, sy derde werkkring in die Vrystaat. Ds. P.D. Lückhoff is op 4 Februarie 1950 as die gemeente se derde leraar bevestig nadat hy van 1947 af leraar van die gemeente Bulawayo was. In 1959 het hy na Taaibosspruit vertrek as daardie gemeente se eerste leraar en van daar is hy in 1963 na Carletonville. Prop. J.C. Erasmus is in 1968 as die gemeente se leraar verwelkom, maar hy het reeds in 1972 'n beroep na Pretoria-Oos aanvaar.

Leraars:

Kestell het nog nooit 'n gemeente van die Gereformeerde Kerke in Suid-Afrika gehad nie, maar ressorteer onder die Gereformeerde kerk Harrismith, wat in 1938 gestig is. Dié gemeente se lidmaattalle vir enkele jare lyk as volg:

Die Nederduitsch Hervormde Kerk se naaste gemeente is Bethlehem, wat op 29 September 1962 gestig is en buiten Kestell ook Clarens, Fouriesburg, Paul Roux, Arlington en Lindley insluit. Die gemeente het in 2015 64 belydende en 12 dooplidmate gehad, vergeleke met 201 en 120 in 1989. Harrismith se NH gemeente in in 1982 gestig, maar het in 2014 ontbind. Die ander Vrystaatse NH gemeentes wat nie meer bestaan nie (tot einde 2014), is Allanridge (1955–2009), St. Helena (1950–2010), Vrede (1905–2013) en Welkom (1967–2010).




</doc>
<doc id="99954" url="https://af.wikipedia.org/wiki?curid=99954" title="Kollum">
Kollum

Kollum (Wes-Fries: "Kollum") is 'n dorp in die Nederlandse provinsie Friesland. Die dorp lê 10 km suidoos van Dokkum en ressorteer onder die munisipaliteit Noardeast-Fryslân. Dit het sowat 5 521 inwoners (2014).



</doc>
<doc id="99957" url="https://af.wikipedia.org/wiki?curid=99957" title="Teragreep">
Teragreep

'n Teragreep (Engels: "terabyte"), afgekort TB, is 1000 gigagrepe. 

Die teragreep is 'n veelvoud van die eenheid greep vir digitale inligting. Die voorvoegsel "tera" verteenwoordig die vierde mag van 1000, en beteken 10 in die Internasionale Stelsel van Eenhede (SI). Dus is een teragreep een biljoen grepe.

1 TB = 1 000 000 000 000 grepe = 10 grepe = 1000 gigagrepe.

'n Verwante eenheid, die tebigreep (TiB), met behulp van 'n binêre voorvoegsel, is die ooreenstemmende 4de krag van 1024. Een teragreep is omtrent 0,9095 tebigrepe of 931 gibigrepe.



</doc>
<doc id="99959" url="https://af.wikipedia.org/wiki?curid=99959" title="Biblioteca Vasconcelos">
Biblioteca Vasconcelos

Die Biblioteca José Vasconcelos is 'n groot openbare biblioteek en een van die grootste kultuursentra in Meksikostad. Dit lê benoorde die Meksikostadse historiese sentrum. Dit maak deel uit van die Nasionale Raad van Kuns en Kultuur van die Meksikaanse Federale Owerheid en sou oorspronklik as spil van die Meksikaanse biblioteke dien. Met die jare (en ná die oorkoming van die aanbouprobleme) word dit 'n landteken van die stad en 'n nuwe ontmoetingsplek om te kom leer. Die biblioteek word elke jaar deur miljoene mense besoek.


In die neëntiende eeu was die terrein waarop die biblioteek vandag staan saam met die Santa María la Ribera, Guerrero en Atlampa een van die eerste stadswyke benoorde die historiese sentrum. Die Biblioteca Vasconcelos is op die grond van die eertydse Buenavistastasie opgerig. Laasgenoemde beskik vandag oor 'n voorstadstasie en 'n groot winkelsentrum (Forum Buenavista) wat die nodige geriewe, kitskoseetplekke en kitsbanke bied. Elke Saterdag vind die Tianguis Cultural del Chopo voor die biblioteek plaas. Dit is 'n vlooimark vir Rock en stadteenkultuur.

Die biblioteek bestaan uit drie aaneengeskakelde geboue met elkeen drie verdiepings. Dit het deursigtige dakke en mure en is van beton, glas en staal gebou. Hierdie kombinasie bevorder besieling en leer met natuurlike lig, kamertemperatuur en moderne inrigting. Die verskillende vlakke van die gebou word deur trappe en hysbakke met mekaar verbind, met afsonderlike vlakke in die middel en 'n reeks skuifbare boekrakke wat die 580 000 boeke 'n tuiste gee. Die biblioteek dien as inspirasieplek om te lees, studeer, na te dink en uit te rus. Die gebou word omring deur ontspanningstuine met inheemse plante uit Meksikostad, wat hierdeur ook eerstehandse kennis bied oor een van die mees diverse lande ter wêreld.

Die Vasconcelos Biblioteek is ontwerp deur Albert Kalach en word dikwels as 'n sprekende voorbeeld van die eietydse boukuns beskou.


Die biblioteek se gehoorsaal vat 500 mense. Dit het 'n groot projeksieskerm, professionele klank- en videotoerusting, asook 'n spesiale ruimte op die eerste verdieping vir die beligting, pers en BBP-assistente. Die gehoorsaal is in die biblioteektuin "geplant" en het self ook 'n daktuin.

Op die eerste verdieping van die biblioteek is die drie veeldoelkamers A, B en C. Elkeen is toegerus vir 60 persone en het 'n projeksieskerm. Hulle is van die hoofvertrek geskei.

'n Buitelugvertrek naby die hoofingang met plek vir 200 mense op die tribune. Dit word deur 'n glasmuur van die ontvangsaal afgeskerm.

Die gemeenskap se byeenkomste en werkswinkels kan in enige van die meer as 40 leesvertrekke aan die kante van die biblioteek gehou word. Hierdie vertrekke met tafels en stoele vat tot 30 mense.

Die sentrum kan vir werkswinkels benut word wat lessenaarrekenaars benodig.

Die tuine is 'n wesenlike deel van die biblioteek. Die tuine word almal deur tonnels, paadjies met beeldhouwerk asook spoorwegoorblyfsels aan mekaar verbind.








Daar is verskeie vervoermiddele van te kies om vanaf die verblyfplek na die lokaal te pendel: per moltrein 30 minute ($0,38 USD), per bus 30 minute ($0,42 USD), per metrobús 20 minute ($0,46 USD), per taxi 15 minute ($5–10 USD).






</doc>
<doc id="99962" url="https://af.wikipedia.org/wiki?curid=99962" title="NG gemeente Warden">
NG gemeente Warden

Die NG gemeente Warden is 'n Vrystaatse gemeente van die Nederduitse Gereformeerde Kerk. Die gemeente se kerkgebou is die grootste in die Vrystaat en een van die ses grootstes in Suid-Afrika Oorspronklik was daar sitplek vir 1 750 mense, maar met die inrig van die moederkamers is daar nou sitplek vir 1 652.

Ná 'n lang gevoelde behoefte om 'n eie gemeente hier ter plaatse te hê, is met 'n meerderheidstem besluit om aansoek om afstigting van Harrismith en Vrede aan te vra. Die gemeente is toe eindelik op 28 Junie 1917 gestig en ds. J.P. van der Spuy was die eerste konsulent. Die eerste dienste is in die skoollokaal gehou en later in 'n tydelike sinkkerk.

Daar bestaan onsekerheid oor die oorsprong van Warden se naam. Charles Pettman in sy "Place Names of the O.F.S." (1922) sê die plek is genoem na maj. Warden, Britse resident in die Oranjerivier-Soewereiniteit, maar Robertson in sy "Travellers' Guide for S.A." beweer Warden dra die naam van Charles Warden, eens op 'n tyd magistraat op Harrismith.

Die eerste leraar, ds. J.A. Hurter, is op 19 Maart 1918 hier bevestig. Pas ná sy aankoms is met die kerkgebou begin. Hy vertrek egter ná 'n kort dienstyd op 7 Mei 1921 na George. Sy opvolger was ds. B.A. Spies. Die ontvangs is deur 'n geweldige kapokstorm in die war gestuur. Hy is op 10 September 1921 bevestig. Die bou van die kerk, wat onder omstandighede gestaak moes word, is kort ná die koms van ds. Spies hervat en eindelik is die kerk op 14 Mei 1924 ingewy. "Dié groot sierlike klipgebou vereer God as een van die grootstes in die land," volgens "Ons gemeentelike feesalbum". 'n Donker dag het vir die pastorie en gemeente aangebreek toe die pastoriemoeder op 28 September 1924 in die hospitaal op Harrismith oorlede is.

Die eerste sendeling het in 1928 sy werk in die sendinggemeente begin, naamlik eerw. J.M.A. de Beer. Ná hom het eerww. V. du Plessis en J.L. Durand gekom. Onder die geseënde arbeid van ds. Spies en as gevolg van sy invloed, het teen 1951 ses seuns van die gemeente in die evangeliebediening gestaan. In die buitelandse sending het destyds mej. Paul Spies en suster Franzsen gearbei, ook dogters van die gemeente. Ná 'n besonder vrugbare loopbaan en geseënde arbeid, het ds. Spies op 14 Mei 1949 sy emeritaat aanvaar. Op 'n treffende wyse is aan hom by sy afskeid die agting van die gemeente opnuut bevestig. 'n Sierlike koshuis is deur die kerkraad gebou en in April 1949 geopen.

Ds. J.J. de Necker, van 1946 af Frankfort se leraar, en sy gesin is op 30 Oktober 1949 hier verwelkom. 'n Verpleeginrigting wat in 'n groot behoefte voorsien het, is op 4 Junie 1951 ingewy. "Ons gemeentelike feesalbum" kon in 1952 berig: "Onder die genadige sorg van die Drieënige God, Vader, Seun en Heilige Gees, wag daar 'n skoon toekoms vir die groot en bloeiende gemeente."





</doc>
<doc id="99964" url="https://af.wikipedia.org/wiki?curid=99964" title="Petagreep">
Petagreep

'n Petagreep (Engels: "petabyte"), afgekort PB, is 1000 teragrepe.

Die petagreep is 'n veelvoud van die eenheid greep vir digitale inligting. Die voorvoegsel "peta-" verteenwoordig die vyfde mag van 1000, en beteken 10 in die Internasionale Stelsel van Eenhede (SI). Dus is een petagreep een triljoen grepe.

1 PB = 1 000 000 000 000 000 grepe = 10 grepe = 1 000 000 gigagrepe = 1000 teragrepe.

'n Verwante eenheid, die pebigreep (PiB), met behulp van 'n binêre voorvoegsel, is die ooreenstemmende 5de krag van 1024.



</doc>
<doc id="99970" url="https://af.wikipedia.org/wiki?curid=99970" title="NG gemeente Hertzogville">
NG gemeente Hertzogville

Die NG gemeente Hertzogville is 'n Vrystaatse gemeente van die Nederduitse Gereformeerde Kerk in die Ring van Boshof. Met sy stigting was dit reeds die 57ste gemeente in die Vrystaatse Sinode.

Voor die stigting van die NG gemeente Boshof in 1856 moes die inwoners van die omgewing wat baie later Hertzogville sou word, Bloemfontein toe gaan vir inkopies en om hul kerklike voorregte uit te oefen. Boshof was steeds baie ver; daarom het die boere net die naweek lange Nagmaal bygewoon, wanneer hulle ook voorraad aangekoop het. So het die gedagte aan ’n nuwe dorp ontstaan omdat die mense afvallig begin raak het weens die groot afstand na die naaste kerk. Toe reeds was daar heelwat plaasskole in die omgewing, enkele Jodewinkels op plase en selfs ’n herberg op Kareespruit.

Die Tweede Vryheidsoorlog het die droom van ’n dorp onderbreek. In Junie 1902 het die boere na hul verwoeste plase teruggekeer. Die gemeenskap moes uit die as opstaan en van vooraf begin. Eers in 1911 was daar weer ’n algemene gevoel vir dorpstigting. Talle vergaderings is gehou om ’n geskikte ligging te kies. Omdat eenstemmigheid nie bereik kon word nie, is die provinsiale administrasie gevra om ’n kommissie aan te stel, wat al drie die voorgestelde plase afgekeur het. Hulle stel wel ene De Waal se plaas Donkerfontein voor.

Die 1914-rebellie het die gemeenskap verdeel, maar nogtans is ’n nege-man-kommissie aangestel wat die Donderfontein vir £6 000 by die weduwee De Waal koop. In 1915 kom belanghebbendes byeen in die waenhuis van die plaaswoning, later die pastorie, om oor die te stigte dorp se naam te besluit. Die een voorstel was Gladstone, ter ere van die eerste goewerneur-generaal van die Unie en die ander Hertzog, na leier van die Nasionale Party. Al dadelik het landmeters erwe begin opmeet en op 15 Desember 1915 verskyn die proklamasie van die nuwe dorp in die "Staatskoerant".

Die gemeente is op Woensdag, 20 Junie 1917 deur die kommissies van die destydse Westelike en Noordelike Ringe van die NG. Kerk in die OVS gestig. Die gemeente, wat by die afstigting uit 600 lidmate bestaan het, is van Boshof, Bultfontein en Hoopstad afgestig. Die eerste kerkraadsvergadering is op 7 Julie 1917 op Rietvlei gehou waar 'n kerksaal gestaan het. Op 7 Oktober van dieselfde jaar het die gemeente die voorreg gehad om vir die eerste keer in die nuut gestigte gemeente by die Nagmaal die dood van die Here Jesus Christus te herdenk.

Op 9 Maart 1918 kon die gemeente hulle eerste leraar, ds. J.D. Kilian, verwelkom. Vereers moes 'n kerksaal op Hertzogville voorsien in die behoefte vir aanbidding. Maar op 24 Oktober 1924 het genl. J.B.M. Hertzog die hoeksteen van die kerkgebou deur gelê. Agttien maande later, op 24 April 1926, is die sierlike en stewige Godsgebou van blou ysterklip ingewy. In Mei 1929 neem ds. Kilian afskeid van die gemeente en word hy op 7 Desember 1929 opgevolg deur ds. J.H. van Loggerenberg.

Op 28 Februarie 1931 is 'n sendinggemeente offisieel gestig, terwyl daar reeds van 1919 van 'n swart evangelis gebruik gemaak is, en in 1923 reeds 'n sendingkerkie gebou is. In Augustus 1934 vertrek ds. Van Loggerenberg uit die gemeente en word die vakante plek in November van dieselfde jaar deur ds. M.L.J. van Rensburg gevul. Op 26 Januarie 1935 is die hoeksteen van 'n nuwe kerksaal gelê, en in November is dit ingewy.

In Augustus 1946 het ds. Van Rensburg vertrek en op 15 Maart 1947 is ds. J.J.P. Stofberg verwelkom. In Februarie 1949 is 'n nuwe kerkkoshuis ingewy. Op 17 Junie 1950 kon die sendinggemeente die intrek in 'n nuwe en ruimer sendingkerk neem, aangesien die eerste bouvallig en te klein geword het.

In 1952 berig "Ons gemeentelike feesalbum": "Die gemeente tel nou reeds 1 100 lidmate, wat byna twee keer soveel is as waarmee hy begin het. Die gemeente kan terugkyk op 34 jare van seën van die Here, in dankbaarheid teenoor die Opperherder wat gewaak het oor sy kudde. Die gemeente kan vorentoe kyk met die oog gevestig op Jesus, die Leidsman en Voleinder van die geloof."





</doc>
<doc id="99973" url="https://af.wikipedia.org/wiki?curid=99973" title="Buitenpost">
Buitenpost

Buitenpost (Wes-Fries: "Bûtenpost") is 'n dorp in die Nederlandse provinsie Friesland. Die dorp lê tussen Groningen en Leeuwarden en ressorteer onder die munisipaliteit Achtkarspelen ('acht kerkdorpen'). Dit het sowat 5 822 inwoners (2014).


"Sportverenigings:"


</doc>
<doc id="99976" url="https://af.wikipedia.org/wiki?curid=99976" title="Eksagreep">
Eksagreep

'n Eksagreep (Engels: "exabyte"), afgekort EB, is 1000 petagrepe.

Die eksagreep is 'n veelvoud van die eenheid greep vir digitale inligting. Die voorvoegsel "eksa-" verteenwoordig die sesde mag van 1000, en beteken 10 in die Internasionale Stelsel van Eenhede (SI). Dus is een eksagreep een triljoen grepe.

1 EB = 1 000 000 000 000 000 000 grepe = 10 grepe = 1 000 000 teragrepe = 1000 petagrepe.

'n Verwante eenheid, die eksbigreep (EiB), met behulp van 'n binêre voorvoegsel, is die ooreenstemmende 6de krag van 1024, ongeveer 15% groter.


</doc>
<doc id="99977" url="https://af.wikipedia.org/wiki?curid=99977" title="Kosie Stofberg">
Kosie Stofberg

Ds. Jacobus Johannes Petrus (Kosie) Stofberg (Bloemfontein, 3 Oktober 1921 - Bloemfontein, 30 Maart 1984) was 'n predikant in vier gemeentes van die Nederduitse Gereformeerde Kerk, waarvan drie in die Vrystaat en een in die destydse Natal.

Stofberg het sy B.A.-graad in Bloemfontein verwerf voor hy vir sy teologiese opleiding na Stellenbosch gegaan het. Ná sy toelating in 1946 vervul hy sy roeping met eers in die NG gemeente Hertzogville in sy geboorteprovinsie waar hy op 15 Maart 1947 bevestig is. Hierna hom die Villiers in 1952 aan die beurt en daarna Fynnland in Natal in 1962. In Januarie 1968 keer hy terug na die Vrystaat toe hy bevestig word in Heuwelkruin, Bloemfontein. Ds. H.C. Hopkins skryf in ds. Stofberg se lewensberig in die NG Kerk-jaarboek van 1985: "Omdat sy bediening in die teken van roepingsbewustheid gestaan het, was hy so gehoorsaam en toegewyd aan die Here. Dit het oral tot openbaring gekom, in sy arbeid in die gemeente sowel as in breër kerkverband."

Stofberg was jare lank voorsitter van die Vrystaat se jeug- en admissiekommissie en skriba van die kuratorium van Bloemfontein se teologiese fakulteit, asook lid van die kuratorium van die teologiese fakulteit in Pretoria, van die UOVS-raad en van die Afrikaanse Ouervereniging. Ds. Hopkins skryf: "Altyd was hy die getroue en dienswillige dienaar wat nooit na eie roem gesoek het nie – die sagmoedige mens wat inderdaad sag mar ook moedig opgetree het. 'Sy dade was meer as sy woorde.' Sy gemeentes het hom liefgehad en hoog geag."

Ná 'n betreklike kort maar ernstige siekte is ds. Stofberg in 1984 in die ouderdom van 62 jaar oorlede.

Hy was getroud met 'n dogter van dr. N.J. van der Merwe, predikant van Wepener en Theunissen en later Volksraadslid, en 'n kleindogter van pres. M.T. en mev. Tibbie Steyn. Een van hul ses kinders is die oud-Springbok-rubyspeler Theuns Stofberg.



</doc>
<doc id="99981" url="https://af.wikipedia.org/wiki?curid=99981" title="Tom Tailor">
Tom Tailor

Die TOM TAILOR GROUP is 'n houermaatskappy vir 'n reeks mode-ondernemings wat hul produkte onder die handelsmerke "Tom Tailor" en "Bonita" bemark. Die aandelemaatskappy, wat sy hoofkwartier in Hamburg-Niendorf, Duitsland het, spits hom op mode en bybehore in die middelpryssegment vir mans, vroue, jong volwassenes en kinders toe.

Die Tom Tailor-groep is tans een van die voorste en snelgroeiendste mode- en leefstylondernemings in Europa wat sy bedrywighede in 2009 ook na die meubelmark uitgebrei het. Sy produkte word in 35 lande in eie en konsessiewinkels, in afdelings- en aanlynwinkels aangebied.


</doc>
<doc id="99987" url="https://af.wikipedia.org/wiki?curid=99987" title="NG gemeente Steynsrus">
NG gemeente Steynsrus

Die NG gemeente Steynsrus is 'n Vrystaatse gemeente van die Nederduitse Gereformeerde Kerk in die Ring van Lindley.

Omdat in die jaar 1909 besluit is om 'n dorp op die plaas Modderfontein te stig, het die kerkleiers ook aan die werk gespring met die oog op 'n eie gemeente en op 30 Junie 1910 het die Ringskommissie van die Oostelike Ring die gemeente in 'n sinkgebou op Lovat-stasie gestig. Dit het bestaan uit dele van die gemeentes Kroonstad, Lindley, Senekal en Ventersburg. Die eerste kerkraadsvergadering is op 15 Augustus 1910 gehou op die plaas Blesbokspruit, wat aan Egbert Olivier behoort het, wat ook die eerste koster, scriba-kassier, asook die eerste Sondagskool-superintendent was, terwyl sy vrou die eerste orreliste was. Op hierdie plaas is ook die eerste dankofferbasaar in Julie 1911 gehou, want op 3 Junie 1911 is besluit om onmiddellik 'n begin te maak met die bou van 'n kerk. Byna twee jaar lank is die eredienste te Lovat-stasie gehou in 'n kerkgebou wat behoort het aan die br. Hendrik Eksteen.

Eindelik is die plaas Modderfontein, geleë 5 myl van die stasie af, van die heer Jozua Haasbroek vir 'n dorp aangekoop. Haasbroek het twee erwe uitgehou wat hy die kerkraad geskenk gegee het as pastoriegrond, en byna 2 morg waarop die kerk gebou kon word.

Ds. A.J. Troskie, die konsulent, het hom baie beywer om die jong gemeente vooruit te help. Spoedig is besluit om 'n kerk op te rig. Omdat sake so fluks gevorder het, kon pres. M.T. Steyn, na wie die gemeente genoem is, die hoeksteen op 15 November 1911 kon lê. Dat dit 'n geloofsdaad aan die kant van die opsieners van die jong gemeente was, getuig die feit dat die kerkgebou wat toe verrys het, omtrent die enigste gebou was, sodat die eetmaal wat aan die president en mev. Steyn aangebied is, in die werkswinkel van die boukontrakteur moes plaasvind. In 1917 berig ds. A.L.J. van Rensburg in "Ons Kerk Album": "Het gebouw, dat 800 zitplaatsen bevat, is meer van tijdelijken aard (hoewel van goede baksteen), en zal later als een zaal dienen wanneer een nieuw kerk gebouwd wordt." Dié gebou is op 1 Junie 1912 ingewy en het ruim £1 500 gekos.

Ná drie vrugtelose beroepe is ds. A.L.J. van Rensburg op 19 April 1912 beroep en kon hy op 15 November 1912 in die gemeente ontvang word. Ds. Van Rensburg het die gemeente tot 1919 bearbei en is toe deur ds. J.R. Alheit in 1920 opgevolg. Nadat hy 'n paar jaar hier was, het die behoefte aan 'n groter en doelmatiger kerkgebou ontstaan. Nadat die boufonds tot £1300 gestyg het, is oorgegaan tot bou en is die hoeksteen op 7 April 1928 deur ds. Alheit gelê. Op 8 Februarie 1930 kon die inwyding plaasvind, maar aangesien ds. Alheit 'n beroep na Laingsburg aangeneem het, is die wydingsdiens deur ds. Van Heerden van Ladybrand waargeneem.

Tien jaar later kon die kerkskuld algeheel gedelg word. Ds. Alheit is deur ds. D.P. Laurie opgevolg, wat tot 1936 in die gemeente gestaan het en opgevolg is deur ds. F.P. du Toit (tot 1939). Na hom het ds. J.J. Krige in dieselfde jaar die herderstaf hier kom opneem. Gedurende ds. Krige se dienstyd is 'n aanvang gemaak met die verfraaiing van die kerkgrond teen 'n koste van £900 en kon dit op 6 Mei 1944 aan die diens van die Meester gewy word. Hierdie tuin is destyds beskou onder die mooistes van die kerktuine in die Vrystaat.

Ds. Krige is in 1945 deur ds. L.E. du Toit opgevolg en in 1947 is die herderstaf deur ds. H.A. Roux opgeneem.




</doc>
<doc id="99998" url="https://af.wikipedia.org/wiki?curid=99998" title="Narkose">
Narkose

Narkose is ’n soort verdowing wat gevoelloosheid veroorsaak, dus ’n omkeerbare verlies van sensasie. Narkosemiddels verskil van pynstillers, wat pyn verlig sonder om sensasie uit te skakel. Narkose word gewoonlik toegedien om sjirurgie te vergemaklik. 

Die term anestesie word dikwels gebruik as sinoniem vir narkose, wat afgelei is van die Griekse woord "narké", wat "slaap" beteken. Dit dui op 'n toestand van verdowing, van bewusteloosheid en van gevoelloosheid vir pyn, waartydens chirurgiese ingryping kan geskied. 

Die term algemene narkose is hier gebruiklik. 'n Toestand van gevoelloosheid vir pynlike prikkels in bepaalde liggaamsdele sander dat bewusteloosheid in tree, word teweeggebring deur die toediening van plaaslike of lokale verdowing. Narkose word dus kunsmatig veroorsaak met 'n mediese doel. 

Algemene anestesie of narkose is ŉ proses waardeur pyn gekontroleer word deur 'n toestand van algemene onbewustheid. Narkose moet egter aan verskeie voorwaardes voldoen: die bewusteloosheid mag nie te diep wees nie; spierverslapping moet voorkom en die pynervaring moet geheel en al opgehef wees. 

'n Toestand waarin daar chirurgies opgetree kan word, moet vinnig bereik word en die pasiënt moet na die operasie vinnig sy bewussyn kan herwin. Daar word meestal van ŉ kombinasie van middels gebruik gemaak om so 'n toestand te bewerkstellig, en hierdie middels word anestetika genoem. 

By plaaslike verdowing of lokale narkose word slegs 'n bepaalde liggaamsdeel gevoelloos gemaak deur die tydelike uitskakeling van die gevoelsenuwee: die geleiding van prikkels of impulse deur die senuwee word dus onderbreek. Plaaslike verdowing word nie net by kleiner of oppervlakkige operasies gebruik nie, maar dit is ook by ernstiger en omvangryker operasies toepaslik en dikwels noodsaaklik omdat nie alle pasiënte vir algemene narkotika ontvanklik is nie. 

Gebalanseerde narkose is een van die algemeenste tegnieke in moderne anestesie, Verskeie variasies is moontlik, en dit word bepaal deur die fisieke toestand van die pasiënt en die vereistes wat gestel word deur die operatiewe prosedure wat gaan volg. Gebalanseerde narkose stel die chirurg daartoe in staat om sonder enige tydsbeperking oor groot liggaamsdele operasies uit te voer. Die pasiënt kan ook na die operasie die operatiewe prosedure glad nie herroep nie. Nie alle veranderinge wat tydens 'n toestand van narkose in die liggaam intree, is nog bekend nie. 

Vir algemene narkose word middels met uiteenlopende chemiese en fisiese eienskappe gebruik: edel gasse, alkohol, eter, halogeenhoudende en onversadigde koolwaterstowwe, steroïede en barbiturate. Dit is onwaarskynlik dat die effek van al hierdie stowwe een gemeenskaplike werkingsmeganisme as grondslag het. Dit is wel duidelik dat suiwer fisiese veranderinge 'n toestand van narkose kan teweegbring, aangesien edel gasse stowwe is wat geen chemiese reaksies kan aangaan nie. 

Algemene narkose moet reeds by geringe doserings op die grootharsings inwerk sodat die bewussyn uitgeskakel kan word. Met groter doserings moet die rugmurg se funksies uitgeskakel word ten einde die refleksmeganismes van die liggaam tydelik te verlam. Slegs in uiterste gevalle kan die harsingstam, waar die vitale sentra geleë is wat volgehoue bloedsomloop en asemhaling verseker, beïnvloed word. Die verskil tussen die dosering om aan eersgenoemde twee kriteria te voldoen en die dosering waar ook die asemhaling en die bloedsomloop beëindig kan word, word narkosebreedte genoem. 

Anestetika met 'n groot narkosebreedte is veiliger as middels met 'n klein narkosebreedte.

Vir doeltreffende narkose moet aan sekere vereistes voldoen word: die pasiënt moet bewusteloos wees; gevoeligheid vir pyn moet opgehef wees en spierverslapping moet ingetree het. Die meeste algemene anestetika het al hierdie effekte tot gevolg, maar die klem val gewoonlik op een van die 3 effekte. 

Gevolglik sal dit dus nodig wees om byvoorbeeld een bepaalde anestetikum in 'n hoë dosis toe te dien ten einde spierverslapping teweeg te bring, terwyl 'n nog groter dosis nodig sal wees om bewusteloosheid te laat intree. Vir onderhouding van hierdie basisnarkose word 'n mengsel van moderne narkosegasse gebruik wat die vroeëre gebruik van eter en chloroform vervang het. Oor die algemeen word 'n mengsel van laggas (NO) en suurstof (O) toegedien, wat na gelang van die behoefte met halotaan aangevul word. Die gasse chlooretiel en siklopropaan word ook aangewend. Naas die basisnarkose word ook pynstillers, meestal opiate, toegedien.

By plaaslike verdowing word 'n stof gebruik wat die geleiding van prikkels in die gevoelsenuwee tydelik onderbreek. Lokale verdowing word onderverdeel in oppervlakkige verdowing, infiltrerende verdowing en geleidingsverdowing. By oppervlakkige verdowing word die anestetikum aangebring op die huid of slymvlies van die gebied wat gevoelloos gemaak moet word. 

By infiltrerende verdowing word die anestetikum in 'n bepaalde gebied op die liggaam ingespuit, van waar die middel deur die weefsels in die betrokke gebied versprei en die fynere vertakkings van die omringende pynsenuwee verdof. By geleidingsverdowing word die anestetikum met 'n senuweestam in aanraking gebring. Die betrokke gebied wat deur hierdie senuweestam bedien word, word nou gevoelloos. 'n Voorbeeld hiervan is waar die anestetikum in die nabye omgewing van die rugmurg toegedien word. 

Lumbale anestesie is die algemeenste narkotikum wat so toegedien word. Toediening hiervan kan geskied tot op hoogte van die lumbale werwels. Hierdie metode word aangewend voordat operasies aan die bekken uitgevoer word by pasiënte wat onontvanklik is vir algemene narkose. In baie lande is dit gebruiklik om lumbale verdowing tydens bevallings toe te pas. Die belangrikste lokale anestetika is novocaine, lidocaine en chlooretiel. Novocaine veroorsaak naas gevoelloosheid ook bloedvatverwyding in die gebied waar dit toegedien word. 

Dit is 'n kortwerkende middel en is nie geskik as oppervlakkige anestetikum nie. Lidocaine versprei vinnig deur die betrokke gebied en het 'n langdurige werking. Dit kan vir alle vorme van lokale anestesie gebruik word. Chlooretiel is toepaslik as ŉ narkosegas, maar word ook as ŉ sproeimiddel vir oppervlakverdowing aangewend. Na toediening word 'n vinnige konsentrasie daarvan bewerkstellig. Die gevoelloosheid van die betrokke oppervlak is die gevolg van sterk verkoeling wat op die besproeide gebied plaasvind.

’n Narkotiseur is ’n dokter met minstens 13 jaar se opleiding wat spesialiseer in die toedien van narkose. Narkose word toegedien om die pasiënt se gemak tydens ŉ operasie te verseker en om dit pynloos te hou.

’n Kombinasie van middels word soms gebruik vir bykomende terapeutiese doeleindes, maar dit kan ook die newe-effekte vermeerder.

Narkotika kan op verskeie wyses toegedien word. Die terme neurolepsis en neuroleptanalgesie dui die staat of toestand aan wat volg op die kombinering van ŉ narkotikum (potente analgetikum) en 'n susmiddel/kalmeermiddel (neuroleptikum, psigotropiese dwelmmiddel). 

Die ongevoeligheid vir pyn, amnesie en kalmte wat na toediening hiervan by die pasiënt intree, is egter nie werklike narkose nie, en aanvullende toedienings is nodig voordat chirurgiese ingryping kan geskied. Wanneer die narkotiese kalmeermiddelkombinasie versterk word deur ŉ anestetikum soos distikstofoksied, word die toestand wat volg, neuroleptanestesie genoem. Barbiturate, opiate en spierverslappers word deur middel van ŉ intraveneuse inspuiting toegedien. 

Die narkosegasse word deur ŉ masker wat oor die pasiënt se neus en mond geplaas word, ingeasem en deur die longe in die bloed opgeneem. Eter en chloroform het die nadeel dat die liggaam eers redelik lank na toediening van die stowwe 'n ewewigstoestand bereik. Na beëindiging van toediening duur dit 'n lang tyd voordat die middels geheel en al deur die liggaam uitgeskei is. By die gebruik van laggas word ŉ ewewigstoestand in die liggaam gouer bereik en die gas word ook gouer deur die liggaam uitgewerk, maar die vernaamste effek van laggas is dat bewusteloosheid intree. 

Die ander vereistes by narkose, naamlik die uitskakeling van pyn en spierverslapping, word deur die toediening van ander middels bewerkstellig. Halotaan, wat soms by 'n laggassuurstofmengsel gevoeg word, is ŉ veel sterker narkosegas met 'n doeltreffende pynstillende werking. Wanneer 'n minder ernstige of kortdurende chirurgiese ingryping nodig is, kan 'n enkele narkotikum toegedien word waardeur 'n kortdurende bedwelming verkry word. Hiervoor kan middels soos eter, halotaan of chlooretiel aangewend word. 

Die tegnieke waardeur narkose deur inhalasie toegedien word, stuit in maskerinhalasie, endotrageale toediening (nasale of orale buis) en deur die narkotikum druppelsgewys via 'n deurdringbare gesigsmasker toe te dien. Narkosegasse word meestal toegedien deur middel van 'n geslote sisteem waardeur ingeasemde en uitgeasemde lug deur 'n stelsel van buise en ventilators gesirkuleer word. Hierdeur kan 'n gasmengsel saamgestel word waarin die konsentrasies van die verskillende anestetika volgens behoefte gewysig kan word. Neuroleptanalgetika word intraveneus (binneaars) toegedien, hetsy alleen of gekombineer met inhalasies van distikstofoksied.


Om praktiese redes word narkose in 4 stadia van narkosediepte ingedeel. Hierdie narkosestadia kan van korter of langer duur wees, na gelang van die middel wat toegedien word. Tydens die analgetiese stadium is die gevoeligheid vir pyn verminder (analgesie), maar pynprikkels lok nog wel heftige afweerreflekse uit. 

Die bewussyn is nog gedeeltelik aanwesig: daar kan nog met die pasiënt gepraat word, maar hy kan dikwels later nie herroep wat alles in die stadium met hom gebeur het nie. Tydens die (tweede) eksisteerstadium het die pasiënt sy bewussyn verloor. Alle spieraktiwiteit is nog aanwesig; oogbewegings is duidelik waarneembaar, die asemhaling is onreëlmatig en die pupille is verwyd. 

Die derde stadium, die toleransiestadium, is daardie stadium waarin chirurgiese ingryping nou moontlik lyk: die asemhaling is rustig; die spiere het verslap en pynreaksies het verdwyn. Hierdie stadium word met sekerheid waargeneem daaraan dat die ooglede geen reaksies meer toon wanneer daar aan die oogwimpers geraak word nie en die pupille het vernou. 

Die vierde stadium is die verlammingstadium. Hiertydens tree asemhalingstilstand (respirasieversaking) in en die pasiënt sal sterf indien hy nie met behulp van kunsmatige asemhaling tot die derde stadium teruggebring word nie. Tydens die vierde stadium is die pupille verwyd.

Lokale verdowingsroom word gewoonlik minstens 30 minute voor die induksie van narkose aan die area van vel aangewend waar ŉ naald in die aar ingesteek gaan word. 

Die toediening van narkose kan binneaars of deur ŉ gasinduksie geskied. Dit word gewoonlik bepaal deur die praktisyn se voorkeur, of deur die riglyne van die hospitaal of mediese instansie. As pasiënte baie siek is, is dit wenslik om ŉ intraveneuse (binneaarse) lyn voor die induksie van narkose te plaas. 

Dieselfde intraveneuse induksiemiddels wat vir volwassenes gebruik word, soos propofol, tiopentoon en ketamien, word ook vir kinders gebruik, terwyl sevofluraan en halotaan algemeen vir gasinduksies gebruik word. Narkose kan met ŉ vlugtige inhalasie-middel soos sevoflaan, desfluraan isofluraan of halotaan in stand gehou word, of deur ŉ totale intraveneuse tegniek met propofol of kenamien. 

Dieselfde spierverslappers wat vir volwassenes gebruik word, word ook in kinders gebruik en die omkeer van die spierverslapping geskied ook op soortgelyke wyse. Die opiaat wat die meeste vir kinders gebruik word, is fentaniel, hoewel enige opiaat gebruik kan word, solank daar in ag geneem word dat klein kinders ŉ verhoogde sensitiwiteit vir morfien het. 

Die belangrikste monitor is die praktisyn, wat ten alle tye in die teater teenwoordig moet wees. Minimum monitering tydens enige narkose sluit in ŉ EKG, bloeddruk, oksimetrie, kapometer, ŉ narkose inasemingsmiddel monitor en ŉ termometer. ŉ Stetoskoop en ŉ perifere senuweestimulator behoort altyd geredelik beskikbaar te wees. 

Gedurende narkose of chirurgie word die pasiënt nougeset gemonitor en sal hipoventilasie of hipoksie maklik deur hulp-ventilasie herstel word. In die herstelkamer kan die effekte egter ŉ risiko inhou. Die pasiënt hipoventileer as gevolg van die verlaagde reaksie tot suurstof. 

Narkose kan algemene gevolge insluit, soos ŉ brandpyn waar die narkose deur ŉ naald toegedien is, naarheid en braking en hoofpyn of duiseligheid. Hierdie reaksies is van korte duur en is nie rede tot kommer nie. 

Ander komplikasies sluit in allergiese reaksies en in uiterste gevalle selfs die dood. Hoewel dit baie selde is dat narkose tot die dood lei, kan dit gebeur en is dit meestal omdat die hart en brein nie genoeg suurstof ontvang nie.



</doc>
<doc id="100000" url="https://af.wikipedia.org/wiki?curid=100000" title="NG gemeente Springfontein">
NG gemeente Springfontein

Die NG gemeente Springfontein is 'n Vrystaatse gemeente van die Nederduitse Gereformeerde Kerk in die Ring van Fauresmith, waarin dit die jongste gemeente is, al is dit reeds in 1918 gestig.

Voor die afstigting van Springfontein het 'n kommissie bestaande uit die here B.J. Strauss, A.I. van Zyl, A.J. Strauss, W. Norval en A.J. Lubbe die belange van die lidmate van die NG Kerk behartig. 'n Kerkie met 240 sitplekke is gebou teen 'n koste van sowat £500. Op 28 April 1917 het die Kommissie besluit om die kerkraad van Bethulie, waaronder Springfontein geressorteer het, te versoek om af te stig as 'n eie gemeente. In die jaar 1918 is hierdie gemeente toe afgestig van die gemeentes Bethulie, Trompsburg en Philippolis met ds. Andries Stockenström as eerste konsulent, en kerkraad bestaande uit die brs. ouderlinge C.J. Strauss, P.J. Louw, A.I. van Zyl en D.J. Louw; en diakens T.D. Botha, A.J. Lubbe, J.W.S. Hoffman, M.A. Noordman, S.W. Pienaar en W.D. Gertenbach. As eerste scriba het opgetree mnr. A.J. Lubbe en as kassier mnr. C.J. Strauss.

Op 17 Augustus 1918 is besluit om 'n leraar te beroep. Op 7 Desember 1918 is prop. M.J. Mey beroep as eerste leraar van hierdie gemeente. 'n Gebou is in die dorp aangekoop om te dien as die pastorie. Aan die begin van 1919 is mnr. M.A. Strauss gekies as scriba-kassier en het minstens 30 jaar daarna nog as sodanig gedien. In Augustus 1919 is mnr. G. Gous aangestel as eerste koster. In Augustus 1919 is besluit om 'n sendinggemeente te stig. Mev. C.J. Strauss het aan die begin gedien as orreliste, en is in Augustus 1919 opgevolg deur mej. M. Botha. In 1920 is 'n nuwe pastorie gebou teen 'n koste van £2700.

Op 13 Desember 1924 is ds. M.J. de Kock van Grahamstad beroep na die gemeente waar hy gearbei het tot 1942. In 1943 is ds. L.E. du Toit hierheen beroep, en in Junie 1945 is ds. C.J. Steyn hierheen beroep. Met groot ywer het hy die reuse-taak aangepak om 'n moderne kerkgebou op te rig. Binne drie jaar het ds. Steyn die pragtige som van bykans £16 000 ingesamel en kon die nuwe godsgebou, waarvan ds. Steyn die hoeksteen op 19 Maart 1947 gelê het, sonder skuld ingewy word, volgens "Ons gemeentelike feesalbum", "voorwaar 'n groot prestasie". Dis nie bekend wie die argitek was nie, maar volgens die hoeksteen was die bouaannemers die here Porter en Otte.


Die jaartal dui telkens op die jaar waarin die syfer in die NG Kerk se jaarboek verskyn het en nie op die jaar waarin die lidmate getel is nie. Die dorpie was eers bekendgestaan het as Oranjekrag, waar werkers aan die Gariepdam (destyds die Hendrik Verwoerddam) gewoon het tydens bouwerk aan dié reuse-projek, val binne Springfontein se gemeentegrense. Dit verklaar die oplewing in die lidmaattal in 1969. Nadat die dam in 1971 voltooi is, het die lidmate skerp afgeneem. Deesdae staan die dorpie by die dam as Gariepdam bekend. Dis 'n vakansie- en aftreedorp waar blykbaar meer van die gemeente se lidmate woon as op Springfontein, want volgens die sensus van 2011 het Springfontein net 115 wit inwoners gehad (195 in 2001), vergeleke met Gariepdam se 307 (248 in 2001).

Die Springfontein het nog nooit 'n eie gemeente van die Gereformeerde Kerke in Suid-Afrika (GKSA) gehad het nie, maar val saam met Gariepdam onder die Gereformeerde kerk Bethulie, wat in 1863 gestig is as die tweede Gereformeerde gemeente in die Vrystaat. Dié gemeente het in 2015 74 belydende en 15 dooplidmate gehad, vergeleke met 359 en 184 in 1959, die GKSA se eeufeesjaar. Die naaste Hervormde kerke is in Bloemfontein.





</doc>
<doc id="100002" url="https://af.wikipedia.org/wiki?curid=100002" title="Ruimtekolonisasie">
Ruimtekolonisasie

Ruimtekolonisasie is die permanente bewoning deur die mens van ’n ander hemelliggaam as die Aarde. Daar is baie argumente ten gunste daarvan: twee daarvan is die oorlewing van die mensdom en die biosfeer indien ’n ramp die Aarde sou tref (natuurlik of deur die mens veroorsaak), en die groot hulpbronne in die ruimte vir die uitbreiding van die menslike gemeenskap.

Geen ruimtekolonies is nog gebou nie. Dit sal tans nog ’n groot tegnologiese en ekonomiese uitdaging wees. Ruimtekolonies sal in die materiële behoeftes van honderdduisende mense moet kan voorsien, in ’n omgewing in die ruimte wat menslike lewe baie vyandiggesind is. Dit sal tegnologieë moet behels soos beheerde ekologiese lewensondersteuningstelsels, wat nog nie tot op ’n betekenisvolle vlak ontwikkel is nie, en sal die tot nog toe onbekende kwessie moet kan hanteer oor hoe mense op lang termyn in sulke plekke sal optree en floreer. Weens die enorme koste daarvan om enigiets van die Aarde af die ruimte in te stuur – rofweg $20 000 (meer as ’n kwartmiljoen rand) per kilogram – sal ’n ruimtekolonie ’n geweldig duur projek wees.

Hoewel geen groot organisasie nog planne het om een te bou nie, was daar al baie voorstelle en ontwerpe vir ruimtekolonies en gissings daaroor, en daar is baie voorstanders van die idee, ook verskeie bekende wetenskaplikes soos Freeman Dyson.

Aan die tegnologiese front is daar ’n voortdurende proses om toegang tot die ruimte goedkoper te maak en om geoutomatiseerde vervaardigings- en boutegnieke daar te stel. Dit kan in die toekoms lei tot wydverspreide ruimtetoerisme, wat ’n stap nader aan ruimtekolonisasie sal wees.

Die belangrikste argument vir ruimtekolonisasie is die versekering van die mensdom se voortbestaan deur alternatiewe plekke weg van die Aarde af te skep waar die mens sal kan lewe in geval van ’n natuurlike of mensgemaakte ramp.

Die teoretiese fisikus en kosmoloog Stephen Hawking het in 2001 en 2006 gesê ruimtekolonisasie is ’n manier om die mensdom te red. In 2001 het hy voorspel die mens sal binne sowat duisend jaar uitsterf tensy kolonies in die ruimte gestig word. In 2006 het hy gesê die mens het twee opsies: óf hy koloniseer die ruimte binne die volgende 200 jaar en woon bou-eenhede op ander planete óf langtermynuitwissing sal hom in die gesig staar.

In 2005 het die destydse administrateur van Nasa, Michael Griffin, gesê kolonisasie is die uiteindelike doel van huidige ruimtevlugprogramme. Volgens hom sal ’n spesie wat net op een planeet woon, nie kan oorleef nie.

Louis J. Halle, vroeër van die Amerikaanse departement van buitelandse sake, het in 1980 in die Amerikaanse tydskrif "Foreign Affairs" (Somer-uitgawe) geskryf kolonisasie sal die mensdom beskerm in geval van ’n wêreldwye kernoorlog. Die fisikus Paul Davies is ook van mening dat as ’n ramp die Aarde bedreig, ’n selfonderhoudende kolonie iewers anders die Aarde daarna sal kan herbevolk. Die skrywer en joernalis William E. Burrows en die biochemikus Robert Shapiro het ’n privaat projek bekend as die Alliance to Rescue Civilization voorgestel met die doel om ’n "rugsteunstelsel" (""backup"") vir die menslike beskawing weg van die Aarde te skep.

J. Richard Gott het ’n raming gedoen wat op die Koperniese beginsel berus dat die mens nog 7,8 miljoen jaar sal oorleef, maar dit is onwaarskynlik dat ons ander planete sal koloniseer. Hy het egter gesê hy hoop hy word verkeerd bewys, want om ander wêrelde te koloniseer is ons beste kans om die oorlewingsvooruitsigte van die mensdom te verbeter.

Dieselfde gevare wat die mens in die gesig staar, sal die Aarde se biosfeer gedeeltelik of heeltemal vernietig. ’n Voorbeeld is ’n baie groot asteroïdebotsing. En hoewel al baie gegis is oor lewe en intelligensie in ander dele van die ruimte, is die Aarde die enigste plek in die heelal waar dit na ons wete voorkom.

Maar selfs al word hierdie bedreigings afgeweer, sal die Aarde eindelik onbewoonbaar word. Dit is weens die toename in die Son se ligsterkte: die Son was na raming sowat 70% so helder as nou toe dit 4,5 miljard jaar gelede gevorm het, en oor ’n miljard jaar sal dit 10% helderder wees. Daar is al voorgestel dat die Aarde oor sowat 800 miljoen jaar nie meer veelsellige lewe sal kan onderhou nie. ’n Paar miljard jaar later sal die al hoe helderder Son ’n weghol-kweekhuiseffek skep wat alle lewe op Aarde sal uitwis.

Hulpbronne in die ruimte, wat materiaal en energie betref, is enorm. Die sonnestelsel alleen het, volgens verskillende ramings, genoeg materiaal en energie om enigiets van verskeie duisende tot meer as ’n miljard keer die huidige aardse bevolking te onderhou. Buite die sonnestelsel, in die Melkweg, is tot ’n paar honderd miljard ander sonnestelsels. Buite die Melkweg is tot ’n paar honderd miljard ander sterrestelsels in die waarneembare ruimte.

Al hierdie planete en ander hemelliggame bied ’n feitlik oneindige hoeveelheid hulpbronne wat onbeperkte groei sal verseker. Die ontginning van dié hulpbronne kan tot veel groter ekonomiese ontwikkeling lei.

Die uitbreiding van die mensdom en tegnologiese vooruitgang het dikwels gelei tot die een of ander vorm van omgewingsverwoesting en die vernietiging van ekostelsels en hul meegaande natuurlewe. Die Aarde is tans aan die begin van nog ’n massauitwissing soortgelyk aan die een wat die dinosourusse 65 miljoen jaar gelede laat uitsterf het. Die rede vir hierdie nuwe massauitwissing is die mens. Buite die Aarde is daar geen bekende biosfere om te vernietig nie.

Bogenoemde uitbreiding het ook plaasgevind ten koste van baie inheemse volke – die behandeling van dié mense wissel van inbreukmaking tot volksmoord. Sommige voorstanders van kolonisasie meen aangesien die ruimte sover bekend geen inheemse volke het nie, sal niemand op ’n soortgelyke manier daardeur geraak word nie.

’n Baie groot aanvanklike beleggingskoste sal nodig wees vir ruimtekolonies of enige ander permanente ruimte-infrastruktuur weens die hoë koste van ruimtevlugte. Voorstanders glo egter dit sal langtermynvoordele inhou wat veel groter is as die aanvanklike koste.

Om ruimtevlugte goedkoper te maak is dus een van die grootste prioriteite, gevolg deur die gebruik van hulpbronne in die ruimte. Van dié hulpbronne is meer volop of van hoër gehalte as op Aarde en sal gebruik kan word om sekere artikels makliker te vervaardig. Dit sal dan waardevolle handelsmiddels uitmaak en op die lang duur finansieel voordelig wees.

Van dié waardevolle handelsmiddels sluit in edelmetale, edelstene, krag, sonselle, koeëllaers en farmaseutiese produkte.

Ruimtekolonisasie word beskou as een van die langtermyndoelwitte van ruimteprogramme. Sedert die begin van die 21ste-eeuse kommersialisering van die ruimte, wat deure geopen het vir samewerking tussen Nasa en die privaat sektor, het verskeie privaat maatskappye planne aangekondig om Mars te koloniseer. Onder die entrepreneurs wat ruimtekolonisasie voorstaan, is Elon Musk, Dennis Tito en Bas Lansdorp.

Groot maatskappye het al planne aangekondig vir onder meer ruimtetoerisme- en hotelle, sonkragsatelliete en die ontginning van asteroïdes. Moontlike plekke vir ruimtekolonies sluit in die maan, Mars, asteroïdes en drywende ruimtehabitats.



</doc>
<doc id="100005" url="https://af.wikipedia.org/wiki?curid=100005" title="Koffiemelk">
Koffiemelk

Koffiemelk is 'n drankie wat gemaak word deur "koffiestroop" ('n versoete koffiekonsentraat) by melk te voeg. Die proses is soortgelyk aan die voorbereiding van sjokolademelk. Dit is die amptelike drankie van Rhode Island in die Verenigde State van Amerika.




</doc>
<doc id="100009" url="https://af.wikipedia.org/wiki?curid=100009" title="Witmarsum">
Witmarsum

Witmarsum (Wes-Fries: "Wytmarsum") is 'n dorp in die Nederlandse provinsie Friesland. Die dorp lê suidwes van Franeker en Leeuwarden en ressorteer onder die munisipaliteit Súdwest-Fryslân.





</doc>
<doc id="100017" url="https://af.wikipedia.org/wiki?curid=100017" title="Río de la Plata">
Río de la Plata

Die Río de la Plata (Spaans: [ˈri.o ðe la ˈplata], letterlik "Silwerrivier") is 'n estuarium (breë riviermonding) waar die Río Paraná en Río Uruguay in die Atlantiese Oseaan vloei. Dit vorm die karakteristieke suidoostelike inkeping in die Suid-Amerikaanse kuslyn. Die monding is in totaal 290 kilometer lank. Waar die twee riviere ontmoet, is die rivier 48 kilometer breed; by die oseaan neem dit tot 220 kilometer toe, wat die Río de la Plata die breedste rivier ter wêreld maak.

Die Spaanse seevaarder, Juan Díaz de Solís, was die eerste Europeër wat die Río de la Plata besoek het. Hy het dit teëgekom toe hy van die Brasiliaanse kus na die suide gevaar het. Hy het gedag dis 'n seearm waarvan die water op onverklaarbare manier soet was. Hy noem dié see "Mar Dulce" ("die Soete See"). Omdat sy karvele vlak bodems gehad het, kon hy die rivier opvaar.

Die estuarium vorm gedeeltelik die natuurlike grens tussen Argentinië en Uruguay. Die hoofstad van Argentinië, Buenos Aires, en dié van Uruguay, Montevideo, lê aan die Río de la Plata. Die eiland Martín García voor die kus van Uruguay is Argentyns.

Tydens die Tweede Wêreldoorlog is die Duitse dwergslagskip, die Admiral Graf Spee, hier deur sy bemanning gesink.



</doc>
<doc id="100022" url="https://af.wikipedia.org/wiki?curid=100022" title="Ford Territory">
Ford Territory

Die Ford Territory is 'n oorkruissportnutsvoertuig wat deur Ford Australië gebou word van April 2004 tot 2016. Dit is gebaseer op die EA169 platform wat ook deur die 2002 Ford Falcon gebruik word. Die Territory het verskeie motortoekennings verower sedert sy bekendstelling, en is die eerste SNV om die gesogte titel van die Australiese "Wheels" "Motor van die Jaar" te wen in 2004, danksy sy tipiese sedanhantering en praktiese uitleg.

Beide agterwielaandrywing en veelwieldryfkonfigurasies is beskikbaar in die Australiese mark. 4WD-modelle het 'n opsionele heuweldaalbeheerstelsel, wat met behulp van die teensluitremstelsel die beweging van die motor teen afdraandes beheer.

Tekenend van sy SNV ontwerp, het die Territory vyf (in twee rye) of sewe (in drie rye) sitplekke vir passasiers. Al die sitplekke is in 'n "teaterstyl" gerangskik, met die eerste ry die laagste voor en die laaste ry die hoogste agter. Die middel- en agterrye kan platvou teen die vloer om die beskikbare vragvolume te vergroot.

Ford het die Territory langs die bestaande Falcon-stasiewa bekend gestel, wat albei op dieselfde Broadmeadows monteerlyn gebou is. Ford Australië se senior bestuurders het verwag dat die Falcon wa binnekort gestaak sou word ná die bekendstelling van die Territory. Maar die twee modelle het ​​vir 'n rukkie saam bly verkoop, want die Falcon wa het sy vlootverkoopsbasis behou en die Territory het hom hoofsaaklik op privaatkopers beroep. Die produksie van die Falcon-stasiewa is heelaas in September 2010 gestaak.

Die Territory word in Nieu-Seeland verkoop, en in 2005 is uitvoere na Suid-Afrika en Thailand begin (alhoewel die Thai-reeks beperk was tot die top-in-die-reeks 4WD Ghia en later, die Titaniumspesifikasie). Teen Oktober 2016 het al Ford Australië se produksie gestaak word, insluitend die Territory.

Die polisie in Australië gebruik die Ford Territory as een van hul patrollievoertuie.


</doc>
<doc id="100023" url="https://af.wikipedia.org/wiki?curid=100023" title="Ford Telstar">
Ford Telstar

Die Ford Telstar is 'n motor wat deur die Ford Motormaatskappy in Asië, Australasië en Afrika verkoop is, vergelykbaar in grootte met die Europese Ford Sierra en die Amerikaanse Ford Tempo. Dit is stelselmatig vervang deur die Ford Mondeo.

Soos die kleiner Ford Laser, was die Telstar gebaseer op 'n model wat deur Mazda in Japan bemark is. Dit deel sy platform met die Mazda Capella/626, die verskille was beperk is sekere stilering, enjingroottes en spesifikasievlakke. Die eerste model (ook bekend as die AR) is van stapel gestuur in 1983 as vervanging vir die Ford Cortina. In teenstelling met die Cortina, of sy Sierra opvolger, was die Telstar slegs beskikbaar as 'n sedan of vyfdeurluikrug (bekend as die TX5). Maar sedert 1988 is 'n Telstarweergawe van die 626 stasiewa in Japan en Nieu-Seeland verkoop.

In Taiwan is die Telstar gemonteer deur Ford Lio Ho, die plaaslike Ford gesamentlike onderneming, as 'n linkerhandstuur, en was in produksie in Maleisië tot in die vroeë 2000's. Dit is ook verkoop in Hongkong, Singapoer, Indonesië, Siprus en die Filippyne.


</doc>
<doc id="100024" url="https://af.wikipedia.org/wiki?curid=100024" title="Ford Edge">
Ford Edge

Die Ford Edge is 'n mediumgrootte oorkruis SNV wat deur die Ford Motormaatskappy vervaardig word.

Die eerste geslag Edge is gebaseer op die Ford CD3 platform wat dit deel met die eerste geslag Ford Fusion, Mazda CX-9, eerste en tweede geslag Mazda 6 en Lincoln MKX.

Saam met 'n herkentekende premiumvariant, die Lincoln MKX, word die Edge (kodenaam U387) vervaardig by Ford se Oakville monteerkompleks in Ontario, Kanada.


</doc>
<doc id="100027" url="https://af.wikipedia.org/wiki?curid=100027" title="Ford Expedition">
Ford Expedition

Die Ford Expedition is 'n volgrootte SNV wat deur die Ford Motormaatskappy gebou en bemark word. Dit is in 1996 bekendgestel vir die 1997-modeljaar as 'n plaasvervanger vir die Ford Bronco. Dit was voorheen ingepas tussen die kleiner Ford Explorer en die groter Ford Excursion, maar sedert die modeljaar 2005 is dit die grootste en laaste Ford wat op 'n bakkie gebaseer was.

Die Expedition is sterk gebaseer op die Ford F-150 bakkie en gaan voort om verskeie komponente (transmissie, elektronika, onderstelbeheerstelsels, sleepfunksies, ens.) te deel met die volgrootte halftonbakkie. Ford bied tans die standaardgrootte model en die langer EL/Max model (2007-hede) aan, dit vervang die Excursion wat in 2005 gestaak is.


</doc>
<doc id="100028" url="https://af.wikipedia.org/wiki?curid=100028" title="Sezen Aksu">
Sezen Aksu

Fatma Sezen Yıldırım (* 12 Januarie 1973, Denizli), bekend as Sezen Aksu, is 'n Turkse sangeres. Sy is baie gewild in Turkye en buite haar land en word die Koningin van die Turkse pop genoem. Sy het al meer as 40 miljoen albums verkoop.





</doc>
<doc id="100031" url="https://af.wikipedia.org/wiki?curid=100031" title="Chevrolet Cruze">
Chevrolet Cruze

Die Chevrolet Cruze is 'n kompakte motor wat sedert 2008 deur die Chevrolet-afdeling van die Amerikaanse vervaardiger General Motors (GM) vervaardig word. Die naamplaat is voorheen in Japan gebruik vir 'n weergawe van 'n subkompakte luikrug geproduseer onder 'n gesamentlike onderneming met Suzuki tussen 2001 en 2008 en gebaseer op die Suzuki Ignis.

Sedert 2008 het die Cruze naamplaat behoort aan 'n wêreldwye ontwikkelde, ontwerpte en vervaardigde vierdeursedan aangevul deur 'n vyfdeur luikrugvariant in 2011, en 'n stasiewa in 2012. Gekenteken as die Holden Cruze in Australasië en die Daewoo Lacetti Premiere (2008-2011) in Suid-Korea, het die nuwe geslag model nie as 'n plaasvervanger gedien vir sy Suzuki-afgeleide voorganger nie. In plaas daarvan, het dit twee ander kompakte modelle vervang: die Daewoo Lacetti wat wêreldwyd onder verskillende name verkoop is, en die Noord-Amerikaanse spesifieke Chevrolet Cobalt.


</doc>
<doc id="100033" url="https://af.wikipedia.org/wiki?curid=100033" title="Martín García">
Martín García

Martín García (Spaans: "Isla Martín García") is 'n eiland in die Río de la Plata, voor die kus van Uruguay, wat onder die soewereiniteit van Argentinië val. Dié enklawe lê binne die territoriale waters van Uruguay. In 1973 het beide lande ooreengekom dat die eiland Argentyns sal bly. Dit is tans 'n beskermde natuurreservaat.

In 1516 het die Spaanse seevaarder Juan Díaz de Solís op die eiland afgekom. Hy vernoem dit na Martín García, sy tweede stuurman wat aan boord oorlede is. Hy het hom op die eiland begrawe. As gevolg hiervan was Díaz die eerste Europeër wat voet op Argentynse bodem gesit het.

Die eiland het 'n oppervlakte van 1,84 km² en 'n permanente bevolking van 150 persone (50 families). Dit val onder beheer van die Argentynse provinsie Buenos Aires.

In die verlede het die eiland as gevangenis vir verskeie politici gedien, waaronder die Argentynse presidente Hipólito Yrigoyen, Juan Perón en Arturo Frondizi.


</doc>
<doc id="100034" url="https://af.wikipedia.org/wiki?curid=100034" title="Henri de Toulouse-Lautrec">
Henri de Toulouse-Lautrec

Henri Marie Raymond de Toulouse-Lautrec-Monfa (24 November 1864 – 9 September 1901), ook bekend as Henri de Toulouse-Lautrec, was ’n Franse skilder, kunsdrukker en illustreerder wie se uitbeelding van die kleurryke en teatrale lewe in die Parys van die laat 19de eeu ’n versameling opwindende, elegante en uitlokkende werke van die moderne en soms dekadente lewe van die tyd tot gevolg gehad het. Toulouse-Lautrec is onder die bekendste skilders van die Post-Impressionistiese periode, ’n groep wat Cézanne, Van Gogh en Gauguin ingesluit het. In 2005 is ’n nuwe rekord by Christie's opgestel toe "Die Wasvrou", ’n vroeë skildery, vir $22,4 miljoen (destyds sowat R142 miljoen) verkoop is.

Henri Marie Raymond de Toulouse-Lautrec-Monfa is in die Hotel du Bosc in Albi, Frankryk, gebore as die oudste kind van graaf Alphonse Charles de Toulouse-Lautrec-Monfa en sy vrou, Adèle Zoë Tapié de Celeyran. Hy was dus lid van ’n aristokratiese gesin (afstammelinge van die grawe van Toulouse en Lautrec en die burggrawe van Montfa, ’n dorp in die suide van Frankryk). ’n Jonger broer is in 1867 gebore, maar is die volgende jaar oorlede.

Ná die dood van Toulouse-Lautrec se broer is sy ouers geskei en ’n oppasser het hom grootgemaak. Op agtjarige ouderdom het hy by sy ma in Parys gaan woon waar hy sketse en karikatuursketse in sy oefeningboeke gemaak het. Sy familie het gou besef hy is kunstig. ’n Vriend van sy pa, René Princeteau, het hom soms besoek en vir hom informele lesse gegee. Van Toulouse-Lautrec se vroeë skilderye is van perde, ’n spesialisgebied van Princeteau en ’n onderwerp wat Toulouse-Lautrec weer aangepak het in sy "Sirkusskilderye".

In 1875 het Toulouse-Lautrec na Albi teruggekeer omdat sy ma besef het hy het gesondheidsprobleme. Sy het dokters geraadpleeg in haar soeke na ’n oplossing vir sy groei- en ontwikkelingsprobleme.

Toulouse-Lautrec se ouers was neef en niggie (sy twee oumas was susters) en hy het gesondheidsprobleme gehad wat soms toegeskryf word aan ’n geskiedenis van familieteling.

Op 13 het Toulouse-Lautrec sy regterdybeen gebreek en op 14 sy linkerdybeen. Die breuke het nie heeltemal genees nie. Moderne dokters skryf dit toe aan ’n onbekende genetiese afwyking, moontlik piknodisostose (ook bekend as Toulouse-Lautrec-sindroom), of ’n afwyking verwant aan osteopetrose, akondroplasie of osteogenesis imperfecta. Sy bene het ophou groei en hy was as ’n volwassene baie kort (1,42 meter). Hy het die bolyf van ’n volwassene gehad, maar die bene van ’n kind. Hy het na berig word hipertrofiese geslagsdele gehad, waar die organe in grootte toeneem weens die vergroting van die volume van die afsonderlike selle.

Omdat hy fisiek nie kon deelneem aan die aktiwiteite wat die mans van sy tyd geniet het nie, het Toulouse-Lautrec hom in sy kuns verdiep. Hy het ’n belangrike Post-Impressionistiese skilder, Art Nouveau-illustreerder en litograaf geword, en het in sy kuns baie besonderhede oor die laat 19de-eeuse Boheemse leefstyl in Parys uitgebeeld. Hy het in die middel van die 1890's verskeie illustrasies gelewer vir die tydskrif "Le Rire".

Terwyl hy in Nice gebly het, het sy vordering met skilder- en tekenwerk Princeteau beïndruk, en hy het Toulouse-Lautrec se ouers oorreed om hom na Parys te laat terugkeer om onder die gesiene portretskilder Léon Bonnat te studeer. Toulouse-Lautrec se ma het hoë ambisies gehad en met die hoop dat haar seun ’n bekende en gerespekteerde skilder sou word, het sy die familie se invloed gebruik om Toulouse-Lautrec by Bonnat sy ateljee in te kry.

Toulouse-Lautrec het gehou van Montmartre, die deel van Parys wat bekend was vir sy Boheemse leefstyl en die uithangplek van kunstenaars, skrywers en filosowe. Sy studies by Bonnat het hom in die hart van Montmartre geplaas, ’n gebied wat hy in die volgende 20 jaar selde verlaat het. Nadat Bonnat ’n nuwe werk gekry het, het Toulouse-Lautrec in 1882 na die ateljee van Fernand Cormon verskuif en nog vyf jaar studeer. Hy het ’n groep mense bevriend met wie hy vir die res van sy lewe kontak behou het. In dié tyd het hy Émile Bernard en Vincent van Gogh ontmoet. Cormon, wat meer toegeeflik as Bonnat was, het sy studente toegelaat om deur Parys te loop en onderwerpe te soek om te skilder. In dié tyd het Toulouse-Lautrec sy eerste ontmoeting met ’n prostituut gehad (wat na bewering deur sy vriende betaal is), en dit het gelei tot sy eerste skildery van prostitute in Montmartre, ’n vrou wat glo Marie-Charlet genoem is.

Ná die voltooiing van sy studies het hy in 1887 onder die skuilnaam "Tréclau" deelgeneem aan ’n uitstalling in Toulouse. Hy het later saam met Van Gogh en Louis Anquetin in Parys werke uitgestal. Hy is in Februarie genooi om 11 werke by die Vingt- (Die Twintigs-)uitstalling in Brussel uit te stal. Van Gogh se broer, Theo, het "Poudre de Riz" vir 150 frank gekoop vir die Goupil & Cie-galery.

Van 1889 tot 1894 het Toulouse-Lautrec op ’n gereelde basis deelgeneem aan die "Société des Artistes Indépendants". Hy het verskeie landskappe van Montmartre geskilder. Diep binne-in Montmartre was die tuin van Monsieur Pere Foret, waar Toulouse-Lautrec ’n reeks skilderye gemaak het van Carmen Gaudin, dieselfde rooikop wat in "Die Wasvrou" verskyn. In dié tyd het die Moulin Rouge geopen. Toe die restaurant se kabaret open, is Toulouse-Lautrec gevra om ’n reeks plakkate te maak. Sy ma het Parys verlaat en hoewel hy ’n inkomste van sy familie gekry het, het die plakkate aan hom sy eie inkomste besorg. Ander kunstenaars het op sy werk neergesien, maar Toulouse-Lautrec het hulle geïgnoreer. Die kabaret het vir hom ’n plek uitgehou en sy skilderye uitgestal. 

Onder die bekende werke wat hy vir die Moulin Rouge en ander Paryse nagklubs geskilder het, is uitbeeldings van die sangeres Yvette Guilbert en die danseresse Louise Weber en Jane Avril.

Toulouse-Lautrec se familie was versot op Engeland. Hoewel hy nie so goed Engels gepraat het as wat hy voorgegee het nie, was sy Engels goed genoeg om na Londen te reis. Terwyl hy daar was, het hy ’n kommissie van die J. & E. Bella-maatskappy gekry om ’n plakkaat te maak om hul konfetti te adverteer (dit is later verbied ná die Mardi Gras van 1892) asook vir die fietsadvertensie "La Chaîne Simpson".

Hy het ook Oscar Wilde in Londen ontmoet en met hom bevriend geraak. Toe gevangenisstraf Wilde in Londen in die gesig staar, het Toulouse-Lautrec vir hom voorbrand gemaak. Toulouse-Lautrec se portret van Wilde is in dieselfde jaar as Wilde se verhoor gemaak.

Toulouse-Lautrec is gespot oor sy kort figuur en fisieke voorkoms, en dit het daartoe gelei dat hy begin drink het. Hy het aanvanklik net bier en wyn gedrink, maar eindelik het hy na die sterk drank absint oorgeslaan. Die skemerkelkie "Aardbewing" ("Tremblement de Terre") word aan Toulouse-Lautrec toegedig: dit is ’n sterk mengsel van die helfte absint en die helfte konjak (in ’n wynglas, soms voorgesit met ysblokkies en soms geskud met ys). Om seker te maak hy het altyd alkohol by hom, het Toulouse-Lautrec sy wandelstok (wat hy nodig gehad het om te loop) uitgehol en met drank gevul.

Hy het ook daarvan gehou om prostitute te besoek. Hy was gefassineer deur hul leefstyl en die leefstyl van die stedelike laer klasse; hy het hulle later in sy skilderye uitgebeeld. Sy mede-skilder Édouard Vuillard het later gesê "die ware rede vir Toulouse-Lautrec se gedrag was moreel van aard – hy was te trots om sy lot te aanvaar as ’n fisieke frats, ’n aristokraat wat afgesny is van sy soort weens sy groteske voorkoms. Daar was vir hom ’n ooreenkoms tussen sy eie toestand en die prostitute se gebrek aan moraal."

Teen Februarie 1899 het die alkohol sy tol begin eis, en Toulouse-Lautrec het inmekaargesak weens uitputting en die gevolge van alkoholisme. Sy familie het hom vir drie maande in die Folie Saint-James, ’n sanatorium in Neuilly, laat opneem. Terwyl hy daar was, het hy 39 "Sirkusskilderye" voltooi. Ná sy vrylating het hy vir ’n ruk na Parys teruggekeer en toe deur Frankryk gereis. Sy fisieke en geestelike gesondheid het vinnig begin agteruitgegaan weens alkoholisme en sifilis, wat hy glo gekry het by Rosa La Rouge, die prostituut wat die onderwerp van verskeie van sy skilderye was.

Op 9 September 1901 is hy op die ouderdom van 36 op die familielandgoed, Château Malromé in Saint-André-du-Bois, dood aan komplikasies van alkoholisme en sifilis. Hy is begrawe in Cimetière de Verdelais, Gironde, ’n paar kilometer van die landgoed.

Ná sy dood het sy ma en sy kunshandelaar, Maurice Joyant, sy kuns bevorder. Sy ma het geld geskenk vir ’n museum in Albi, sy geboorteplek, om sy werk uit te stal. Die Toulouse-Lautrec-museum besit die grootste versameling van die kunstenaar se werk in die wêreld.

In sy loopbaan van minder as 20 jaar het Toulouse-Lautrec 737 olieskilderye, 275 waterverfskilderye, 363 afdrukke en plakkate, 5 084 tekeninge, verskeie keramiek- en kleurglaswerke en ’n onbekende getal verlore werke gemaak. Sy invloed deur die Impressioniste, veral Manet en Degas, is duidelik. Sy styl is ook beïnvloed deur die klassieke Japannese houtdrukke wat in kunskringe in Parys gewild geraak het. 

Hy het daarin uitgeblink om mense in hul werkomgewing uit te beeld, met die kleur en beweging van die opgesmukte naglewe, maar sonder die glans. Hy was meesterlik in die uitbeelding van ’n skare waarin die figure hoogs geïndividualiseer is. In die tyd waarin hy geskilder het, kon die individuele figure in sy groter skilderye bloot aan hul silhoeët uitgeken word, en die name van baie van hierdie karakters is opgeteken. Sy behandeling van sy onderwerpe, of dit portrette, naglewetonele of intieme studies was, word beskryf as beide simpatiek en onpartydig.

Toulouse-Lautrec se talentvolle uitbeelding van mense was vanweë sy spesifieke styl, wat uiters liniêr is en groot klem op kontoere lê. Hy het die verf dikwels in lang, dun hale aangewend wat ’n groot deel van sy doek laat deurskyn het. Baie van sy werke kan beskryf word as tekeninge in kleurverf.



</doc>
<doc id="100039" url="https://af.wikipedia.org/wiki?curid=100039" title="Louis Armstrong">
Louis Armstrong

Louis Armstrong Daniel (New Orleans, 4 Augustus 1901 – New York, 6 Julie 1971) was 'n Amerikaanse jazz-trompetspeler, sanger en verhoogkunstenaar. Armstrong se byname was "Satchmo" en "Pops". Hy het die trompet en kornet gespeel en ook gesing. Sy lae, growwe stem is maklik herkenbaar, en hy word as een van die belangrikste jazzmusikante tot nog toe beskou. Hy was in verskeie lande gewild en het baie pryse oor se loopbaan ontvang. Van sy treffers is "What a Wonderful World", "Hello Dolly" en "It Takes Two to Tango".

Armstrong het beweer dat hy nie weet wanneer hy gebore is nie, maar sy verjaarsdag op 4 Julie (die Amerikaanse Onafhanklikheidsdag) vier. Hy het sy geboortejaar meestal as 1900 opgegee, maar amptelike dokumente wys dat hy in 1901 gebore is. Sy werklike geboortedag (4 Augustus) is later deur die musiekhistorikus Tad Jones in die Katolieke Kerk se doopregister opgespoor.

Hy is op 6 Julie 1971 in Corona, Queens in New York Stad aan 'n hartaanval oorlede.


</doc>
<doc id="100042" url="https://af.wikipedia.org/wiki?curid=100042" title="Arthur Rimbaud">
Arthur Rimbaud

Jean Nicolas Arthur Rimbaud ([aʁtyʁ ʁɛ̃bo]; * 20 Oktober 1854 in Charleville, † 10 November 1891 in Marseille) was 'n Franse digter, avonturier en sakeman wat tans as een van die belangrikste persoonlikhede in die Franse digkuns beskou word en met sy werke invloed op die moderne literatuur en kunste uitgeoefen asook 'n verskeidenheid musikante geïnspireer het. 

Rimbaud, na wie dikwels as een van die voorlopers van surrealisme verwys word, het op 'n jong ouderdom begin om gedigte te skryf. Sy eerste werke het tydens sy laerskooljare ontstaan, maar nog voor sy 21ste verjaardag het hy sy pen neergelê. So het sy werke binne 'n kort tydperk van minder as vyf jaar ontstaan.

Sy laat tienerjare word as Rimbaud se kreatiefste periode beskou. Sy genius, die bloeitydperk van sy digkuns, die ontploffing en skielike einde van sy digtersloopbaan word in biografieë as verrassend beskryf. Rimbaud het as vrygees en rustelose siel bekendgestaan. Hy het uitgestrekte reise op drie vastelande onderneem voordat hy kort ná sy 37ste verjaardag aan kanker oorlede is.


</doc>
<doc id="100043" url="https://af.wikipedia.org/wiki?curid=100043" title="Chevrolet">
Chevrolet

Chevrolet, in die omgangstaal bekend as "Chevy", of net "Chev", is 'n groot Amerikaanse motorvervaardiger wat handeldryf oor die hele wêreld. Chevrolet is 'n afdeling van die Amerikaanse vervaardiger General Motors (GM).

Louis Chevrolet en uitgeweke General Motorsstigter William C. Durant het die maatskappy op 3 November 1911 gestig. Durant het die Chevrolet Motor Car Company gebruik om 'n beherende belang in General Motors te bekom met 'n omgekeerde samesmelting op 2 Mei 1918, en homself weer opgewerk tot GM president. Ná die tweede verdrywing van Durant in 1919, het ene Alfred Sloan met sy slagspreuk "'n motor vir elke beursie en doel" die Chevroletmerk tot die volumeleier in die General Motorsfamilie verbeter. Chevrolet het hoofstroomvoertuie gebou en verkoop om te kompeteer met Henry Ford se Ford Model T in 1919 en die Model T as die besverkoper motor in die Verenigde State verbygesteek in 1929.


</doc>
<doc id="100045" url="https://af.wikipedia.org/wiki?curid=100045" title="Opel">
Opel

Opel (amptelik ""Adam Opel AG"") is 'n Duitse motorvervaardiger met sy hoofkwartier in Rüsselsheim, Hesse, Duitsland, en 'n filiaal van Groupe PSA. Die maatskappy ontwerp, ontwikkel, vervaardig en versprei Opel-handelsmerk passasiersvoertuie, ligte kommersiële voertuie en motoronderdele vir verspreiding na Afrika, Asië, Europa en Suid-Amerika. Opelvoertuie word ook verkoop onder die handelsnaam Buick in die Verenigde State van Amerika, Kanada, Meksiko en China, die handelsnaam Holden in Australië en Nieu-Seeland en die handelsnaam Vauxhall in die Verenigde Koninkryk.

Opel se wortels dateer terug na 'n firma wat naaimasjiene vervaardig het, wat deur Adam Opel in 1862 gestig is. Die maatskappy het fietse begin vervaardiging in 1886 en sy eerste motor volg in 1899.

Opel word 'n beperkte aandelemaatskappy (Duits: "Aktiengesellschaft") in 1929; die Amerikaanse General Motors het 'n meerderheidsbelang in Opel bekom in dieselfde jaar. General Motors verkry volle beheer in 1931 en tot vandag toe is Adam Opel AG steeds 'n volfiliaal van die General Motors Company. Adam Opel AG is die moedermaatskappy van General Motors UK Limited, beter bekend as Vauxhall, en verskeie ander filiale van General Motors. Na 88 jaar van eienaarskap verkoop General Motors Opel aan die Franse motorvervaardiger Groupe PSA in 2017.

Opel en Vauxhall se reekse is gedurende die 1970–80's gerasionaliseer in een omvattende reeks in Europa.

Sedert die Vauxhall Viva van 1963, het General Motors 'n 15-jaar-ontwikkelingprogram onderneem om Vauxhall-kenteken motors te produseer wat gebaseer is op Opelontwerpe. GM het egter voortgegaan om Vauxhall- en Opel-kentekenmotors langs mekaar te verkoop, met Vauxhall wat een van die gewildste handelsmerke van motors in Brittanje gebly het, en 'n beter verkoper as die Opelhandelsmerk was. Heelaas het General Motors teen die vroeë 1980s die besluit geneem om die Opelhandelsmerk in die Britse mark uit te faseer, met die laaste Opel Manta wat in 1988 onttrek is.

Opel voer 'n verskeidenheid modelle uit na Algerië, Egipte, Mauritius, Marokko en Suid-Afrika.

Opel word versprei deur General Motors Suid-Afrika. Die huidige (2016) Opelreeks in Suid-Afrika bestaan uit die Opel Adam, Opel Astra, Opel Corsa, Opel Meriva, Opel Mokka en Opel Vivaro. Geen dieselweergawes word bemark nie.

Van 1986 tot 2003 was Opelmodelle vervaardig deur Delta Motorkorporasie, 'n maatskappy gevorm deur 'n bestuursuitkoop volgende op GM se disinvestering uit Suid-Afrika onder apartheid. Delta het die Opel Kadett en die sedanweergawe, die Opel Monza, gebou. Dit is vervang deur die Opel Astra, hoewel die Kadett-naam behou is vir die luikrug wat beskou is as 'n aparte model. 'n Weergawe van die Rekord Series E het in produksie gebly na die model vervang is deur die Omega in Europa. 'n Commodoremodel, uniek aan Suid-Afrika, was 'n kombinasie van die bakwerk van 'n Rekord met die voorkant van die hersiene Senator. Die Opel Corsa is vrygestel in 1996, met boustelle van die Brasiliaans-ontwerpte sedan en bakkie wat plaaslik gemonteer is.

Hoewel GM se passasiersvoertuie in Suid-Afrika teen die laat 1970s meestal uit Opelmodelle bestaan het, is hulle onder die Chevrolet handelsnaam verkoop, met net die Kadett wat as 'n Opel bemark is toe dit in 1980 vrygestel is. In 1982 is die Chevroletmerk laat vaar, met die Opel Ascona, Opel Rekord, Chevrolet Commodore en Opel Senator wat Opels geword het in Suid-Afrika.

Opel het in die vroeë 1980s aan die Wêreldtydrenkampioenskap deelgeneem met die Opel Ascona 400 en die Opel Manta 400, ontwikkel in samewerking met Irmscher en Cosworth. Walter Röhrl het die Wêreldtydrenbestuurderstitel gewen in 1982, en die 1983 Safaritydren is deur Ari Vatanen vir Opel gewen.

In die laat 1990s het Opel aan die Internasionale Toermotorkampioenskap deelgeneem, en die reeks in 1996 met die Calibra verower. Opel het ook aan die Duitse DTM-renreeks deelgeneem met die Astra tussen 2000 en 2005. Ten spyte van verskeie renoorwinnings kon hulle egter nooit die DTM-kampioenskap wen nie.

Opel het in 2013 teruggekeer tot motorsport met die Adam. In 2014 het Opel 'n padwettige sportweergawe van die Adam R2 tydrenmotor – die Opel Adam S – vrygestel. Krag kom uit 'n 1.4 turbo-enjin wat 150 pk lewer, en die motortjie haal 0–100 km/h in net 8,5 sekondes.


</doc>
<doc id="100046" url="https://af.wikipedia.org/wiki?curid=100046" title="Bob Hewitt">
Bob Hewitt

Robert Anthony John "Bob" Hewitt (gebore 12 Januarie 1940 in Dubbo (NSW), Australië) is 'n voormalige professionele tennisspeler van Australië. Hy het in 1967 Suid-Afrikaanse burgerskap verkry nadat hy met 'n Suid-Afrikaner getroud is.

Hewitt se grootste prestasie is die titels wat hy tydens die Grand Slam-toernooie inpalm het, beide in die mans- en gemengde-dubbelspel (Amerikaanse Ope, Wimbledon, Australiese Ope en Franse Ope). Hy het ook 'n groot aandeel in die Davisbekertitel wat Suid-Afrika in 1974 gewen het gehad (die enigste tot dusver). Die oorwinning was omstrede, omdat Indië die eindstryd geboikot het.

Oor sy loopbaan het hy 7 titels in enkelspel en 65 in die dubbelspel gewen. In 1967 is hy as die 6de beste speler deur Lance Tingay van The Daily Telegraph geag. Hy is in 1992 in die "International Tennis Hall of Fame" vereer, maar hy word in November 2012 daaruit geskors na bewerings en ondersoeke rakende seksuele wangedrag teenoor die studente wat hy afgerig het.

Hewitt is op 18 Mei 2015 (op 75-jarige ouderdom) in Pretoria tot tronkstraf gevonnis nadat hy aan verkragting en onsedelike aanranding in sy jonger lewe skuldig bevind is.



</doc>
<doc id="100047" url="https://af.wikipedia.org/wiki?curid=100047" title="Opel Corsa">
Opel Corsa

Die Opel Corsa is 'n superminimotor wat deur Opel, die Duitse filiaal van General Motors, ontwikkel is, en vervaardig en verkoop word. Dit word ook onder 'n verskeidenheid ander handelsmerke verkoop (veral Vauxhall, Chevrolet en Holden), en verskeie afgeleides in verskillende markte. Die huidige vyfde geslag word in Spanje en Duitsland gebou, maar ten spyte van sy internasionale teenwoordigheid, is dit nooit in die Verenigde State of Kanada verkoop nie.


</doc>
<doc id="100051" url="https://af.wikipedia.org/wiki?curid=100051" title="Opel Kadett">
Opel Kadett

Die Opel Kadett is 'n klein gesinsmotor wat deur die Duitse motorvervaardiger Opel vervaardig is tussen 1937 en 1940, en weer van 1962 tot 1991 (die Cabrio het voortbestaan tot 1993), toe dit vervang is deur die Opel Astra.

Die eerste Opelmotor wat die naam Kadett gedra het, is in Desember 1936 aan die publiek bekendgestel deur Opel se tegniese direkteur, Heinrich Nordhoff, wie later bekendheid verwerf het vir sy leierskap in die heropbou van die Volkswagenmaatskappy.

Die nuwe Kadett het die innoverende Opel Olympia opgevolg in die gebruik van 'n onderstellose skulprompkonstruksie. Soos die "Vauxhall 10", wat in 1937 deur Opel se Engelse sustermaatskappy bekendgestel is, het dit daarop gedui dat die Opel Kadett ontwerp is vir hoëvolume-, laekosteproduksie.

Die Opel Kadett D is ook in Suid-Afrika gebou deur General Motors Suid-Afrika (Edms) Bpk. Die Suid-Afrikaanse reeks het bestaan uit: 'n vierdeur "fastback"-sedan, vyfdeurluikrug, en 'n vyfdeurstasiewa genoem die "Voyage". Die enjins wat gebruik was, is Opel se 1,2 liter oorhoofseklep inlynviersilinder (L-modelle), of die bonokas 1,3 liter (GL, GLS en Voyage). Kraglewering was 44 en 55 kW onderskeidelik, en later is 'n 1,6 liter-enjin bygevoeg.


</doc>
<doc id="100052" url="https://af.wikipedia.org/wiki?curid=100052" title="Opel Olympia">
Opel Olympia

Die Opel Olympia was die eerste motor van die Duitse motorvervaardiger Opel wat op groot skaal geproduseer is. Die Olympia is in 1935 vrygestel vir die prys van 2500 reichsmark en is vernoem na die Olimpiese Spele wat 'n jaar later in Berlyn gehou is. Die motor was ten spyte van die nasleep van die krisis van die jare dertig 'n groot sukses.

Ook op tegniese gebied was die Olympia 'n spesiale motor. Die Opel Olympia was een van die eerste produksiemotors met 'n geheel selfondersteunende bakwerk, wat massa en veiligheid bevoordeel het. Die Olympia was ook een van die eerste motors met frommelsones.

Twee modelle is in die eerste reeks vrygestel, die Cabrio-Limousine en die Limousine, beide met 'n 1,3 liter inlynviersilindermotor van 18 kW. Die topsnelheid was 95 km/h. Die eerste reeks se produksie het tot 1940 geduur; daarna het Opel geheel en al oorgeskakel na oorlogsproduksie. In die vooroorlogse tydperk is 168 875 Olympia's geproduseer.


</doc>
<doc id="100053" url="https://af.wikipedia.org/wiki?curid=100053" title="Holden Kingswood">
Holden Kingswood

Die Holden Kingswood is 'n luukse weergawe van 'n motorreeks wat geproduseer is deur GM Holden Ltd, die Australiese filiaal van General Motors, tussen 1968 en 1984.


</doc>
<doc id="100054" url="https://af.wikipedia.org/wiki?curid=100054" title="Chevrolet Commodore">
Chevrolet Commodore

Die Chevrolet/Opel Commodore is 'n limousine wat deur Opel vervaardig is vanaf 1967 tot 1982. Dit is die sessilinderweergawe van die Opel Rekord met stileringsverskille. Die Commodore-naamplaat is vanaf 1967 tot 1982 deur Opel gebruik, maar die naam het voortgeleef met die Australiese Holden Commodore. Die laaste geslag is in die Verenigde Koninkryk verkoop as die Vauxhall Viceroy, hoewel Opelmodelle ook verkoop is.

Die Commodore B was gebaseer op die Rekord D, en in 1972 vrygestel. Soos die vorige geslag, was vier modelle aangebied: 2500 S, 2500 GS, 2800 GS en 2800 GS/E, as 'n vierdeursedan en tweedeur hardekapkoepee. Krag het gewissel van 85-118 kW. Die Rekord en Commodore is ook in België en Switserland gemonteer as CKD boustelle in die 1970s. Hierdie motors het die naam Ranger gedra en verskil van die oorspronklike model deur verskillende sierroosters en afwerking, en is ook uitgevoer na verskeie lande. Commodore B produksie het geëindig in 1977.

Opel Commodores is ook tussen 1973 en 1976 in Iran gebou onder die naam "Chevrolet Iran" of "Chevrolet Royale" 2800 en 2500 met beide 2.5 L en 2.8 L enjins deur Iran General Motors Company.

Dit is ook in Suid-Afrika gebou as die Chevrolet 3800 en 4100, en was 'n topverkoper in die mark. Hierdie modelle het almal inlynsessilinderenjins van Chevroletoorsprong gehad.

Die nuwe model is gekenmerk deur 'n soortgelyke voorkant as die groter Senator. Dit is in die VK verkoop onder die naam Vauxhall Viceroy, met die Viceroy 'n effens luukser weergawe van die Carlton. Dit was die Opel Commodore en Vauxhall Viceroy wat die basis gevorm het vir die eerste Holden Commodore in Australië, en in Suid-Afrika as die Chevrolet Commodore verkoop is tot 1982, toe dit hernoem is na Opel. Die Suid-Afrikaanse Commodore is in Julie 1978 vrygestel, op dieselfde tyd as die Rekord E daar. Hierdie motors het oorspronklik Chevroletenjins gehad, en wel stoostang-inlynsesse van 3.8 of 4.1 liter.

'n Stasiewaweergawe ("Voyage" genoem in Duitsland) was deel van die Opelreeks van 1979-1982. Dit het 'n staatmaker in die Holdenreeks in Australië geword, en was ook beskikbaar in die Chevroletreeks in Suid-Afrika.


</doc>
<doc id="100055" url="https://af.wikipedia.org/wiki?curid=100055" title="P53">
P53

p53 is 'n proteïen wat die groei van gewasse onderdruk. Die proteïen word deur die "TP53"-gene (in mense) geïnkripteer. Dit is in 1979 ontdek.


</doc>
<doc id="100056" url="https://af.wikipedia.org/wiki?curid=100056" title="Joebarivier">
Joebarivier

Die Joebarivier (Somalies: "Wabiga Jubba" [d͡ʒubːɑ], Italiaans: "Giuba") is 'n groot suid-vloeiende rivier in Oos-Afrika. Die rivier is met 'n lengte van 1 658 km een van die langste riviere aan die Horing van Afrika.
Die Joebarivier ontstaan deur die saamvloei van die uit die Ethiopiese Hoogland komende Ganale Doria en Dawariviere naby Dolow, Somalië, aan die grens tot Ethiopië. Die rivier vloei aansluitend deur die Suidwes-Somaliese streek Jubaland, die waterrykste gebied van dié land. Naby Kismaayo, Somalië, mond die Sjebellerivier, die rivier se grootste sytak, in die Joebarivier uit, net voordat dit in die Indiese Oseaan uitmond. Die Sjebellerivier is soms ook langer as die Joebarivier, veral tydens reënryke jare.



</doc>
<doc id="100059" url="https://af.wikipedia.org/wiki?curid=100059" title="Sjebellerivier">
Sjebellerivier

Die Sjebellerivier (Amharies: ሸበሌ ወንዝ "Šäbälle wänz", Somalies: "Webi Shabeelle", Italiaans: "Uebi Scebeli") is 'n groot suid-vloeiende rivier in Oos-Afrika. Die rivier is met 'n lengte van minstens 1 820 km een van die langste riviere aan die Horing van Afrika en die grootste sytak van die Joebarivier. Sjebelle beteken in Somalies Luiperd.
Die Sjebellerivier ontspring in die Ethiopiese Hoogland en sy bron word deur die Sidama asook van die Arsi-Oromo as heilig vereer. Die rivier vloei aansluitend in oostelike en later in suidoostelike rigting deur die Ethiopiese Somali-streek Ogaden. Na omtrent die helfte van sy verloop bereik die Sjebellerivier die grens tot Somalië. Na 'n langwerpige regs-boog vloei die rivier net noord aan die hoofstad Mogadisjoe verby, maar bereik nie die stad nie. Aansluitend vloei die Sjebellerivier parallel tot die kus van die Indiese Oseaan in suidwestelike rigting, waar die rivier die meeste tyd van die jaar in die moeras insypel. Naby Kismaayo, Somalië, mond die Sjebellerivier in die Joebarivier uit, net voordat dit in die Indiese Oseaan uitmond. Die Sjebellerivier is soms ook langer as die Joebarivier, veral tydens reënryke jare.



</doc>
<doc id="100060" url="https://af.wikipedia.org/wiki?curid=100060" title="Chevrolet Malibu">
Chevrolet Malibu

Die Chevrolet Malibu is 'n mediumgroot motor wat deur General Motors (GM) vervaardig en bemark is in 1964-1983 en weer sedert 1997. Die Malibu het begin as 'n afwerkingsvlak van die Chevrolet Chevelle, wat na sy eie modellyn opgegradeer is in 1978. Oorspronklik was dit 'n agterwielaangedrewe intermediêre voertuig, maar GM herleef die Malibu naamplaat as 'n voorwielaangedrewe motor in 1997.

Die Malibu is genoem na die stad Malibu in Kalifornië en hoofsaaklik bemark in Noord-Amerika, met die agtste generasie wat wêreldwyd bemark is.


</doc>
<doc id="100062" url="https://af.wikipedia.org/wiki?curid=100062" title="Tarimrivier">
Tarimrivier

Die Tarimrivier (Chinees: 塔里木河, "Tǎlǐmù Hé"; Oeigoers: تارىم دەرياسى, "Tarim Däryasi") is 'n groot oos-vloeiende rivier in die weste van die Volksrepubliek China. Die rivier, met 'n lengte van 2 030 km, is die grootste rivier in die Chinese outonome gebied Xinjiang en die langste rivier in Sentraal-Asië. Die naam van die Sentraal-Asiatiese Tarimbekken tussen die Tiensjan- en die Kunlun-gebergtes is van die Tarimrivier afgelei.
Die Tarimrivier ontstaan deur die saamvloei van die riviere Aksu, Yarkant en Kaxgar, naby Aksu, Xinjiang. Aansluitend vloei die rivier in 'n oostelike rigting in die Tarimbekken deur die noordelike deel van die Taklamakanwoestyn. Die Tarimrivier eindig in die oostelike deel van die Tarimbekken. Hier verloor die rivier water deur verdamping, infiltrasie en ontslag in besproeiingskanale.


</doc>
<doc id="100063" url="https://af.wikipedia.org/wiki?curid=100063" title="Skyfremme">
Skyfremme

'n Skyfrem (mv. skyfremme) is 'n rem waarby 'n skyf wat vasgemonteer is aan die bewegende deel meedraai, en deur remskoene (met behulp van wrywing) teëgehou kan word. Die bekendste voorbeeld is die skyfremme van 'n motorvoertuig wat aan elke wiel gekoppel is, en waarmee die voertuig se spoed verminder, of tot stilstand gebring kan word.

Skyfremme word egter oral in die meganiese tegniek gebruik. Afhangende van die kinetiese energie wat die voertuig besit, kan één of meer skywe ingespan word in een rem, bv. soos gebruik by treinwaens.

Die werksbeginsel van 'n skyfrem is dat deur die aandruk van remskoene teen 'n rem, wrywing ontstaan. Die skyf - en wat daaraan verbonde is - word hierdeur vertraag. Die bewegingsenergie van die voertuig waaraan die rem gemonteer is, word in hitte omgesit. 'n Rem van 'n motor of motorfiets kan by 'n kragtige remaanwending rooigloeiend word.

Om die remeffektiwiteit so groot moontlik te maak, word remskoene van 'n materiaal gemaak wat 'n hoë wrywingskoëffisiënt op die rem het. Skyfremme word op baie voertuie gepas, van ligte fietse tot swaar treine.

'n Voordeel van skyfremme is dat die stopkrag eweredig met die drukkrag van die blokke is, en die aanwending dus baie maklik is. 'n Nadeel is dat die drukkrag redelik groot moet wees om enige betekenisvolle vertraging te veroorsaak, sodat in moderne motors met skyfremme meestal 'n remversterker benodig word. Dit is in teenstelling met trommelremme, wat 'n selfversterkende effek besit, waardeur die benodigde aanwendingskrag minder mag wees.

"'n Enkelvoudige suier bedien hier die rem."


</doc>
<doc id="100064" url="https://af.wikipedia.org/wiki?curid=100064" title="Konsertina">
Konsertina

'n Konsertina is 'n draagbare musiekinstrument wat in die hande gehou word. Dit het knoppies vir klawers en 'n blaasbalk wat die lug oor metaaltongetjies blaas. Die instrument vorm deel van die instrumente wat gebruik word om Boeremusiek te maak.




</doc>
<doc id="100065" url="https://af.wikipedia.org/wiki?curid=100065" title="Mondfluitjie">
Mondfluitjie

'n Mondfluitjie is 'n musiekinstrument wat bespeel word deur met die mond daarin te blaas en suig. Dit staan ook as 'n "mondharmonika" of 'n "bekfluitjie" bekend. Mondfluitjies word oor die algemeen in drie klasse geklasifiseer: diatonies, tremolo en kromaties, ten spyte van die feit dat daar nog ‘n horde ander tipes ook is. Hierdie drie is die mees bekende, word die meeste gespeel en die meeste verkoop. 

Behalwe as jy 'n uitstekende musikant is, sal jou keuse normaalweg op 'n diatoniese 10-gaatjie blues mondfluitjie uitloop, vir die eenvoudige rede dat hierdie mondfluitjie vir enige styl gebruik kan word, insluitend country, blues, rock, gospel, folk en selfs klassieke musiek. Meeste professionele spelers is diatoniese spelers.




</doc>
<doc id="100066" url="https://af.wikipedia.org/wiki?curid=100066" title="Trekklavier">
Trekklavier

'n Trekklavier is 'n musiekinstrument, 'n groot konsertina met klawers soos 'n klavier. Dit staan ook bekend as 'n "akkordeon".

Die bekendste trekklavierspeler wat Suid-Afrka opgelewer het, was Nico Carstens (*1926–†2016). Hy het meer as 1200 liedjies geskryf en op die trekklavier gespeel.



</doc>
<doc id="100067" url="https://af.wikipedia.org/wiki?curid=100067" title="Westergeest, Noardeast-Fryslân">
Westergeest, Noardeast-Fryslân

Westergeest (Wes-Fries: "Westergeast") is 'n dorp in die Nederlandse provinsie Friesland. Die dorp lê suidoos van Dokkum en suid van Ee op die grens tussen die Kleistreek en die Friese Woude. Dit ressorteer onder die munisipaliteit Noardeast-Fryslân.


</doc>
<doc id="100068" url="https://af.wikipedia.org/wiki?curid=100068" title="Opel Adam">
Opel Adam

Die Opel Adam is 'n stadsmotortjie ontwerp en vervaardig deur die Duitse motorvervaardiger Opel, en is vernoem na die maatskappy se stigter, Adam Opel. Dit word ook onder die Vauxhall-merk in Groot-Brittanje verkoop. Die motor is in Frankryk vrygestel by die 2012 Parys Motorskou, met sy eerste verkope teen vroeg-2013.


</doc>
<doc id="100070" url="https://af.wikipedia.org/wiki?curid=100070" title="Leopold III van België">
Leopold III van België

Leopold III van België (3 November 1901 – 25 September 1983) was koning van België en die seun van Albert I van België. Hy is in Brussel gebore en het sy vader in 1934 as koning opgevolg. Hy was met prinses Astrid van Swede getroud en hulle het drie kinders gehad. Sy sterf in 'n motorongeluk in Switserland in 1935.

Die groei van die Fascistiese Party in België en die Duitse herbesetting van die Rynland in 1936 veroorsaak dat hy 'n politieke beleid van neutraliteit volg. Hy verbreek sy verdedigingsooreenkoms met Frankryk in 1936 en versterk Belgiese verdedigingslyne op sy grense. Die stappe blyk in elk geval vrugteloos te wees, want agt maande na die uitbraak van die Tweede Wêreldoorlog val die Duitse Magte sy land in en op 28 Mei 1940 beveel hy sy weermag om oor te gee. Hy word gevange gehou deur die Duitsers van 1940 tot 1944.

Terwyl Leopold gevangene gehou is het die Belgiese regering sy broer, prins Charles, as regent aangestel. Gedurende Maart 1950 word 'n referendum gehou oor die koning se heraanstelling as koning, waar 57.68% van die inwoners daarvoor te vinde is. Hy aanvaar dit as goedkeuring om weer te regeer, maar na aanvaarding van die verantwoordelikheid kom Leopold agter dat die Belgiese burgers grootliks verdeeld is oor sy aanstelling en hy besluit om te abdikeer. Hy word opgevolg deur sy seun Boudewyn op 16 Julie 1951. Gedurende 1957 help hy die Belgiese regering in 'n ondersoek om wetenskaplike vordering te gebruik om die Belgiese ekonomie en sosiale lewenstyl te verbeter.



</doc>
<doc id="100072" url="https://af.wikipedia.org/wiki?curid=100072" title="Inlyndriesilinder">
Inlyndriesilinder

Die inlyndriesilinderenjin of reguit-drie-enjin is 'n tipe binnebrandenjin met al drie silinders in 'n reguit lyn gemonteer, of in 'n gelyke vlak bo/langs die krukas. Die enkelbanksilinders kan gerig word in óf 'n vertikale of 'n skuinsvlak met al die suiers wat 'n gemeenskaplike krukas aandryf.

Die tipe enjin dryf deesdae klein stadsmotors aan met 'n 800 cc of 1000 cc inhoudsmaat, waar ruimte beperk is in die enjinruim.

In 'n spesifikasie, grafiek of wanneer 'n afkorting gebruik word, word 'n inlyndriesilinderenjin gelys óf as I3 of L3.



</doc>
<doc id="100075" url="https://af.wikipedia.org/wiki?curid=100075" title="Opel Ascona">
Opel Ascona

Die Opel Ascona is 'n groot gesinsmotor (D-segment in Europa) wat ontwerp en vervaardig is deur die Duitse motorvervaardiger Opel van 1970 tot 1988. Dit is vervaardig in drie afsonderlike geslagte, aanvanklik met agterwielaandrywing en uiteindelik as 'n voorwieldryf J-motorafgeleide. In motorsport het die Ascona 400 tydrenmotor, bestuur deur Walter Röhrl, die Wêreldtydrenkampioenskapstitel vir bestuurders gewen gedurende die 1982-seisoen.

Die Ascona ontleen sy naam van 'n waterkant-oord in Ticino, Switserland, en het reeds in die 1950s as 'n spesiale uitgawe van die Opel Rekord P1 verkoop as 'n Opel Ascona in Switserland. Die Opel Ascona A is in 1970 in Europa vrygestel, die eerste hoofstroom-Opelmodel om dié naam te dra.

Die Ascona se produksie is in Augustus 1988 gestaak, en is vervang deur die Opel Vectra A.


</doc>
<doc id="100076" url="https://af.wikipedia.org/wiki?curid=100076" title="Inteling">
Inteling

Inteling is die voortplanting van individue wat geneties naby verwant is. Die term word algemeen gebruik met betrekking tot mense, maar verwys in die algemeen na genetiese afwykings en ander gevolge in enige soort organisme.

Dit kan lei tot ’n groter kans dat afstammelinge deur ’n resessiewe karaktertrek geraak word. Dit lei gewoonlik tot ’n afname in ’n gemeenskap om te oorleef en voort te plant. 

Inteling is ’n tegniek wat in selektiewe teling gebruik word. Veetelers kan dit gebruik wanneer hulle byvoorbeeld ’n nuwe karaktertrek wil inteel, maar hulle moet op die uitkyk wees vir ongewenste karaktertrekke in afstammelinge – wat uitgeskakel kan word deur verdere selektiewe teling. Dit kom ook algemeen by plante voor in die vorm van selfbestuiwing.



</doc>
<doc id="100079" url="https://af.wikipedia.org/wiki?curid=100079" title="Moulin Rouge">
Moulin Rouge

Moulin Rouge (IFA: mulɛ̃ ʁuʒ; Frans vir "Rooi Meul") is ’n kabaret in Parys, Frankryk.

Die klub is in 1889 deur Charles Zidler en Joseph Oller gestig; hulle het ook die Paris Olympia besit. Dit is naby Montmartre geleë in die Paryse distrik Pigalle in die 18de arrondissement, en word uitgeken aan die rooi windmeul op sy dak.

Moulin Rouge is veral bekend as die geboorteplek van die moderne vorm van die dans cancan. Dit is aanvanklik bekend gestel as ’n verleidelike dans deur die courtesanes van die klub, maar het ontwikkel in ’n vermaakvorm van sy eie en het gelei tot die bekendstelling van kabarette oor die hele Europa. Die Moulin Rouge is vandag ’n besienswaardigheid wat musikale dansvermaak bied aan toeriste van oor die wêreld. Die klub se dekor beeld steeds in ’n groot mate die romanse van die Frankryk van die "fin de siècle" uit.

Die Belle Époque was ’n tydperk van vrede en optimisme wat gekenmerk is deur industriële hoogtepunte. Die Eiffeltoring is ook in 1889 gebou, en dit was ’n toonbeeld van dié tyd se vooruitgang. Japonisme, ’n kunsbeweging wat deur die Ooste geïnspireer is en met Henri de Toulouse-Lautrec as een van sy bekendste dissipels, het ook in dié tyd gedy.

Montmartre, in die hart van ’n groter wordende en onpersoonlike Parys, het ’n dorpsatmosfeer behou, met plesier en skoonheid as belangrikste kenmerke. Moulin Rouge het op 6 Oktober 1889 in die Jardin de Paris, aan die voet van die Montmartre-heuwel, geopen. Zidler en Oller was uitstekende sakemanne wat die smake van die publiek verstaan het. Die doel van die klub was dat die rykes dekadent kon kom wees in die sjiek distrik Montmartre.

Die uitspattige terrein – die tuin was versier met ’n reusagtige olifant – het meegebring dat mense uit alle vlakke van die samelewing hier gemeng het. Werkers, inwoners van die Place Blanche, kunstenaars, die middelklas, sakemanne, elegante vroue en buitelanders het hier skouers geskuur.




</doc>
<doc id="100082" url="https://af.wikipedia.org/wiki?curid=100082" title="Kubieke sentimeter">
Kubieke sentimeter

'n Kubieke sentimeter ("cubic centimetre" in Engels) (SI-eenheid simbool: cm, nie-SI afkortings: cc en ccm) is 'n algemeengebruikte eenheid van volume wat tot die afgeleide SI-eenheid kubieke meter strek, en stem ooreen met die volume van 'n kubus wat 1 cm × 1 cm × 1 cm meet. Een kubieke sentimeter stem ooreen met 'n volume van 1/1 000 000 van 'n kubieke meter, of 1/1 000 van 'n liter, of een milliliter; dus is 1 cm ≡ 1 ml. Die massa van een kubieke sentimeter water by 3.98 °C (die temperatuur waarteen dit sy maksimum digtheid bereik) is gelyk aan een gram. Let daarop dat SI net die gebruik van simbole ondersteun en verag die gebruik van enige afkortings vir eenhede. Daarom word cm verkies bó cc of ccm.

In meeste wetenskapvelde is kubieke sentimeter vervang met milliliter. Die mediese veld en motorbedryf in die Verenigde State van Amerika gebruik steeds die term kubieke sentimeter. Baie van die motorbedryf buite die VSA het na liter oorgeskakel. Die Verenigde Koninkryk gebruik milliliter as voorkeur tot kubieke sentimeter in die mediese veld, maar nie by motors nie. Die meeste ander Engelssprekende lande volg die Britse voorbeeld.

Daar is tans 'n beweging binne die mediese veld om die gebruik van cc op voorskrifte en in mediese dokumente te staak, omrede dit verkeerd gelees kan word as 00. Dit kan 'n honderdvoudige oordosis van medikasie tot gevolg hê, wat gevaarlik of selfs dodelik kan wees. In Amerika is hierdie verwarring verantwoordelik vir 12,6% van alle foute wat verband hou met mediese afkortings.


</doc>
<doc id="100083" url="https://af.wikipedia.org/wiki?curid=100083" title="Lucía Etxebarría">
Lucía Etxebarría

Lucía Etxebarria (gebore: 7 Desember 1966 in Valencia) is 'n Spaanse skrywer.






</doc>
<doc id="100085" url="https://af.wikipedia.org/wiki?curid=100085" title="Amélie Nothomb">
Amélie Nothomb

Amélie Nothomb (Etterbeek, 1966) is 'n Belgiese skrywer wat Franse boeke skryf. Haar eerste roman, "Hygiène de l'assassin" (Higiëne van die sluipmoordenaar) is in 1992 gepubliseer. Sedertdien publiseer sy ongeveer een roman per jaar, insluitende: "Les Catilinaires" (1995), "Stupeur et tremblements" (1999) en "Métaphysique des tubes" (2000). Sy het verskeie pryse vir haar werk ontvang, waaronder die "Grand Prix du roman de l'Académie française" in 1999, die "Prix René-Fallet" en die "Prix Alain-Fournier" in 1993.




</doc>
<doc id="100087" url="https://af.wikipedia.org/wiki?curid=100087" title="Anne Rice">
Anne Rice

Anne Rice (née "Howard Allen Frances O'Brien", New Orleans, 4 Oktober 1941) is 'n Amerikaanse skrywer. Haar bekendste werke is "Interview with the Vampire" en "The Queen of the Damned". Sy het vier reekse geskryf, waaronder "The Vampire Chronicles" en "Christ the Lord".

As Anne Rice:

As Anne Rampling:

As A. N. Roquelaure:



</doc>
<doc id="100091" url="https://af.wikipedia.org/wiki?curid=100091" title="Karen Blixen">
Karen Blixen

Karen Blixen (pseudoniem Isak Dinensen; Rungsted, 17 April 1885 – aldaar, 7 September 1962) was 'n Deense skrywer. Blixen het Deense en Engelse boeke gepubliseer. Sy is veral bekend vir haar semi-outobiografiese werk, "Den afrikanske farm" ('n Lied van Afrika), wat oor haar besoek aan Kenia handel. Die boek is later verfilm en is algemeen onder die Engelse titel ""Out of Africa"" bekend.




</doc>
<doc id="100095" url="https://af.wikipedia.org/wiki?curid=100095" title="Chiquito de la Calzada">
Chiquito de la Calzada

Gregorio Sánchez Fernández (alias "Chiquito de la Calzada"; * 28 Mei 1932 in Málaga, Spanje; † 11 November 2017 in Málaga, Spanje) was 'n Spaanse akteur, komediant en sanger van flamenco-liedjies. Hy het in die 1990's op Spaanse televisie gewild geraak vir programme soos "Genio y figura".





</doc>
<doc id="100096" url="https://af.wikipedia.org/wiki?curid=100096" title="Pigalle">
Pigalle

Pigalle is 'n kwartier in die Franse hoofstad Parys wat rondom die plein Place Pigalle strek en aan weerskante van twee groot lane, Boulevard de Clichy en Boulevard Rochechouart, geleë is. Die gebied, wat oor die 9de en 18de stadsdistrikte ("arrondissements") strek, staan tradisioneel as een van die voorste vermaaklikheidsbuurte in Parys bekend. Dit is vernoem na die beedhouer Jean-Baptiste Pigalle (1714–1785).

Dit is nie net sy ligging aan die voet van die beroemde Montmartre-heuwel nie, maar sy reputasie as rooiligdistrik met neonreklame, talle sekswinkels, nagkroeë en die Museum van Erotisisme wat van Pigalle 'n gewilde toeristetrekpleister en een van die spilpunte van die Paryse naglewe gemaak het. 

'n Verskeidenheid kabaretteaters en ander vermaakplekke word in Pigalle aangetref, waaronder teaters van wêreldfaam soos Moulin Rouge, Divan du Monde, Élysée Montmartre, La Cigale, Boule Noire, Les Trois Baudets en Le Trianon. Die kwartier word daarnaas met die Paryse kunslewe verbind. Hier was die ateljee van die skilder Henri de Toulouse-Lautrec geleë, terwyl Pablo Picasso, Vincent van Gogh en Maurice Neumont dit as hul Paryse woonplek gekies het, net soos die skrywer en digter Andre Breton. In 1928 het die Frans-Amerikaanse danseres, sangeres en aktrise Josephine Baker haar eerste nagklub langsaan Breton se woonstel geopen. Werke van Salvador Dalí word in die nabygeleë "Espace Dalí" vertoon.


</doc>
<doc id="100098" url="https://af.wikipedia.org/wiki?curid=100098" title="Zhou Weihui">
Zhou Weihui

Zhou Weihui（Chinees: 周卫慧, pinyin "Zhōu Wèi Hùi"; Ningbo, 1973) is 'n Chinese skrywer. Sy het aan die Universiteit van Fudan studeer en woon in Sjanghai en New York Stad. Haar eerste roman, "Shanghai Baby" (上海宝贝) is in China verban, maar is desondanks 'n topverkoper op die swartmark. Haar roman, "Marrying Buddha" (我的禅) (2005) is gesensor, aangepas en onder 'n ander titel in China gepubliseer.



</doc>
<doc id="100099" url="https://af.wikipedia.org/wiki?curid=100099" title="Li Bai">
Li Bai

Li Bai (701 tot 762), ook bekend as Li Po, is 'n Chinese digter wat in sy leeftyd al vereer is en tot vandag nog geprys word as 'n genie en romantikus wat tradisionele poësievorme tot nuwe hoogtes geneem het. Hy, saam met sy vriend Du Fu, was die vernaamste spelers in die bloeitydperk van Chinese digkuns tydens die Tang-dinastie. Die Tang-dinastie word beskryf as "China se goue era" en die uitdrukking "Drie wonders" verwys na Li Bai se digkuns, Pei Min se skermkuns en Zhang Xu se kalligrafie.

Nagenoeg 'n duisend gedigte wat aan Li Bai toegeskryf word, het behoue gebly. Dit is saamgevoeg in vier bloemlesings uit die Tang-dinastie, terwyl vier en dertig van sy gedigte ingesluit is by die bloemlesing "Driehonderd Tang-gedigte", wat vir die eerste keer in die 18de eeu gepubliseer is. Vertalings van sy gedigte word ook in hierdie tyd in Europa gepubliseer. Die gedigte dien as modelle om die plesier van vriendskap, die diepte van die natuur, afsondering en wyn te vier. Onder die beroemdste gedigte tel "Om wakker te word uit dronkenskap", "Die moeilike pad na Shu" en "Op 'n stil nag", wat steeds in Chinese skooltekste voorkom. In die Weste word nog voortdurend meertalig vertaalde tekste van Li se gedigte gepubliseer, Afrikaans ingesluit. Sy lewe self het 'n legendariese gedaante aangeneem met stories van dronkenskap, ridderlikheid asook die bekende mite dat hy in 'n rivier verdrink het na 'n poging om die maan se waterweerkaatsing vanuit 'n boot te omhels.

Groot gedeeltes van Li se lewe word deur sy gedigte ontbloot: plekke waar besoek afgelê is, vriende wat weggesien is op reis na verafgeleë bestemmings en dalk nooit weer te sien gekry is nie, sy eie dromerige verbeeldingsvlugte verweef met sjamanistiese botone, aktuele gebeure waarvan hy te hore gekom het, beskrywings uit die natuur gesny en vervat in tydlose poësie en so meer. Spesifiek van belang egter is die veranderinge wat in sy leeftyd plaasgevind het. Sy vroeëre gedigte is geskryf binne die milieu van 'n "goue era" van vrede en voorspoed in die Tang-dinastie, onder die gesag van 'n keiser wat die kunste aktief ondersteun en aan deelgeneem het. Die omgewing verander nogtans skielik en drasties met generaal An Lushan se rebellie, waartydens die hele noordelike China deur oorlog en hongersnood verwoes is. Li se poësie neem hierna ook 'n nuwe toon en kwaliteit aan. Anders as in die geval van Li se jonger vriend, Du Fu, sou hy nie lank genoeg leef om die einde van die chaos te beleef nie. Groot gedeeltes van Li se digkuns is nietemin vir die nageslagte bewaar met blywende gewildheid in China en elders.

Li (李) is die agternaam of van. Li Bai, Li Po, Li Bo, Ri Haku, al die variante en nog meer, met of sonder woordafbreking, is histories aan hom toegeken en gebruik. Li Bai verwys algemeen na homself as "白"

Sy gegewe naam word met 'n Chinese karakter (白) geskryf, en word verrooms met variante soos "Po", "Bo", "Bai" en "Pai". In Hanyu Pinjin wat moderne Mandaryns reflekteer, is die vernaamste omgangsvariant vir dié karakter "Bái"; "Bó" is egter die korrekte letterkundige variant en 'n algemene uitspraak vir sy familienaam. Die "P" in Wade-Giles Po dui op ’n gebrek aan aspirasie in die konsonant, sodoende nader aan /b/ as aan /p/ en kan geskryf word as "p'", /p/ gevolg deur ’n apostroof. Die Kantonese weergawe is "baak" met 'n finale /k/. Die gerekonstrueerde weergawe van hoe hy en ander uit die Tang-dinastie dit sou uitspreek is "Bhæk". Sy stylnaam ("zi") is Taibai (Tai-pai; 太白), letterlik "Groot Witte" wat Venus beteken (in die Chinees van sy tyd en later deur die term "Goue ster" vervang is as planeetnaam). Deur dus die familienaam en die stylnaam te kombineer kom variante soos "Li Taibo", "Li Taibai" en "Li Tai-po" onder meer na vore.

Die twee "Boeke van Tang", "Die Ou boek van die Tang" en "Die Nuwe boek van die Tang" bly die primêre bronne van bibliografiese materiaal oor Li Bai. Ander bronne bevat interne leidrade uit gedigte van of deur Li Bai, en dan is daar ook sekere ander bronne, soos die voorwoord vir sy versamelde gedigte geskryf deur sy familielid en literêre eksekuteur, Li Yangbin.

Li Bai is volgens algemene beskouing in 701 n.C. gebore in wat nou as Sentraal-Asië beskou word, waar sy familie in sake gedy het op die grensgebied. Hierna, op ongeveer vyfjarige ouderdom, verhuis die familie onder leiding van sy vader, Li Ke (李客), na Jiangyou. Dit is naby moderne Chengdu in die Sichuan-provinsie. Daar heers 'n mate van geheimsinnigheid of onsekerheid rondom die omstandighede van die familie se verhuising. Die gebrek aan geregtelike toestemming wat nodig sou wees om vanuit grensgebiede te verhuis, veral as die familie daarheen beroep of verban is, laat vrae ontstaan. Ten spyte van heelwat spekulasie bly die feite egter dun gesaai.

Twee weergawes deur tydgenote, Li Yangbing (familielid) en Fan Chuanzheng, noem dat Li se familie oorspronklik kom uit wat nou bekend staan as suidoostelike Gansu. Li se voorgeslagte word tradisioneel terug geneem tot by Li Gao, die adellike stigter van die staat Westelike Liang. Hierdie feit verskaf 'n mate van ondersteuning vir Li se aanspraak dat hy verwant is aan die Li koninklike familie van die Tang-vorstehuis. Die Tang-keisers het ook aanspraak gemaak daarop dat hulle verwant is aan die Li-heersers van Westelike Liang. Bewysstukke toon egter dat Li se eie voorgeslagte tydens die Sui-dinastie weens een of ander rede sosiaal as nie-adelikes geklassifiseer is, en gedwing is tot 'n vorm van ballingskap vanuit hul oorspronklike huis (wat nou Gansu heet) na 'n plek of plekke verder wes. Tydens hul ballingskap in die verre weste bly die familie Li in die antieke Syroetestad Suiye (Suyab, tans 'n argeologiese terrein in hedendaagse Kirgistan), en moontlik selfs in Tiaoshi, 'n staat naby moderne Ghazni, Afghanistan. Hierdie gebiede lê langs die antieke Syroete en die familie Li was waarskynlik handelaars en was nogal welvarend.
In een hagiografiese mededeling droom Li Bai se ma, terwyl sy hom verwag, van 'n groot wit verskietende ster. Dit moes bygedra het tot die idee dat hy 'n uitgeworpe onsterflike (een van sy byname) was. Dat die Groot Wit Ster sinoniem was met Venus, dra ook natuurlik by om sy stylnaam "Tai Bai" of "Venus" te verduidelik.

Li was ten minste twee maal getroud. Hy tree in 727 in sy eerste huwelik met die kleindogter van ’n gewese minister. Later jare in 744 tree hy weer in die huwelik in die huidige Liangyuan-distrik van Henan. Die huwelik is met 'n ander digter met die van van Zong (宗), by wie hy kinders verwek en mee gedigte uitruil, onder meer verskeie verklarings van liefde teenoor haar en hulle kinders. Sy tweede vrou was 'n kleinkind van Zong Chuke (宗楚客, oorl. 710), ’n vername regeringsamptenaar tydens die Tang-dinastie en die oorgangstydperk van Wu Zetian.

In 705, Li Bai was vier, laat verhuis sy vader die gesin in die geheim na Sichuan naby Chengdu. Li bring dan ook sy jeug daar deur. Daar staan deesdae 'n gedenkteken in Zhongba-dorp, Jiangyou, Sichuan-provinsie (die gebied van die moderne provinsie wat toe as Shu bekend gestaan het, na 'n vorige onafhanklike staat wat deur die Sui-dinastie geannekseer is en later weer by die Tang-dinastie se grondgebied ingesluit is). Die jong Li spandeer die meeste van sy grootwordjare in Blou (ook vertaal as "groen", "asuur" of "natuurkleur") Lotus, ’n dorp in Chang-ming-distrik, Sichuan, China. Dit stem tans in naam ooreen met Qinglian-dorp (青莲镇) van die Jiangyou-stadsdistrik in die Sichuan-provinsie.

Die jong Li het wyd gelees, van onder meer klassieke Confucius soos die "Boek van liedere" en die "Boek van dokumente", asook verskeie astrologiese en metafisiese werke wat Confucius geneig was om te vermy. Deel van die familie se literêre tradisie was om die "Honderd Outeurs" te lees en hy kon ook dig voor hy tien was. Die jeugdige Li was ook by ander aktiwiteite betrokke soos die tem van wilde voëls en skermkuns. Verdere aktiwiteite het ingesluit perdry, jag, reis en hulpverlening aan armes en onderdruktes deur geld of wapens te verskaf. Met verloop van tyd het die jong Li heel vaardig geword in vegkuns. 'n Outobiografiese aanhaling deur Li self getuig van en help ook om die wilde lewe wat hy in die Sichuan provinsie gelei het te illustreer. Hy noem dat toe hy vyftien was hy gaande was oor skermkuns en met die kuns heelwat groot manne uitgedaag het.

Voor sy twintigste verjaarsdag het Li reeds verskeie manne gedood, klaarblyklik uit ridderlikheid volgens die dwalende ridder-tradisie ("youxia").

In 720 voer Goewerneur Su Ting, wat Li as 'n genie beskou het, 'n onderhoud met hom. Hoewel hy die begeerte uitgespreek het om 'n amptenaar te word, het hy nooit die Chinese staatsdienseksamen afgelê nie. Die rede vir wat as 'n logiese stap vir hom sou wees blyk persoonlik van aard te wees.

Li Bai verlaat Sichuan rondom 725 in sy middel twintigs en seil die Yangtzerivier af oor die Dongtingmeer na Nanjing en lei hiermee sy swerfjare in. Hierna keer hy stroomop terug na Yunmeng, wat nou as Hubei bekendstaan, en trou met die kleindogter van 'n afgetrede eerste minister, Xu Yushi. Die huwelik blyk egter net 'n kort tussenpose te wees. Tydens die eerste jaar van sy reis ontmoet hy bekendes en gee heelwat van sy rykdom weg aan hulpbehoewende vriende.

In 730 bly Li Bai by Zhongan-berg naby die hoofstad Chang'an (Xi'an), en probeer tevergeefs om daar ’n pos los te slaan. Hierna seil hy stroomaf met die Geelrivier, vertoef in Luoyang en besoek Tiyuan voor hy huiswaarts keer. In 735 bevind Li Bai hom in Shanxi waar hy tydens ’n krygsverhoor teen Guo Ziyi tussen beide tree. Ziyi betaal die guns later terug tydens die An Shi-onruste, na hy een van die top Tang-generaals geword het. Teen ongeveer 740 verhuis Li na Shandong en word oor die tydperk deel van die groep wat bekend word as die "Ses leeglêers van die Bamboesspruit". Dit was 'n informele groep toegewy aan letterkunde en wyn. Verder swerf hy rond in die omgewing van Zhejiang en Jiangsu en maak uiteindelik vriende met Wu Yun, 'n bekende Daoïstiese priester. Wu Yun word in 742 deur die Keiser ontbied om die keiserlike hof by te woon en sy lof daar vir Li Bai was enorm.

Wu Yun se lof vir Li Bai lei Keiser Xuanzong (gebore Li Lonji en ook bekend as Keiser Minghuan) om Li Bai na die keiserlike hof in Chang'an te ontbied. Li se persoonlikheid fassineer beide die aristokrate en gewone mense gelyk, insluitend 'n ander Taoïs (en digter) genaamd He Zhizhang. Zhizhang gee Li die bynaam van "Onsterflike uit die hemel verban." Na 'n aanvanklike oudiënsie, waartydens Li Bai uitgevra is oor sy politieke siening, was die Keiser so beïndruk dat hy 'n groot banket aangebied het in Li Bai se eer. Daar word genoem dat die Keiser tydens die banket sy guns tot so 'n mate bewys het deur persoonlik Li se sop te kruie.

Keiser Xuanzong neem Li in diens as 'n vertaler omrede hy ten minste een nie-Chinese taal geken het. Ming Huang gee hom op die ou einde 'n pos by die Hanlin-akademie, wat gemoeid is met die lewering van geleerde kundigheid en poësie vir die Keiser.

Wanneer Li Bay na die paleis ontbied is deur die keiser, was hy gereeld dronk, maar steeds bedrewe genoeg om op die plek op te tree.

Li Bai het verskeie gedigte geskryf oor die Keiser se pragtige en geliefde Yang Guifei, die gunsteling koninklike gade. 'n Heel waarskynlik apokriewe storie doen die rondte oor Li Bai uit hierdie tydperk. Een maal, onder die invloed van alkohol, word sy skoene vol modder en Gao Lishi, die polities magtigste eunug in die paleis, word gevra om voor die Keiser vir Li by te staan met die verwydering van die modder. Gao voel beledig deur die nietige taak en slaag later daarin om Yang Guifei te oortuig om aanstoot te neem van Li se gedigte rakende haar. Met verloop van tyd onder aanmoediging van Yang Guifei en Gao Lishi, stuur Xuanzong vir Li Bai, teësinnig maar tog beleefd en met geskenke van goud en silwer, weg uit die keiserlike hof. Na Li Bai se vertrek uit die hof word hy amptelik 'n Taoïs en maak Shandong sy nuwe tuiste. Hy swerf egter nog ver en wyd oor die volgende tien jaar met die skryf van gedigte.

Hy ontmoet Du Fu in die herfs van 744 na hulle 'n enkelkamer deel en verskeie aktiwiteite saam aanpak soos reis, jag, wyn drink en poësie skryf. Hierdeur word 'n hegte en lewenslange vriendskap gevorm. Hulle ontmoet die daaropvolgende jaar weer. Dit is die enigste twee kere wat hulle in persoon ontmoet hoewel hulle voortgegaan het om die vriendskap lewendig te hou via digkuns. Dit word weergegee in die dosyn of meer Du Fu-gedigte aan en oor Li Bai wat bewaar gebly het, en die een van Li Bai aan Du Fu gerig, wat nog bestaan.

Teen die einde van 755 versprei die wanorde wat deur die rebellegeneraal An Lushan aangehits word oor die hele land. Die Keiser vlug naderhand na Sichuan en abdikeer. Tydens die chaos verklaar die Kroonprins homself opportunisties tot Keiser en regeringshoof, hoewel die An Shi verstorings voort duur (soos dit later genoem is, aangesien dit aangegaan het na die dood van die aanhitser en verder geneem is deur Shi Siming en ander). Li Bai word 'n personeelraadgewer vir Prins Yong, een van Keiser Xuanzong se seuns wat, hoewel laag op die primogenituurlys, tog benoem is om die keiserlike mag as generaal te deel na die Keiser in 756 abdikeer.

Nog voor die ryk se eksterne vyande verslaan is, sê die twee broers mekaar egter die stryd aan met hulle onderskeie weermagte. Met die verslaan van Prins Yong se magte deur sy broer, die nuwe keiser in 757, vlug Li Bai. Hy word nogtans later gevange geneem in Jiujiang en tot die dood veroordeel. Dit is hier waar die bekende en magtige weermaggeneraal Guo Ziyi saam met ander tussen beide tree; Gou Ziyi is die einste persoon wat dekades vroeër deur Li Bai van ’n krygsverhoor gered is. Sy vrou, die dame Zong, en ander (soos Song Ruosi) skryf petisies om begenadiging. Na Generaal Guo Ziyi se aanbod om sy amptelike rang prys te gee in ruil vir Li Bai se lewe, word Li se doodstraf omgekeer in ballingskap en word hy verban na Yelang. Yelang (nou Guizhou) was in die afgeleë uiterste suidwestelike deel van die ryk geleë en is beskou as buite die vername invloedsfeer van die Chinese beskawing en kultuur. Li Bai vertrek sonder enige haas na Yelang, lê verlengde sosiale besoeke (soms tot maande) af, skryf gedigte op pad en maak vir die nageslagte gedetailleerde notas van sy reis. 'n Kennisgewing van imperiale kwytskelding bereik hom egter nog voor hy naby Yelang was. Hy het slegs sover as Wushan gereis toe die nuus van die kwytskelding hom in 759 bereik het.

Met die ontvangs van die nuus oor sy imperiale kwytskelding, keer hy rivieraf terug na Jiangxi, reis op pad deur Baidicheng in die Kuizhou-prefektuur, nog steeds toegewyd aan die vreugdes van kos, wyn, goeie geselskap en die digkuns; sy gedig "Vertrek uit Baidi in die oggend" teken die gedeelte van sy reis op en terg digterlik sy vyande en lasteraars met die insluiting van ape in die beeldspraak. Hoewel Li nie met sy swerwerslewe stop nie, beperk hy dit oor die algemeen tot Nanjing en die twee Anhui-stede van Xuancheng en Li Yang (in die moderne Zhao-distrik) Sy digwerk uit die tydperk sluit natuurgedigte in asook gedigte oor sosio-politieke protes. Met verloop van tyd word 'n familielid van Li, Li Yangbing, magistraat van Dangtu in 762 en Li Bai gaan bly by hom. Ondertussen sterf Suzong en Xuanzong kort na mekaar en China kry 'n nuwe keiser. Verder is China by hernude pogings betrokke om voortgesette militêre onrus te onderdruk wat nog voortvloei uit die An Shi rebellies. Li bied aan om op die generalestaf van die Chinese bevelvoerder Li Guangbi te dien. Hy word egter op 61-jarige ouderdom ernstig siek en sy ongesteldheid verhinder hom hiermee voort te gaan.

Die nuwe Keiser Daizong benoem Li Bai in 762 as die Registrateur van die Linkerkommandant se kantoor. Ongelukkig is Li Bai reeds oorlede teen die tyd wat die imperiale edik in Dangtu, Anhui aankom.

Daar bestaan 'n ou en effens vergesogte tradisie uit onbekende Chinese bronne oor sy dood. Dit lui dat Li verdrink het na hy uit sy boot val in 'n poging om die maanweerkaatsing in die Yangtze-rivier te omhels. Die werklike rede vir sy dood blyk egter as gevolg van meer natuurlike oorsake te wees, moontlik weens sy harde lewenstyl. Die legende beklee nietemin 'n plek in Chinese kultuur.

'n Gedenkteken van Li Bai staan net wes van Ma'anshan.

Li Bai was onder andere 'n bedrewe kalligraaf. Net een fragment van sy werk in sy eie handskrif bly egter behoue. Die fragment dra die titel "Shangyangtai" ("Opgaan na die Sonterras"), 'n 38.1 x 28.5 cm lange rol (met 'n latere toevoeging van 'n titel geskryf deur Keiser Huizong van Song en 'n naskrif deur Keiser Qianlong self). Die kalligrafie word gehuisves in die Verbode stad in Beijing, China.

Selfs Li Bai en Du Fu, die twee bekendste en mees volledig geredigeerde Tang-digters, se nalatenskap is geaffekteer deur die vernietiging van die imperiale Tang-biblioteke en die verlies van vele privaatversamelings in tye van onrus. Hoewel heelwat van Li se gedigte behoue gebly het, is selfs meer verlore en bestaan daar probleme rondom variërende tekste. Een van die eerste pogings om Li Bai se werk te redigeer is deur sy familielid Li Yangbing onderneem. Hy was die magistraat van Dangtu by wie Li in sy laaste jare gebly het en sy manuskripte aan toevertrou het. Die mees betroubare tekste lê egter nie noodwendig in die vroegste uitgawes nie. Song-dinastiegeleerdes het verskeie weergawes van Li se digkuns uitgereik, maar dit is eers tydens die Qing-dinastie, met versamelings soos die "Quan Tangshi" ("Volledige Tang-gedigte"), waartydens die mees volledige studies van die toe oorblywende tekste gemaak is.

Kritici het tot dusver gefokus op Li Bai se sterk sin vir die kontinuïteit van die poëtiese tradisie, sy verheerliking van alkoholiese drank (en weliswaar sy onbeskroomde vier van dronkenskap), sy gebruik van persona, die fantastiese ekstreme van sekere van sy beeldspraak, sy bemeestering van formele poëtiese reëls – en sy vermoë om dit als met skynbaar moeitelose meesterlikheid te kombineer om sodoende weergalose poësie te lewer. Ander temas in Li se digkuns wat spesifiek in die 20ste eeu bemerk is, is die simpatie vir gewone mense en antipatie jeens onnodige oorloë (selfs die wat deur die keiser onderneem is).

Li Bai het 'n sterk sin van homself as deel van 'n poëtiese tradisie gehad. Die "genie" van Li Bai, volgens een onlangse beskrywing, lê in sy totale beheer van die literêre tradisie voor hom en sy genialiteit met die buig (sonder om te breek) hiervan om 'n unieke persoonlike idioom te ontdek. Burton Watson noem, in vergelyking met Du Fu, dat Li se digkuns in essensie terugskouend is en meer ’n herlewing en vervulling van eertydse beloftes en glorie was as ’n poging tot ’n aanslag op die toekoms. Watson voeg as bewys hiervan by dat van al die gedigte wat aan Li Bai toegeskryf is, ongeveer 'n sesde in die "yuefu"-vorm is, of anders gestel, verwerkte lirieke uit tradisionele volksballades. As verdere bewys haal Watson die bestaan van 'n versameling van nege-en-vyftig gedigte aan, genoem "Gu Feng" ("Op die ou manier"), wat in gedeelte hulde bring aan die poësie uit die Han en Wei dinasties. Sy bewondering vir sekere spesifieke digters word ook getoon deur bepaalde sinspelings, byvoorbeeld gemaak op Qu Yuan of Tao Yuanming, en by geleentheid op die naam soos byvoorbeeld met Du Fu.

'n Meer algemene waardering vir geskiedenis word deur Li Bai getoon in sy gedigte binne die "huaigu"-genre, of meditasies oor die verlede waarin een van die blywende temas van Chinese digkuns volg: die digter wat nadink oor die ruïnes van vergange glorie.

Jon C. H. Wu het waargeneem dat hoewel sommiges meer wyn kon gedrink het as Li Bai, niemand meer gedigte oor wyn geskryf het as hy nie. Klassieke Chinese digters is gereeld geassosieer met die drink van wyn, en Li Bai was deel van die groep Chinese akademici in Chang'an wat deur sy mede-digter Du Fu die "Agte onsterflikes van die wynbeker" gedoop is. Chinese sien oor die algemeen nie die matige gebruik van alkohol as immoreel of ongesond nie. James J. Y. Lui merk op dat in digkuns "zui" nie werklik beteken om dronk of beskonke te wees nie maar eerder om geestelik weggevoer te word van jou normale doen en late. Lui vertaal "zui" as "verruk met wyn." Die "Agt onsterflikes" het miskien wel oordadig gedrink, maar is steeds beskou as aangename eksentrieke mense. Burton Watson kom tot die slotsom dat amper alle Chinese digters die vreugdes van wyn gevier het, maar niemand so onvermoeid en met so 'n hoe mate van werklike oortuiging as Li Bai nie.

'n Belangrike eienskap van Li Bai se digkuns is die fantasie en mate van kinderlike verwondering en speelsheid wat so baie van sy gedigte deurweef. Burton Watson skryf dit toe aan 'n fassinasie met die "daoshi", Taoïste-kluisenaars wat alchemie en askese beoefen het in die berge, met die doel om xian of onsterflike wesens te word. Daar kan 'n sterk inslag van Taoïsme in sy werk gevind word in beide die sentimente wat dit uitbeeld asook in hulle spontane toon. Baie van Li se gedigte handel ook oor berge, dikwels met beskrywings van die bestyging van berge wat halfpad oorgaan na verbeeldingsvlugte en oorskakel van werklike natuurskoon na visioene van natuurgode, onsterflikes en 'jade maagde' van die Taoïs-leer. Watson beskou dit as nog 'n bevestiging van Li Bai se aangetrokkenheid tot die verlede en 'n voortsetting van die Chuci en vroeë Fu-tradisies. Hierdie element van fantasie lê volgens Watson agter Li Bai se gebruik van die hiperbool en die speelse personifikasies van berge en hemelliggame.

Die kritikus J. Y. Liu merk op dat Chinese digters byna onophoudelik hulle ballingskap en heimatverlange blyk te beween. Dit kan vir Westerse lesers as sentimenteel voorkom maar China se uitgestrektheid, probleme met kommunikasie, die groot verskil tussen die hoë kultuur in die stede en strawwe toestande in die afgeleë streke, asook die belangrikheid van familie moet in ag geneem word. Dit is dus, volgens Lui se gevolgtrekking, geen verrassing dat nostalgie 'n konstante en gevolglik konvensionele tema geword het in Chinese digkuns nie.

Li Bai skryf ook 'n aantal gedigte vanuit verskillende oogpunte, insluitend vroulike personae. Hy skryf byvoorbeeld 'n hele paar gedigte in die "Zi Ye-"styl asook gedigte in die Han-volksballadestyl.

Li Bai is vernaam vir die tegniese meesterlikheid van sy poësie en die bemeestering van sy verse. Kritici stem oor die algemeen saam dat Li Bai, in terme van poëtiese vorm, geen besondere innovasie getoon het nie. Sy digkuns is ook opmerklik skraal aan die nuwe elemente wat dit bekendstel teenoor die knapheid waarmee hy die ou elemente belig.
Burton Watson maak die aanmerking op Li se bekende gedig wat vertaal kan word as "Bring die wyn", dat soos met soveel van Li Bai se werk dit 'n grasie en moeitelose waardigheid besit wat dit op een of ander manier meer fassinerend maak as vroeëre pogings in die selfde styl. Li Bai se yuefu-gedigte is deur die Ming-dinastie akademikus en skrywer Hu Yinglin beskou as die grootste van alle tye.

Li Bai blink veral uit in die Gushi-vorm, of ou styl-gedigte, 'n poësievorm wat 'n groot mate van vryheid bied in terme van vorm en inhoud. 'n Voorbeeld hiervan is sy gedig "蜀道難" wat vrylik vertaal kan word na "Die moeilike pad na Shu ." Shu is 'n poëtiese term vir Sichuan, die vlugtelingsbestemming waarheen Keiser Xuanzong oorweeg het om te gaan om te vlug van die naderende magte van die rebelle-generaal An Lushan. Watson maak die opmerking dat die gedig gebruik maak van reëls wat in lengte wissel van vier tot elf karakters. Hierdie onreëlmatigheid van die reëls suggereer die skerp spitse en ongelyke bergpasse van Sichuan soos in die gedig weergegee.

Li Bai staan ook uit as meester van die Jeuju. Die Ming-dinastie-digter Li Pan Long sien Li Bai as die grootste jueju-meester uit die Tang-dinastie.

Li Bai is verder ook bekend vir sy bemeestering van die Lushi of "gereguleerde vers", die formeel mees veeleisende versvorm uit daardie tyd. Watson noem egter dat sy gedig "Vaarwel aan 'n vriend" ongewoon is deurdat dit die reël verontagsaam dat die twee middelkoeplette verbale parallelisme moet handhaaf, en voeg by dat Chinese kritici die tipe verontagsaming verskoon het in die geval van 'n genie soos Li.

Li Bai se digkuns was ontsaglik invloedryk in sy leeftyd asook vir die daaropvolgende generasies in China. Hy is van vroeg af saam met Du Fu op die podium geplaas. Die hedendaagse akademikus, Paula Varsano, maak die waarneming dat hulle binne die literêre verbeeldingswêreld die twee grootste digters van die Tang, of selfs China, was en steeds is. Tog noem sy dat die volharding van wat met reg die Li-Du debat genoem kan word, waarvan die voorwaardes so ingewortel geraak het in die kritiese diskoers rondom die twee digters, dat amper enige karakterisering van die een implisiet op die ander een reflekteer. Li se invloed word ook gedemonstreer binne die onmiddellike geografiese gebied van die Chinese kulturele invloedsfeer, in Japan bekend as die Ri Haku. Die invloed leef vandag nog voort met voorbeelde van poësie tot skilderkuns en literatuur.

In sy leeftyd, tydens sy vele omswerwinge en aan die hof in Chang’an ontmoet en skei Li Bai paaie met verskeie kontemporêre digters. Die ontmoetings en skeidings dien as 'n tipiese geleentheid vir verskuns volgens die tradisie van geletterde Chinese uit die tyd. 'n Belangrike voorbeeld is sy verhouding met Du Fu.

Na sy dood bly sy invloed groei. Ongeveer vier eeue later tydens die Song-dinastie, skryf die digter Yang Wanli 'n hele gedig wat sinspeel op slegs Li se gedig wat soms vertaal word as "Wyn in die maanlig" (en twee ander Bai gedigte) in die Ou poëtiese styl.

In die 20ste eeu beïnvloed Li Bai tot Mao Zedong se digkuns.

Vandag nog in China word sy gedig "Op 'n stil nag", wat reflekteer op die nostalgie van 'n reisiger van die huis, algemeen deur kinders gememoriseer en deur volwassenes aangehaal.

Die onderliggende idees in Li Bai se digkuns het 'n diepgaande inslag gehad in die vorming van Amerikaanse Imagistiese en Modernistiese poësie gedurende die 20ste eeu. Gustav Mahler neem ook vier van Li Bai se werke op in sy simfoniese liederesiklus "Das Lied von der Erde". Dit is afgelei uit 'n vrye Duitse vertaling deur Hans Bethge, gepubliseer in 'n bloemlesing genaamd "Die chinesische Flöte" ("Die Chinese fluit"). Bethge skoei sy weergawe op die baanbrekersvertaling van Saint-Denys na Frans. Daar bestaan verder ook 'n treffende musikale toonsetting van Li Bai se gedigte deur die Amerikaanse komponis Harry Partch. Sy "Seventeen Lyrics by Li Po" vir monotoonstem en aangepaste viola (een van Partch se selfgemaakde instrumente) is gegrond op die tekste in "The Works of Li Po, the Chinese Poet", vertaal deur Shigeyoshi Obata. In Brasilië sluit die liedjieskrywer Beto Furquim 'n musikale toonsettings van die gedig "Jing Ye Si" in by sy album "Muito Prazer".
Li Bai se invloed in die Weste is gedeeltelik die gevolg van Ezra Pound se weergawes van sekere van sy gedigte in die versameling "Cathay" (Pound translitereer sy naam volgens die Japannese manier as "Rihaku"). Li Bai se omgaan met die natuur, vriendskap, sy liefde vir wyn en sy akute waarneming van die lewe besiel sy beste gedigte. Sekeres soos "Changgan xing" (deur Pound vertaal as "The River Merchant's Wife: A Letter"), vermeld die ontberings of emosies van gewone mense.

Breyten Breytenbach se gedig "Lesende Li Bai" bou hierop voort en vervat ook aspekte van Pound se vertaling.

Li Bai of te wel Li Po soos in M.M. Walters se digbundel "Shih-Ching Liederboek" kry ook 'n Afrikaanse stem. Met vertalings uit ondermeer Engels en Duits stel Walters Afrikaanse lesers bekend aan die omvangryke Chinese poësie waarvan Li Bai se digkuns 'n groot gedeelte beslaan. Van Li se bekende gedigte in die bundel sluit in "Wyn in die maanlig", "Vaarwel aan 'n vriend", "Op 'n stil nag" asook "Om wakker te word uit dronkenskap".

'n Uittreksel uit "Wyn in die maanlig (1)":
My beker met wyn tussen die blomme,alleen aan't drink, lig ek my bekeren nooi die maan om saam 'n drankie te drink.Saam met my skadu is ons dan drie.




In beide weergawes van Epcot (Disney World) se Circle-Vision 360°-film in die Chinese pawiljoen is Li Bai die verteller en gids.

'n Krater op die planeet Mercurius is na Li Bai vernoem.

Li Bai se digkuns word aan Europa bekend gestel deur Jean Joseph Marie Amiot, 'n Jesuïetesendeling in Beijing, in sy "Portraits des Célèbres Chinois". Dit is gepubliseer in die reeks "Mémoires concernant l'histoire, les sciences, les arts, les mœurs, les usages, &c. des Chinois, par les missionnaires de Pekin. " (1776–1797). Verdere vertalings in Frans is deur Marquis d'Hervey de Saint-Denys gepubliseer in sy 1862 "Poésies de l'Époque des Thang".

Joseph Edkins lewer in 1888 'n referaat genaamd "On Li Tai-po" aan die Peking Oosterse genootskap wat gevolglik in die genootskap se joernaal gepubliseer word. Die vroeëre sinoloog Herbert Allan Giles sluit vertalings van Li Bai in by sy 1898 publikasie "Chinese Poetry in English Verse" en ook weer in sy "History of Chinese Literature" (1901). Die derde vroeëre vertaler na Engels was L. Cranmer-Byng (1872–1945). Sy "Lute of Jade: Being Selections from the Classical Poets of China" (1909) en "A Feast of Lanterns" (1916) sluit beide van Li se digkuns in.

Aan die Duitse front is ook heelwat vertalings van Li Bai se gedigte neergepen vernaam deur mense soos Wilhelm Grube (1855–1908), Erwin von Zach (1872–1942), Alfred Forke (1867–1944), Manfred Hausmann (1898–1986), Vincenz Hundhausen (1878–1955), Hans Schiebelhuth (1895–1944), Günter Eich (1907–1972), Günther Debon (1921–2005), Ernst Schwarz (1916–2003) en Jan Ulenbrook.

Ander Duitse verwerkings, nie uit oorspronklike werke nie soos die geval met Ezra Pond, sluit die in van Hans Bethge (1876–1946) en Klabund (1890–1928). Bethge se Li Bai-verwerkings uit sy bloemlesing "Die chinesische Flöte" ("Die Chinese fluit") dien later as raamwerk vir Gustav Mahler se bekende orkeskomposisie "Das Lied von der Erde" ("Die lied van die Aarde")

Li Bai word 'n gunsteling onder vertalers as gevolg van sy reguit en skynbare eenvoudige styl. Latere Europese en Engelse vertalers is te veel om hier te noem maar 'n uitgebreide keur van Li se Engelsvertaalde gedigte word ingesluit in John Minford en Joseph S. M Lay se "Classical Chinese Literature" (2000)

M.M. Walters bou dan ook verder hierop voort met vertalings uit Engels en Duits met sy 2003 digbundel die "Shih-Ching Liedereboek".




Vertalings op die internet (sommige met die oorspronklike Chinees, uitspraak en direkte vertaling):


</doc>
<doc id="100101" url="https://af.wikipedia.org/wiki?curid=100101" title="Salif Keïta">
Salif Keïta

Salif Keïta (Djoliba, 12 Augustus 1949) is 'n sanger van Mali. Keïta word as die "goue stem van Afrika" beskryf. Hy is 'n albino en 'n direkte afstammeling van Sundiata Keita, die stigter van die Maliryk.




</doc>
<doc id="100102" url="https://af.wikipedia.org/wiki?curid=100102" title="Regulering van onbemande vliegtuie">
Regulering van onbemande vliegtuie

Die gebruik van 'n Onbemande Vliegtuig (OV) word algemeen deur die nasionale lugvaartowerheid van die betrokke land gereguleer.

Een van die belangrikste struikelblokke tot vinnige, volskaalse groei van kommersiële onbemande vliegtuie, is die versekering van veiligheid. Terwyl etlike sertifiseringsagentskappe spook om tred te hou met die unieke vereistes van hierdie vinnig groeiende bedryf, is een ding duidelik – standaarde vir bemande vliegtuie is vinnig besig om na OV's oor te spoel. Om vir die komplekse elektroniese kommunikasie en beheer van hierdie stelsels te voorsien, moet daar spoedig aan regulasies DO-178C en DO-254 vir sagteware- en hardewareontwikkeling voldoen word. In die meeste gevalle kan die onbemande vliegtuie slegs as deel van 'n stelsel bedryf word, vandaar die term "Onbemande Vliegtuie Stelsel" of OVS . Die OVS bestaan uit 'n onbemande vliegtuig (OV), 'n afgeleë vlieënierstasie en die bevel-, beheer- en kommunikasieskakels wat hulle verbind.

In 2011, het die Internasionale Burgerlugvaartorganisasie van die Verenigde Nasies omsendbrief 328 gepubliseer – hierdie dokument verklaar dat 'n OV gelykstaande vlakke van veiligheid as bemande vliegtuie moet demonstreer, en dus aan die betrokke regering se reëls vir vlug en vlugtoerusting moet voldoen. In die Verenigde State van Amerika het die Kongres in 2012 'n wet uitgereik wat die Federale Lugvaart Administrasie verplig om voorsorg te tref vir die toelaat van OV's in die kommersiële lugruim. Dit het gelei tot die uitreiking van "Die integrasie van die Siviele Onbemande Vliegtuie Stelsels (OVS) in die Nasionale lugruimstelsel (NAS) Padkaart”. Vanaf 2014 is 'n lugwaardigheid-sertifikaat die enigste manier om toegang tot die Amerikaanse Nasionale Lugvaartstelsel te verkry.

Die padkaart is, in wese, 'n aanvaarding dat OV's soortgelyke lugwaardigheid as konvensionele bemande vliegtuie vereis.

Die Europese Unie sien voordele en uitdagings vir die gebruik van OV's, en in 2014 stel hulle 'n stel regulasies op om mense se veiligheid, sekuriteit en privaatheid te beheer ten opsigte van onbemande vliegtuie.

In 2013 het 'n woordvoerder van die Departement Siviele Lugvaartveiligheid gesê dat afstandbeheerde vliegtuie ten minste 30 m weg van strukture, geboue en mense moet wees. Daar moet ook vooraf by die plaaslike raad seker gemaak moet word in watter areas hulle gebruik mag word.

Die Departement Siviele Lugvaartveiligheid se regulasies vereis ook dat OV's in 'n manier bedryf moet word sodoende geen vorm van gevaar kan genereer nie.

Vlugte oor kernkragsentrales is onwettig in Frankryk, met 'n gevangenisstraf van een jaar of 'n boete van €75,000 indien 'n vliegtuig binne 5 km horisontaal of 1 km vertikaal van 'n sentrale kom.

In 2012 het die Ierse Lugvaart Departement 'n dokument gepubliseer waarin die veiligheidsvoorwaardes vir onbemande vliegtuie beskryf is. Die departement se beleid is dat onbemande vliegtuie nie gevlieg mag word sonder dat die operateur vooraf toestemming van hulle ontvang het nie.

In April 2014 het die Suid Afrikaanse Siviele Lugvaart Departement aangekondig dat hulle gaan ingryp in die onwettige vlieg van OV's in Suid Afrikaanse lugruim. Hulle het ook verklaar dat geen vlugte gemagtig is nie, en dat huidige vlugte onwettig is. Merkwaardige groei in OVs het die departement genoodsaak om regulasies in plek te stel om onbemande vliegtuie in die Suid-Afrikaanse lugruim te akkommodeer. Boetes van tot R50 000 of 10 jaar gevangenisstraf kan aan oortreders opgelê word.

Na afloop van besprekings tussen sleutelspelers soos vervaardigers, verbruikers en ander lugruim gebruikers, is 'n konsep voorgelê aan die minister van vervoer vir die hersiening en goedkeuring van die wetgewing op die gebruik van OV's. Die nuwe wetgewing het in effek gekom op 1 Julie 2015 en word genoem die agste verandering van die Suid-Afrikaanse Lugvaart Regulasies, 2015.

Die nuwe regulasies fokus sterk op veiligheidsaspekte, onder andere dat OV's nie hoër as 120 m, of nader as 50 m aan 'n persoon of groep persone mag vlieg nie, tensy vooraf goedkeuring van die departement verkry is.

Lugruimbeperkings geld ook vir vlugte bo-oor, of in die nabyheid van:


Die vlieg van OV's naby bemande vliegtuie is streng verbode. Operateurs moet inskakel by lugverkeer owerhede vir die area waarin hulle vlieg en rekord moet gehou word van alle vlugte. Publieke paaie mag ook nie gebruik word vir opstyg en landings van onbemande vliegtuie nie.

Nog 'n veiligheidsregulasie verbied die vlieg van 'n onbemande vliegtuig in ongunstige weerstoestande waar sigbaarheid nadelig beïnvloed word. Afsonderlike goedkeuring word vereis waar die lyn van sig onbeheerbaar is, of vir vlugte in die nag.

Huidige regulasies laat ook nie toe dat OV's gebruik word vir aflewerings of vervoer van goedere nie. Uit 'n stokperdjie oogpunt mag OV's ook nie gebruik word om 'n ander vliegtuig te sleep nie en formasie vlugte word ook verbied.

Operateurs van OV's moet beskik oor 'n Siviele Lugvaart Departement goedgekeurde lisensie en 'n brief van goedkeuring wat geldig is vir 12 maande. Enige voorvalle moet aangemeld word by die betrokke owerhede, veral as ernstige skade of besering veroorsaak is.

Die Verenigde Koninkryk se Siviele Lugvaart Departement vereis dat nie-militêre OV's groter as 20 kg in staat moet wees om outomaties ander vliegtuie te kan opspoor en stuur om hulle te vermy. Dit is egter 'n tegnologie wat steeds uitstaande is in die meeste onbemande vliegtuie in privaat gebruik.

Vanaf 2013 vereis die departement lyn van sig vir die vlieg van OV's kleiner as 20 kg en ook dat vlugte verbied word binne 150 m vanaf 'n beboude area en binne 50 m vanaf enige voertuig of persoon. OV's mag ook nie vir kommersiële doeleindes gebruik word nie.

Die Verenigde State se Federale Lugvaart Departement het die naam "onbemande vliegtuig" aanvaar vir die beskryf van 'n vliegtuig sonder enige bemaning aan boord. Om 'n OV te vlieg vir nie-ontspannings doeleindes moet operateurs 'n sertifikaat bekom vir toelating tot die nasionale lugruim. Bykomend tot die sertifikaat word die gebruik van OV's vir wetstoepassing deur elke staat afsonderlik beheer.


</doc>
<doc id="100104" url="https://af.wikipedia.org/wiki?curid=100104" title="Opel Kapitän">
Opel Kapitän

Die Opel Kapitän is 'n luukse motor wat deur die Duitse motorvervaardiger Opel van 1938 tot 1970 geproduseer is.


</doc>
<doc id="100105" url="https://af.wikipedia.org/wiki?curid=100105" title="Opel Vectra">
Opel Vectra

Die Opel Vectra is 'n groot gesinsmotor ontwerp en vervaardig deur die Duitse motorvervaardiger Opel van 1988-2009. In die Verenigde Koninkryk is die motor verkoop onder die Vauxhall handelsmerk as die Vauxhall Cavalier en later as die Vauxhall Vectra, van 1995 af. Dit is ook deur Holden in Australasië verkoop as die Holden Vectra, en deur Chevrolet in Latyns-Amerika as die Chevrolet Vectra.

Die Vectra is in Oktober 1988 bekendgestel as 'n plaasvervanger vir die Opel Ascona, en is self in 2009 vervang deur die Opel Insignia, die naamplaat strek oor twintig jaar en drie geslagte van die motor.


</doc>
<doc id="100106" url="https://af.wikipedia.org/wiki?curid=100106" title="Kangchenjunga">
Kangchenjunga

Kangchenjunga (Nepalees: कञ्चनजङ्घा, Tibettaans: གངས་ཆེན་མཛོད་ལྔ་, Hindi: कंचनजंघा) is 'n berg in die Himalaja wat op die grens tussen Indië en Nepal geleë is. Met 'n hoogte van 8 586 meter is dit die derde hoogste berg van Asië en die wêreld ná Berg Everest en K2. Sedert die toetreding van die Koninkryk van Sikkim is Kangchenjunga die hoogste berg van die Indiese unie. Dit is die mees oostelike berg met 'n hoogte van meer as 8 000 m.

Die naam van dié berg is van die Tibettaanse naam afgelei en bestaan uit die vier woorde "gangs" "sneuu", "chen" "groot", "mdzod" "skatkamers " en "lnga" "vyf", wat as "Die vyf skatkamers van die groot sneeu" vertaal kan word. Die berg word deur die bewoners van die deelstate Sikkim en Darjeeling as heilig vereer.

Kangchenjunga is die enigste van die agt-duisende, waar ná die hoofpiek ook drie verdere pieke 'n hoogte van meer as 8 000 m bereik. Die (vermoedelik) gelyknamige vyf pieke van Kangchenjunga is:


</doc>
<doc id="100110" url="https://af.wikipedia.org/wiki?curid=100110" title="Opel Tigra">
Opel Tigra

Die Opel Tigra is 'n sportmotortjie ontwerp en vervaardig deur die Duitse motorvervaardiger Opel.


</doc>
<doc id="100111" url="https://af.wikipedia.org/wiki?curid=100111" title="Walter Röhrl">
Walter Röhrl

Walter Röhrl (gebore 7 Maart 1947 in Regensburg) is 'n voormalige Duitse tydren- en motorrenkampioen, met oorwinnings vir Fiat, Opel, Lancia en Audi asook Porsche, Ford en BMW.

Röhrl was 'n gunsteling in die wêreldtydrenkampioenskap dwarsdeur die 1970s en 1980s, en wen die Monte Carlo-tydren vierkeer met vier verskillende motorfabrikate. Sy medebestuurder vir etlike jare was Christian Geistdörfer. Sy Fiat 131 Abarth het hom getrou gevoer na die 1980-titel, en hy beklink die kampioenskap met 'n oorwinning in daardie jaar se San Remo-tydren.

Dit was egter sy klinkende sukses in 1982 wat die meeste aanhangers van die sport met Röhrl beïndruk gelaat het. Hy het eiehandig 'n reuse aanslag van die vierwieldryfopposisie, gelei deur Audi se opkomende Michèle Mouton, afgeweer. Hy het die titel bloot verower op grond van sy konsekwentheid, en dit in sy toenemend verouderde Opel Ascona 400.

Dit was ook gedurende hierdie tyd dat hy die Afrika-tydrenkampioenskap gewen het, in 1982. Maar kort ná hy die kampioenskap gewen het, is hy deur spanbestuurder Tony Fall afgedank uit die span as gevolg van die feit dat hy 'n hekel ontwikkel het om in die RAC-tydren te jaag (hy het weinig sukses in die RAC-tydrenne gehad). Röhrl het toe reeds hewige rusies met Fall gehad oor publisiteitaktiwiteite vir die span se borg, die Rothmans tabakmaatskappy. Röhrl, synde 'n streng nie-roker, het botweg geweier om enige verfilming vir Rothmans se publisiteitskote te doen. Hy beweer dat hy gehuur is as 'n bestuurder en nie 'n akteur nie, en dat hy nie die sin kon sien in tabakbemarking as 'n nie-roker nie.


</doc>
<doc id="100112" url="https://af.wikipedia.org/wiki?curid=100112" title="Lhotse">
Lhotse

Lhotse (Nepalees: ल्होत्से; Chinees: 洛子峰; Pinyin: "Luòzǐ Fēng"; Tibettaans: ལྷོ་རྩེ) is 'n berg in die Himalaja wat op die grens tussen Nepal en Tibet (Volksrepubliek China) geleë is. Met 'n hoogte van 8 516 meter is dit die vierde hoogste berg van Asië en die wêreld ná Berg Everest, K2 en Kangchenjunga. Lhotse is 'n naburige berg van Berg Everest en is deur Everest se suidelike selle 7 986 m met hom verbind.

Die Tibettaanse naam van die berg beteken "suidelike piek" en verwys ná die berg se affiliasie tot die Everest-massief.


</doc>
<doc id="100113" url="https://af.wikipedia.org/wiki?curid=100113" title="Makalu">
Makalu

Makalu (Nepalees: मकालु; Chinees: 马卡鲁山; pinyin: "Mǎkǎlǔ Shān") is 'n berg in die Himalaja wat op die grens tussen Nepal en Tibet (Volksrepubliek China) geleë is. Met 'n hoogte van 8 485 meter is dit die vyfde hoogste berg in Asië en die wêreld ná Berg Everest, K2, Kangchenjunga en Lhotse. Makalu is net oos van Berg Everest geleë.


</doc>
<doc id="100114" url="https://af.wikipedia.org/wiki?curid=100114" title="Blija">
Blija

Blija (Wes-Fries: "Blije") is 'n dorp in die Nederlandse provinsie Friesland. Die dorp lê noordwes van Dokkum. Dit ressorteer onder die munisipaliteit Noardeast-Fryslân.




</doc>
<doc id="100115" url="https://af.wikipedia.org/wiki?curid=100115" title="Gateshead">
Gateshead

Gateshead is 'n groot nedersetting in die metropolitaanse graafskap Tyne and Wear in die noorde van Engeland en die hoofnedersetting in die Metropolitan Borough of Gateshead. Voor die skepping van Tyne and Wear in 1974 het Gateshead histories deel uitgemaak van die graafskap Durham.

Gateshead is aan die suidoewer van die River Tyne en net teenoor die City of Newcastle upon Tyne geleë. Dikwels word na Gateshead en Newcastle as die "Tweelingstad" verwys, en saam vorm hulle die stedelike kern van Tyneside, 'n agglomerasie met 'n bevolking van meer as 800 000. Die twee nedersettings word deur sewe brûe oor die Tynerivier met mekaar verbind, waaronder die bekende Gateshead Millennium Bridge.
Naas dié brug het ook ander ikoniese voorbeelde van moderne boukuns in Gateshead ontstaan, soos die Sage Gateshead, die "Engel van die Noorde" ("Angel of the North") en die "Baltic Centre for Contemporary Art". 

Gateshead was oorspronklik 'n klein nedersetting aan die suidekant van 'n Middeleeuse brug oor die River Tyne wat teenoor die vesting en latere stad Newcastle upon Tyne geleë was en onder die jurisdiksie van die biskop van Durham geval het. Die plaaslike steenkoolvelde het in die tyd van die nywerheidsomwenteling die basis vir Gateshead se snelgroeiende yster- en staalbedryf gevorm en ook bygedra tot Gateshead se vinnige bevolkingsgroei.

Net soos soortgelyke bedrywe in ander streke van Noord-Engeland het ook Gateshead se swaar nywerhede gedurende die 20ste eeu ekonomiese agteruitgang ervaar. Desondanks speel metaalvervaardiging, ingenieurswese, ligte nywerhede en voedselverwerking steeds 'n belangrike rol in Gateshead se ekonomie. Daarnaas het hier met die "MetroCentre" (tans "Intu Metrocentre") een van Europa se grootste winkelsentrums ontstaan.

Na die bewoners van Gateshead en ander nedersettings in Tyneside word in Britse Engels as "Geordies" verwys.


</doc>
<doc id="100116" url="https://af.wikipedia.org/wiki?curid=100116" title="B.B. King">
B.B. King

Riley B. King (16 September 1925 – 14 Mei 2015), bekend as "B.B. King", was 'n Amerikaanse blues-sanger, liedjieskrywer en kitaarspeler. Die hoogste burgerlike onderskeiding, die "Presidential Medal of Freedom", is op 15 Desember 2006 aan hom toegeken. King word as een van die grootste blues-kunstenaars van alle tye beskou. Die musiekblad "Rolling Stone" het King derde op hulle lys van die beste 100 kitaarspelers geplaas.

King was bekend vir sy onvermoeide uitvoering gedurende sy musikale loopbaan, wat gemiddeld op meer as 200 konserte per jaar in sy 70's verskyn. In 1956 alleen het hy op 342 vertonings verskyn.

Riley B. King is gebore op September 16, 1925, op 'n katoenplantasie in Berclair, Mississippi. Hy het later by 'n katoengin in Indianola, Mississippi, gewerk. Hy was aangelok tot musiek en kitaar in die kerk. Hy het later in Memphis, Tennessee en Chicago gewoon en die wêreld deeglik getoer. 

King was twee keer getroud, aan Martha Lee Denton, vanaf November 1946 tot 1952, en aan Sue Carol Hall, vanaf 1958 tot 1966. Die mislukking van beide huwelike is toegeskryf aan die swaar eise van King se 250 vertonings per jaar. Daar word gerapporteer dat hy 15 kinders met verskillende vroue gehad het.

King is in 1990 met diabetes gediagnoseer. Hy het met diabetes geleef vir 20  jaar, en was 'n hoë-profiel woordvoerder in die stryd teen die siekte.

King sterf op 89-jarige ouderdom in Las Vegas, Nevada, op 14 Mei 2015.

Van sy noemenswaardige albums:

Op DVD:



</doc>
<doc id="100117" url="https://af.wikipedia.org/wiki?curid=100117" title="Opel Senator">
Opel Senator

Die Opel Senator is 'n volgrootte motor wat deur die Duitse motorvervaardiger Opel in twee geslagte vervaardig is en in Europa verkoop is van 1978 tot 1993. 

Deur die internasionale afdelings van General Motors, was dit ook in verskeie lande bekend as die Chevrolet Senator, Daewoo Imperial (in Suid-Korea), Vauxhall Royale (tot 1983) en Vauxhall Senator.

Die oorspronklike Senator deel sy platform met die kleiner Opel Rekord, laasgenoemde is verleng om die Senator te bou.
Die tweede geslag van die motor, sedert 1987, deel sy basis met die Opel Omega, wat ook verleng is om die Senator te produseer.


</doc>
<doc id="100118" url="https://af.wikipedia.org/wiki?curid=100118" title="Opel Rekord">
Opel Rekord

Die Opel Rekord was 'n groot gesinsmotor of uitvoerende motor wat in agt geslagte deur die Duitse motorvervaardiger Opel gebou is. Tussen 1953 en 1986 is ongeveer tien miljoen eenhede verkoop.

Teen laatsomer 1986, is die Rekord vervang deur die Opel Omega.

Die Ranger was 'n Rekordgebaseerde reeks deur die Opel Continental aanleg in Antwerpen, België, gebou, vir die algehele Europese mark. Stilering was soortgelyk aan die Rekord, hoewel die Ranger 'n vierkopligsierrooster gehad het, soortgelyk aan die Vauxhall Victor FD reeks van daardie tyd. Aanvanklik was daar twee modelle: Ranger 130 en Ranger 153. In 1970 is bykomende modelle aangekondig, synde die Ranger 1900, Ranger 2500 en 'n "SS" variant, gebaseer op die Ranger 153.

Daar was ook 'n Suid-Afrikaanse Ranger, gebou in General Motors Suid-Afrika se aanleg in Port Elizabeth. Bekend as "Suid-Afrika se eie motor", was sy kenmerk 'n springboklogo op die sierrooster, en is ook geproduseer as 'n stasiewa.


</doc>
<doc id="100120" url="https://af.wikipedia.org/wiki?curid=100120" title="Chevrolet Optra">
Chevrolet Optra

Die Chevrolet Optra is 'n kompakte motor wat oorspronklik as die Daewoo Lacetti deur die Suid-Koreaanse vervaardiger GM Daewoo vervaardig is sedert 2002. Die eerste generasie Lacetti was beskikbaar as 'n vierdeursedan, 'n vyfdeur luikrug of 'n vyfdeur stasiewa. Die sedan en wa is ontwerp deur Pininfarina en die luikrug deur Giorgetto Giugiaro.

In November 2008 is die tweede generasie Lacetti geloods onder die naam Lacetti Premiere, wat 'n embleemweergawe van die Chevrolet Cruze was - mede-ontwikkel deur GM Daewoo en Chevrolet. Dit is vervaardig onder die Daewoo-merk tot die begin van 2011, toe produksie gestaak is, maar bly steeds in produksie onder die Chevrolet- en Holden-handelsmerke.


</doc>
<doc id="100122" url="https://af.wikipedia.org/wiki?curid=100122" title="Peugeot 607">
Peugeot 607

Die Peugeot 607 is 'n uitvoerende motor wat deur die Franse motorvervaardiger Peugeot vervaardig is vanaf September 1999 tot Junie 2010. Die 607, asook die kleiner 407, is vroeg in 2011 vervang deur die 508. Die 607 is in Oktober 1999 bekendgestel, toe die 605 reeds gestaak was. Dit gebruik sy voorganger se onderstel, maar het 'n heel nuwe, meer moderne buite-ontwerp. Die enjinreeks (2.2 en 3.0 L petrol, en 2.2 L diesel) was heeltemal nuut. Toerustingvlakke is ook hoog, met al die modelle wat beskik oor lugversorging, CD-speler, elektriese vensters, 8 lugsakke, sluitwerende remstelsel, banddrukmonitor en sentrale sluiting as standaard.


</doc>
<doc id="100123" url="https://af.wikipedia.org/wiki?curid=100123" title="Peugeot 307">
Peugeot 307

Die Peugeot 307 is 'n klein gesinsmotor wat deur die Franse motorvervaardiger Peugeot vervaardig word sedert 2001. Ná die Peugeot 306 se produksie in 2002 gestaak is, het die 307 nooit die uitstekende rydinamika van die 306 herower nie. Die 307 was egter 'n uitstekende pakket, wat ruimte en goeie gerief vir 'n klein gesinsluikrug gehad het. 

Die betroubare HDi turbodieselenjins was onder die klasleiers vir verfyning en ekonomie. Dit is bekroon met die "Europese Motor van die Jaar"-titel vir 2002, en vervaardiging gaan voort in China en sekere Suid-Amerikaanse markte, ten spyte van die Franse bekendstelling van die 308 in September 2007.


</doc>
<doc id="100126" url="https://af.wikipedia.org/wiki?curid=100126" title="Ferwerd">
Ferwerd

Ferwerd (Wes-Fries: "Ferwert") is 'n dorp in die Nederlandse provinsie Friesland ("Fryslân"). Die dorp lê noordwes van Dokkum en noordoos van Leeuwarden. Dit ressorteer onder die munisipaliteit Noardeast-Fryslân.


Twee laerskole, "Op'e Trije" en "Op Streek", en een hoërskool.




</doc>
<doc id="100128" url="https://af.wikipedia.org/wiki?curid=100128" title="Tydren">
Tydren

'n Tydren is 'n vorm van motorsport wat op openbare of privaatpaaie met gemodifiseerde produksiemotors of doelgeboude tydrenmotors gejaag word.

Hierdie motorsport word onderskei van baanrenne, deurdat daar in 'n punt-tot-punt formaat gery word. Die deelnemers, wat elk uit 'n motor met 'n bestuurder/jaer en 'n navigator bestaan, jaag tussen 'n vasgestelde stel kontrolepunte (sneldele), nadat elke deelnemer met gereelde tussenposes die beginpunt/punte verlaat het. Tydrenne kan effektief met spoed in sneldele gewen word; maar daar bestaan ook stiptheidsrenne, waar deelnemers poog om so ná as moontlik aan die ideale tyd by elke kontrolepunt te eindig.

In moderne motorsport is 'n tydren 'n snelwedren op spesiale trajekte van geslote openbare paaie, met motors wat spesiaal daarvoor voorberei is. Die motor moet toegerus wees met 'n doelgeboude rolhok, 'n brandblusser, spesiale sitplekgordels en so aan. Byna alle tydrenmotors word in 'n werkswinkel voorberei om so vinnig as moontlik te wees, hoewel binne sekere regulasies.

In die historiese tydrenne, was dit hoofsaaklik padmotors wat 'n tipe toer aangepak het, met bekende en onaangekondigde tydkontroles oral langs die pad geplaas. Maar die bekendstelling van sneltrajekte, waar spoed die kern van die tydren geword het, het tydrenne in die moderne era heelwat verander. Die stygende koste, beide vir die organiseerders en deelnemende spanne, sowel as kommer oor veiligheid, het tydrenne oor die afgelope dertig jaar verander. Progressief korter byeenkomste, korter sneldele en die uitskakeling van nagrenne word minagtend na verwys as "kantoorure tydrenne" en "Mickey Muis sneldele" deur die ouer garde. Sommige van die ouer internasionale tydrenne het verval en is vervang met ander van 'n veel wyer verspreiding oor die wêreld, en vandag is tydrenne waarlik 'n wêreldwye sport. Terselfdertyd het die inskrywingsveld dramaties gekrimp, sedert die amateurdeelnemer in sy bykans standaardmotor dit in massas ondersteun het.

Moordende langafstandrenne het bly voortleef. In 1967 het 'n groep Amerikaanse "offroaders" die "Mexican 1000 Rally" op die been gebring, 'n moeilike wedren oor 1000 myl vir motors en motorfietse wat die lengte van die skiereiland van Baja in Kalifornië deurkruis. Die "Baja" vind deesdae ook in ander lande wêreldwyd plaas, asook die jaarlikse Dakar-tydren wat deesdae in Suid-Amerika gehou word.

'n Tydren duur een of meer dae. As die tydren slegs uit een unieke spesiale seksie bestaan, word die wedren 'n "sprint" genoem.

Tydrenne bestaan uit verskillende tydtoetse wat rondom die beginpunt versprei is. Die spanne vertrek van die beginpunt na die eerste sneldeel en tussen die opeenvolgende sneldele op openbare paaie, waartydens al die verkeersreëls geld. Die werklike kompetisie word tydens die sneldele gehou. Die wenner is die span met die vinnigste tyd oor al die sneldele. Daarbenewens kan 'n span boetes opgelê word as dit byvoorbeeld te laat opdaag by 'n kontrolepunt of 'n ander regulatoriese oortreding begaan, soos om 'n kar elders as in die toelaatbare area te diens, of iewers langs die pad te herstel.


</doc>
<doc id="100130" url="https://af.wikipedia.org/wiki?curid=100130" title="Ford Everest">
Ford Everest

Die Ford Everest, wat bekend staan as die Ford Endeavour in Indiese markte, is 'n mediumgroot sportnutsvoertuig (SNV) wat deur die Ford Motormaatskappy in Thailand sedert 2003 gebou word. Die Everest is 'n vyfdeur stasiewa variant van die Ford Ranger vierdeurbakkie.




</doc>
<doc id="100131" url="https://af.wikipedia.org/wiki?curid=100131" title="Chevrolet TrailBlazer">
Chevrolet TrailBlazer

Die Chevrolet TrailBlazer is 'n mediumgrootte SNV wat deur die Chevrolet-afdeling van General Motors ontwikkel is en verkoop word.


</doc>
<doc id="100132" url="https://af.wikipedia.org/wiki?curid=100132" title="Hallum">
Hallum

Hallum is 'n dorp in die Nederlandse provinsie Friesland (Wes-Fries: "Fryslân"). Die dorp lê wes van Dokkum en noordoos van Leeuwarden. Dit ressorteer onder die munisipaliteit Noardeast-Fryslân.





</doc>
<doc id="100137" url="https://af.wikipedia.org/wiki?curid=100137" title="Veenwouden">
Veenwouden

Veenwouden (Wes-Fries: "Feanwâlden") is 'n dorp in die Nederlandse provinsie Friesland ("Fryslân"). Die dorp lê suid van Dokkum en oos van Leeuwarden en ressorteer onder die munisipaliteit Dantumadiel. Dit het sowat 3520 inwoners (2014-sensus).




</doc>
<doc id="100139" url="https://af.wikipedia.org/wiki?curid=100139" title="Kaatsspel">
Kaatsspel

Kaatsspel is 'n opelugspel wat tans nog in Nederland, Baskeland, Frankryk en België gespeel word. Tydens die spel word 'n balletjie tussen twee mededingende partye op 'n baan met die blote of bedekte plathand heen en weer gedryf. Om te "kaats" (werkwoord) is om die kaatsspel te speel. Die "kaatser" is die persoon wat die bal speel. Dit word op 'n "kaatsbaan" of "kaatsveld" beoefen (meestal van gras), waarop die "kaatsbal" heen en weer geslaan word.

Kaatsspel is nie-amptelik by die Olimpiese Somerspele 1928 in Amsterdam gedemonstreer. Daar word geglo dat dit een van die oudste balsporte ter wêreld is wat vandag nog beoefen word. Die telling is soortgelyk aan tennis. Die eerste span wat ses potte wen, wen die wedstryd.



</doc>
<doc id="100144" url="https://af.wikipedia.org/wiki?curid=100144" title="Coenie van Wyk">
Coenie van Wyk

Coenie van Wyk (gebore in Bellville, 8 Januarie 1988) is ’n Suid-Afrikaanse rugbyspeler wat vir die Cheetahs in Superrugby op heelagter en losskakel speel en ook vir die Vrystaat Cheetahs in die Vodacombeker en Curriebeker.

In 2013 is Van Wyk in die Suid-Afrikaanse Presidente XV ingesluit wat aan die 2013 IRR Tbilisibeker deelgeneem het. Die span het die toernooi gewen en was onoorwonne in hul drie wedstryde.

Van Wyk is in 2014 by die Lions se span ingesluit vir die 2014 Superrugbyseisoen en is gekies as plaasvervanger in die eerste wedstryd van die seisoen teen die Cheetahs; hy het egter nie speelkans gekry nie.

Hy het hom in 2015 hy die Vrystaatse Rugbyunie aangesluit.



</doc>
<doc id="100145" url="https://af.wikipedia.org/wiki?curid=100145" title="Leopold I, Heilige Romeinse Keiser">
Leopold I, Heilige Romeinse Keiser

Leopold I (9 Junie 1640 – 5 Mei 1705) was 'n keiser van die Heilige Romeinse Ryk. Hy is gebore in Wene, Oostenryk en was die tweede seun van Ferdinand III, Heilige Romeinse Keiser. Na die afsterwe van sy broer, Ferdinand IV, in 1654 word hy die opvolger op sy vader se troon. Hy word in 1655 koning van Hongarye en regeer tot 1687. Hy word ook koning van Boheme in 1657 en volg sy vader op as keiser in 1658. Gedurende die grootste gedeelte van sy tyd as keiser was sy ryk in oorlog gewikkel. Hy was nie opgewasse vir sy rol as administrateur of militaris nie en het die take oorgelaat aan sy ministers en generaals. In 1662 breek 'n oorlog uit met die Turke.


</doc>
<doc id="100146" url="https://af.wikipedia.org/wiki?curid=100146" title="Opel Manta">
Opel Manta

Die Opel Manta is 'n agterwielaangedrewe sportkoepeemotor wat van 1970 tot 1988 deur Opel vervaardig is.


</doc>
<doc id="100147" url="https://af.wikipedia.org/wiki?curid=100147" title="Opel Monza">
Opel Monza

Die Opel Monza is 'n sportmotorvoertuig wat deur Opel, die Duitse filiaal van General Motors, vervaardig is.

Die Monza is beplan as 'n opvolger vir die Commodore Coupé. Teen die laat 70's is die Commodore C-model as 'n 2-deur, maar steeds as 'n sedan, bekendgestel. Bouwerk het in 1976 begin en die eerste Monzas is teen 1978 verkoop. Sy mededingers was die Mercedes-Benz W126 koepee en die BMW 6-reeks se C- (koepee) modelle. Die motor was groot en gemaklik, sonder om luuks te wees. Heelwat ruimte was binne-in die kar beskikbaar en die reuse sitplekke het passasiers met 'n gevoel gelaat dat hulle in 'n veel-luukser motor as 'n Opel sit.


</doc>
<doc id="100149" url="https://af.wikipedia.org/wiki?curid=100149" title="Leopold II, Heilige Romeinse Keiser">
Leopold II, Heilige Romeinse Keiser

Leopold II (5 Mei 1747 – 1 Maart 1792) was 'n keiser van die Heilige Romeinse Ryk. Hy is gebore in Wene, Oostenryk as die derde seun van Frans I, Heilige Romeinse Keiser. Sy moeder was Maria Theresa van Oostenryk. Van jongs af het hy beïndruk met sy leerywer. Die politiese filosoof Karl Anton von Martini was een sy leermeesters.

Na die dood van Frans I se tweede seun is daar besluit dat Leopold II hom sal opvolg as die Groothertog van Toskana. Deel van die ooreemkoms was dat hy met Maria Louisa van Spanje trou. Die huwelik word volstrek in Innsbruck in 1765. Hy regeer Toskana vir 25 jaar (1765 tot 1790) en bring voorspoed nadat die land feitlik vernietig is deur die laaste van die Medici-familie. Tesame met sy Italiaanse ministers Pompeo Neri en Francesco Maria Gianni voer hulle 'n hervormings program uit. Vryhandel in mielies word ingestel, grondeienaarskap word toegelaat en die konstruksie van kanale, paaie begin en moerasse word dreineer. Marteling en die doodsvonnis word afgeskaf. Besteding aan militêre uitgawes word besnoei en die land verklaar neutraliteit.

Na die dood van sy broer Josef II volg Leopold hom op om die Oostenryk-Habsburg huis te regeer. Hy word kort hierna as die Heilige Romeinse Keiser verkies.


</doc>
<doc id="100150" url="https://af.wikipedia.org/wiki?curid=100150" title="Leopold">
Leopold

Leopold kan verwys na:




</doc>
<doc id="100152" url="https://af.wikipedia.org/wiki?curid=100152" title="Tirschenreuth">
Tirschenreuth

Tirschenreuth is 'n Duitse stad in Beiere. Tirschenreuth het 'n oppervlakte van 66,54 km² en het 'n bevolking van 8 992 op 31 Desember 2013 gehad.



</doc>
<doc id="100162" url="https://af.wikipedia.org/wiki?curid=100162" title="K-Way">
K-Way

K-Way is 'n Suid-Afrikaanse avontuur- en buitelewe-klerevervaardiger en is 'n onderafdeling van die Cape Union Mart Groep. K-Way se klere word uitsluitlik in Cape Union Mart se 70 winkels landswyd verkoop. Die K-Way klerefabriek is geleë in Ottery, Kaapstad, en het in 2012 ongeveer 190 mense in diens gehad.


</doc>
<doc id="100163" url="https://af.wikipedia.org/wiki?curid=100163" title="Cho Oyu">
Cho Oyu

Cho Oyu (Nepalees: चोयु; Tibettaans: ཇོ་བོ་དབུ་ཡ, Wylie: "jo bo dbu yag", ZYPY: "Qowowuyag": Chinees: 卓奧友山; pinyin: "Zhuó'àoyǒu Shān") is 'n berg in die Himalaja wat op die grens tussen Nepal en Tibet (Volksrepubliek China) geleë is. Met 'n hoogte van 8 188 meter is dit die sesde hoogste berg van Asië en die wêreld ná Berg Everest, K2, Kangchenjunga, Lhotse en Makalu. Cho Oyu is net 20 km wes van Berg Everest en Lhotse geleë.


</doc>
<doc id="100164" url="https://af.wikipedia.org/wiki?curid=100164" title="Kenteken">
Kenteken

'n Kenteken is 'n grafiese merk, embleem, of simbool wat algemeen gebruik word deur kommersiële ondernemings, organisasies en selfs individue om te help met openbare herkenning. 'n Kenmerk kan bestaan uit óf suiwer grafiese embleme of is saamgestel uit die naam van die organisasie of 'n afkorting daarvan.


</doc>
<doc id="100165" url="https://af.wikipedia.org/wiki?curid=100165" title="Dhaulagiri">
Dhaulagiri

Dhaulagiri (Nepalees: धौलागिरी "dhaulāgirī") is 'n berg in die Himalaja wat net suid van die grens tussen Nepal en Tibet (Volksrepubliek China) geleë is. Met 'n hoogte van 8 167 meter is dit die sewende hoogste berg van Asië en die wêreld ná Berg Everest, K2, Kangchenjunga, Lhotse, Makalu en Cho Oyu. Dhaulagiri is net 35 km wes van Annapurna geleë. Die naam van die berg is afgelei van die Sanskrit-woorde धवल ("dhawala"), "skitterende, wit, mooi", en गिरि ("giri") "berg".


</doc>
<doc id="100167" url="https://af.wikipedia.org/wiki?curid=100167" title="Manaslu">
Manaslu

Manaslu (Nepalees: मनास्लु, ook bekend as Kutang) is 'n berg in die Himalaja wat net suid van die grens tussen Nepal en Tibet (Volksrepubliek China) geleë is. Met 'n hoogte van 8 163 meter is dit die agste hoogste berg van Asië en die wêreld ná Berg Everest, K2, Kangchenjunga, Lhotse, Makalu, Cho Oyu en Dhaulagiri. Die naam van die berg is afgelei van Sanskrit en beteken "berg van die gees".


</doc>
<doc id="100168" url="https://af.wikipedia.org/wiki?curid=100168" title="Hiaure">
Hiaure

Hiaure (Wes-Fries: "De Lytse Jouwer") is 'n klein dorp op 'n hoogte in die Nederlandse provinsie Friesland ("Fryslân"). Die dorp lê noordwes van Dokkum en ressorteer onder die munisipaliteit Noardeast-Fryslân. Dit het sowat 90 inwoners (2006-sensus).



</doc>
<doc id="100172" url="https://af.wikipedia.org/wiki?curid=100172" title="Carlos Alazraqui">
Carlos Alazraqui

Carlos Jaime Alazraqui is 'n Amerikaanse akteur en komediant. Hy is veral bekend vir sy rol as "Deputy James Garcia" in die TV-komedie "Reno 911!" en as die stem van die chihuahua in die Taco Bell-restaurant se TV-advertensie.


</doc>
<doc id="100173" url="https://af.wikipedia.org/wiki?curid=100173" title="London Borough of Tower Hamlets">
London Borough of Tower Hamlets

Die London Borough of Tower Hamlets () is een van Londen se administratiewe distrikte ("boroughs") wat oos van die historiese middestad, die "City of London", suid van Hackney, wes van die River Lea en Newham en noord van die Teemsrivier geleë is, met 'n bevolking van 284 000 teen die middel van 2014.

Die distrik in die ooste van die Britse hoofstad, wat vanaf die "Londense Tower" ooswaarts strek, behels groot dele van Londen se tradisionele hawe- en immigrantebuurt East End asook die herontwikkelde Docklands-gebied, waaronder die West India Docks en Canary Wharf. Baie van Londen se hoogste geboue het in die sentrum van die Isle of Dogs ontstaan, 'n skiereiland en buurt in die suide van Tower Hamlets. Ook 'n deel van die Queen Elizabeth Olympic Park is in die distrik geleë.

Die distrik se bevolking word deur een van die hoogste persentasies etniese minderhede in die Britse hoofstad gekenmerk en veral verbind met sy lank gevestigde Britse Bangladesji-gemeenskap. Rondom Brick Lane het restaurante, straatmarkte en winkels ontstaan wat die grootste verskeidenheid van tradisionele Bengali-kookkuns, houtsnykuns, tapyte en klere in Europa aanbied.

Histories het die gebied van Tower Hamlets deel uitgemaak van die graafskap Middlesex. Die huidige administratiewe distrik is in 1965 deur die samesmelting van drie vroeëre metropolitaanse distrikte ("metropolitan boroughs") gevorm - Bethnal Green, Poplar en Stepney. Binne sy grense is 'n reeks historiese gebiede en nedersettings geleë, waaronder (van wes na oos) Spitalfields, Whitechapel, Bethnal Green, Poplar, Wapping, Shadwell, Mile End, Stepney, Limehouse, Old Ford, Bow, Bromley, Poplar en die Isle of Dogs met Millwall, die "West India Docks" en Cubitt Town.

Vanweë sy ligging aan Londen se belangrikste historiese verkeersaar, die Teemsrivier, het opeenvolgende golwe van immigrante hulle in Tower Hamlets gevestig. Franse Hugenotevlugtelinge het ná 1685 begin om 'n sy- en spinbedryf in Spitalfields te vestig, Ierse immigrante het werk as konstruksiewerkers toe die skeepsdokke in Londenhawe vanaf die 19de eeu weens die groeiende seehandel voortdurend uitgebrei moes word, en vanaf die 1880's het pogroms in Oos- en Sentraal-Europa talle Joodse bewoners op die vlug gedryf. Baie van hulle het 'n nuwe tuiste in Oos-Londen gevind waar hulle veral rondom Middlesex Street (Petticoat Lane) en Commercial Street klere en skoene in werkswinkels begin vervaardig het. Bengaalse immigrante het oorspronklik as seemanne na die gebied gekom en hulle vanaf die 1960's in groter getalle begin vestig. In die vroeë 21ste eeu het etniese minderhede byna die helfte van die distrik se bevolking verteenwoordig.

Die werfte langs die Teemsrivier was baie dekades lank die ekonomiese ruggraat van die gebied. So het die skeepsboubedryf hier tot in die laaste dekade van die 19de eeu gefloreer. Isambard Kingdom Brunel se baanbrekende stoomskip het in 1859 in Millwall van stapel geloop - as die laaste groot oseaanskip wat in 'n Teemswerf gebou is. 'n Netwerk van paaie en waterweë het Oos-Londen se dokke met die industriële spilpunte van Noord-Engeland verbind, waaronder kanale soos die Regent's Canal en Grand Union Canal. Tans het die kanale 'n nuwe funksie as ontspanningsgeriewe vir bootentoesiaste.

Die verwoestings, wat deur Duitse bomaanvalle gedurende die Tweede Wêreldoorlog gesaai is, het die aanleiding gegee vir die eerste fase van stedelike hernuwing waartydens hoofsaaklik sosiale behuisingsprojekte verwesenlik is. Die sluiting van dokke en skeepswerwe vanaf die laat 1960's was die beginpunt vir 'n tweede fase van herontwikkeling waarin privaat eiendomsbeleggers 'n leidende rol gespeel het.

In die tagtigerjare het gebiede soos Canary Wharf en die Isle of Dogs sentraal gestaan in die stedelike hernuwing van Londen se Docklands. Die St. Katharine's Docks naby die Tower of London, wat uit die 1820's gedateer het, is sedert 1968 herontwikkel. 'n Verskeidenheid bouprojekte het nuwe lewe in die buurt geblaas, waaronder 'n hotel, 'n handelsentrum, woonstelgeboue en 'n bootshawe. Vanaf die laat 20ste eeu het steeds meer uitgewerye en drukkerye hulle in die distrik gevestig, waaronder tradisionele ondernemings wat oorspronklik in Fleet Street in die City of London gesetel was.

Werkloosheid en armoede was konstante uitdagings in die gebied waar baie bewoners net tydelik as dagloners in diens geneem is. Sy sosiale vraagstukke het die aandag van hervormers soos William Booth getrek wat hier in die laat 19de eeu sy Heilsleër ("Salvation Army") gestig het.

Sosiale ellende, misdaad en prostitusie het veral aan Whitechapel in die weste van die distrik 'n twyfelagtige reputasie besorg. Dit was hier waar die geheimsinnige Jack the Ripper in 1888 sy gru-moorde op prostitute gepleeg het.

Die harde lewensomstandighede in die East End en die oorlewingswil van sy bewoners word weerspieël in die feit dat die gebied as die bakermat van die moderne bokssport beskou word. Die buurte tussen Whitechapel en West Ham het meer Europese, Britse en amateur-bokskampioene voortgebring as enige ander streek in die Verenigde Koninkryk.


</doc>
<doc id="100174" url="https://af.wikipedia.org/wiki?curid=100174" title="Alexandra Palace">
Alexandra Palace

Alexandra Palace is 'n historiese vermaakplek in Alexandra Park, Londen. Die paleis is tussen Muswell Hill en Wood Green in die noorde van die Britse hoofstad geleë.

Die paleis is oorspronklik in 1873 geopen, maar in 1875 ná 'n vernietigende brand herbou. Alexandra Palace is as 'n openbare ontspannings- en vermaakplek vir die publiek ontwerp, maar het ook opvoedkundige funksies vervul. Dit is daarnaas as Noord-Londen se eweknie vir die Crystal Palace in die suide van die stad gebou.

In twee van die paleis se groot sale, "Great Hall" en "West Hall", word uitstallings en konferensies gehou en musiekkonserte aangebied. Die sale word deur die sakeafdeling van die liefdadigheidstrust bedryf wat die paleis en omliggende park namens die publiek bestuur. Daar is ook 'n kroeg, 'n ysskaatsbaan en 'n palmsaal.



</doc>
<doc id="100177" url="https://af.wikipedia.org/wiki?curid=100177" title="Lengtegraad">
Lengtegraad

'n Lengtegraad (of "meridiaan") is 'n geografiese koördinaat wat die oos-wes posisie van 'n punt op die Aarde se oppervlak aandui. Dit is 'n hoekmeting, gewoonlik uitgedruk in grade, en aangedui deur die Griekse letter lambda (λ). Plekke met dieselfde lengtegraad lê op lyne wat van die Noordpool na die Suidpool strek.

Deur konvensie, bevestig die nulmeridiaan die posisie van die nul grade lengtelyn. Vervolgens word die lengtegraad van ander plekke op aarde as die hoek oos of wes van die nulmeridiaan gemeet, wat wissel van 0° op die nulmeridiaan tot +180° ooswaarts en -180° weswaarts. Die nulmeridiaan loop deur die Koninklike Observatorium in Greenwich, Engeland.

Spesifiek, is dit die hoek tussen 'n vlak met die nulmeridiaan en 'n vlak met die Noordpool, Suidpool en die plek in die vraag. Hierdie vorm 'n regshandige koördineerstelsel met die z-as (regterduim) wat wys van die middel van die aarde se rigting van die Noordpool en die x-as (regterwysvinger) wat strek vanaf die sentrum van die Aarde deur die ewenaar op die nulmeridiaan.


</doc>
<doc id="100180" url="https://af.wikipedia.org/wiki?curid=100180" title="Nanga Parbat">
Nanga Parbat

Nanga Parbat (Oerdoe: نانگا پربت [nəŋɡaː pərbət̪], letterlik "naakte berg"; ook bekend as Diamir, letterlik "koning van die berge") is 'n berg in die Himalaja wat in die bestrede gebied Kasjmir in die noorde van Pakistan geleë is. Met 'n hoogte van 8 125 meter is dit die negende hoogste berg van Asië en in die wêreld ná Berg Everest, K2, Kangchenjunga, Lhotse, Makalu, Cho Oyu, Dhaulagiri en Manaslu. Nanga Parbat staan weens verskeie mislukte ekspedisies, veral tydens die Nazi-bewind, as die "noodlotsberg van die Duitsers" bekend.


</doc>
<doc id="100183" url="https://af.wikipedia.org/wiki?curid=100183" title="Andrzej Duda">
Andrzej Duda

Andrzej Sebastian Duda (Pools: [ˈandʐɛj ˈduda], ; gebore 16 Mei 1972 in Kraków) is 'n Poolse regsgeleerde, politikus en sedert Augustus 2015 die president van Pole. Op 24 Mei 2015 is hy in die tweede rondte van die Poolse presidentsverkiesing as nuwe staatshoof en opvolger van Bronisław Komorowski verkies.

Op 6 Augustus 2015 is Andrzej Duda as 6de staatspresident van die Derde Poolse Republiek ("III Rzeczpospolita") ingesweer. Duda was tussen 2014 en 2015 afgevaardigde in die Europese Parlement en was tussen 2011 en 2014 ook lid van die Poolse parlement, die Sejm. Voor sy verkiesing as afgevaardigde was hy vir Jarosław en Lech Kaczyński werksaam wat indertyd die amp van respektiewelik eerste minister en staatspresident van Pole beklee het.



</doc>
<doc id="100185" url="https://af.wikipedia.org/wiki?curid=100185" title="Annapurna">
Annapurna

Annapurna (Sanskrit, Nepalees, Newari: अन्नपूर्णा, letterlik "die godin, wat kos gee" of "die godin van rykdom") is 'n berg in die Himalaja wat net suid van die grens tussen Nepal en Tibet (Volksrepubliek China) geleë is. Met 'n hoogte van 8 091 meter is dit die tiende hoogste berg van Asië en in die wêreld ná Berg Everest, K2, Kangchenjunga, Lhotse, Makalu, Cho Oyu, Dhaulagiri, Manaslu en Nanga Parbat.

Annapurna is die mins geklimde berg met 'n hoogte van meer as 8 000 m en een van dié gevaarlikste. Teen die einde van 2008 het net 154 bergklimmers die spits bereik. 60 bergklimmers is dood, twee derdes van hulle was slagoffers van sneeustortings.


</doc>
<doc id="100188" url="https://af.wikipedia.org/wiki?curid=100188" title="Gasherbrum I">
Gasherbrum I

Gasherbrum I (Oerdoe: گاشر برم; Vereenvoudigde Chinees: 加舒尔布鲁木I峰; Tradisionele Chinees: 加舒爾布魯木I峰; pinyin: "Jiāshūěrbùlǔmù I Fēng"; letterlik "mooi berg"), ook bekend as Hidden Peak of K5, is 'n berg in die Karakoram wat op die grens tussen Pakistan en Xinjiang (Volksrepubliek China) geleë is. Met 'n hoogte van 8 080 meter is dit die elfde hoogste berg van Asië en in die wêreld ná Berg Everest, K2, Kangchenjunga, Lhotse, Makalu, Cho Oyu, Dhaulagiri, Manaslu, Nanga Parbat en Annapurna.


</doc>
<doc id="100190" url="https://af.wikipedia.org/wiki?curid=100190" title="De Haan">
De Haan

De Haan is 'n Belgiese munisipaliteit en kusdorp aan die Noordsee in die Vlaamse provinsie Wes-Vlaandere en het 12 577 inwoners (2014). Daar is verskeie hotelle en restaurante en dit is 'n sentrum vir toerisme.



</doc>
<doc id="100191" url="https://af.wikipedia.org/wiki?curid=100191" title="Taalverdediging">
Taalverdediging

Taalverdediging is 'n Nederlandse stigting wat in 2001 opgerig is. Die doelstelling van die organisasie is om Nederlands en Afrikaans teen verengelsing te verdedig.

In Nederland was daar basisskole van die organisasie BOOR rondom Rotterdam wat net in Engels aan Nederlandse kinders begin klasgee het. Die Taalverdediging het hulle hof toe geneem en die resultaat is dat slegs 'n beperkte aantal skole (as proefneming) 15% van hul klasse in Engels mag aanbied.


</doc>
<doc id="100193" url="https://af.wikipedia.org/wiki?curid=100193" title="Vanielje">
Vanielje

Vanielje is 'n geur afgelei van orgideë van die genus "Vanilla", hoofsaaklik uit die Meksikaanse spesie, platblaarvanielje ("V. planifolia"). Die woord vanielje is afgelei van die verkleinvorm van die Spaanse woord "vaina" (wat beteken skede of peul), vertaal as bloot "klein peul". 

Pre-Columbiaanse Meso-amerikaners het oorspronklik die wingerdstok van die vanielje-orgidee gekweek. Die Spanjaard Hernán Cortés word gekrediteer met die bekendstelling van beide vanielje en sjokolade aan Europa in die 1520s.

Vanielje is die tweede duurste spesery na saffraan omdat die kweek van vanieljepeule arbeidsintensief is. Ten spyte van die koste word vanielje hoog aangeskryf vir sy smaak, wat die skrywer Frederic Rosengarten, Jr. beskryf in "The Book of Spices" as "suiwer, pittig en delikaat", met sy komplekse blommegeur 'n "eienaardige boeket" Om hierdie rede word vanielje wyd gebruik in beide kommersiële en huishoudelike gebak, parfuumvervaardiging en aromaterapie.


</doc>
<doc id="100195" url="https://af.wikipedia.org/wiki?curid=100195" title="Neutmuskaat">
Neutmuskaat

Neutmuskaat (ook bekend as "pala" in Indonesië) is een van die twee speserye - die ander is foelie - afgelei van verskeie spesies van die boom in die genus "Myristica". Die belangrikste kommersiële spesies is "Myristica fragrans", 'n immergroen boom wat inheems is aan die Banda-eilande in die Molukke (of "Spesery-eilande") van Indonesië. 
Neutmuskaat is die saad van die neutmuskaatboom, rofweg eiervormig en sowat 20 - 30 mm lank en 15 - 18 mm breed, en weeg tussen 5 en 10 g droog, terwyl die foelie die gedroogde rooi skilbedekking van die saad verteenwoordig. Die eerste oes van neutbome vind 7-9 jaar na aanplanting plaas, en die bome bereik volle produksie na twintig jaar. Neutmuskaat word gewoonlik gebruik in poeiervorm. Dit is die enigste tropiese vrugte wat die bron is van twee verskillende speserye. Verskeie ander kommersiële produkte is ook afkomstig van die bome, insluitende essensiële olies, onttrekte oleoharse en neutmuskaatbotter.


</doc>
<doc id="100196" url="https://af.wikipedia.org/wiki?curid=100196" title="Wards of the City of London">
Wards of the City of London

Die Wards of the City of London is die 25 kieswyke waarin die historiese middestad van Londen, die "City of London" (kort "City" genoem), vir verkiesingsdoeleindes verdeel is. In teenstelling met ander dele van die Britse hoofstad het die "City" sy eie historiese stelsel van plaaslike regering bewaar en is 19de en 20ste eeuse munisipale hervormings hier nie toegepas nie. So bestaan die "City of London Corporation", die munisipale regeringsliggaam van die "City", uit twee raadsliggame: die "Court of Aldermen", wat tans hoofsaaklik seremoniële funksies vervul, en die "Court of Common Council" as hoof besturende liggaam.

Die "wards" in die "City of London" het hul oorsprong in 'n middeleeuse regeringstelsel waarbinne baie klein buurte as selfregerende eenhede binne Londen kon bestaan. Hulle dien as kiesafdelings en politieke onderafdelings en is permanente seremoniële, geografiese en administratiewe entiteite binne die "City of London". Hul grense is in 2003 en nog eens in 2013 nuut getrek, alhoewel die aantal "wards" ewemin verander is soos hul oorspronklike name.


</doc>
<doc id="100197" url="https://af.wikipedia.org/wiki?curid=100197" title="Soethout (geursel)">
Soethout (geursel)

Soethout (ook liquorice of drop genoem in vele streke) is 'n mengsel gegeur met die uittreksel van die wortels van die soethoutplant. 'n Wye verskeidenheid van liquorice lekkergoed word oor die wêreld heen geproduseer. In Amerika word dit "swart drop" genoem om dit te onderskei van soortgelyke gebakvariëteite wat nie verwant is aan soethoutaftreksel nie, maar algemeen vervaardig word in die vorm van sagte toue of buise. Benewens hierdie, word verskeie ander liquorice lekkers verkoop in die Verenigde Koninkryk, soos "liquorice allsorts".

Nederlandse en Nordiese liquorice bevat kenmerkend ammoniumchloried in plaas van natriumchloried. Die noodsaaklike bestanddele van liquorice lekkergoed is liquorice uittreksel, suiker, en 'n bindmiddel. Die bindmiddel is gewoonlik stysel/meel, Arabiese gom, gelatien, of 'n kombinasie hiervan. Bykomende bestanddele is ekstra geursel, byewas vir 'n blink oppervlak, ammoniumchloried en melasse om die eindproduk die bekende swart kleur te gee. Ammoniumchloried word hoofsaaklik gebruik in sout liquorice lekkergoed, met konsentrasies tot ongeveer 8 persent. Tog kan selfs gereelde liquorice lekkergoed tot 2 persent ammoniumchloried bevat, die smaak van wat minder prominent as gevolg van die hoër konsentrasie suiker. Sommige liquorice lekkergoed is gegeur met anysolie in plaas van of in kombinasie met liquorice worteluittreksel.


</doc>
<doc id="100200" url="https://af.wikipedia.org/wiki?curid=100200" title="Besetting van Japan">
Besetting van Japan

Die besetting van Japan was 'n tydperk van sewe jaar waartydens Japan deur die Geallieerdes onder leiding van die Verenigde State van Amerika beset is. Japan gee op 14 Augustus 1945 tydens die Tweede Wêreldoorlog oor en die besetting begin 14 dae later op 28 Augustus 1945. Die besetting het tot 28 April 1952 geduur. Dit is tot hede die enigste voorval in die geskiedenis wat Japan deur 'n buitelandse troepemag beset is.



</doc>
<doc id="100203" url="https://af.wikipedia.org/wiki?curid=100203" title="Land Rover Defender">
Land Rover Defender

Die Land Rover Defender (voorheen bekend as die "Land Rover Ninety" en die "Land Rover One Ten") is 'n Britse vierwieldryf veldvoertuig wat ontwikkel is uit die oorspronklike Land Roverreeks van 1948. Land Rover het in Oktober 2013 aangekondig dat produksie ten einde sou loop teen Desember 2015, ná die deurlopende vervaardiging van 67 jaar.


</doc>
<doc id="100205" url="https://af.wikipedia.org/wiki?curid=100205" title="Inlynsessilinder">
Inlynsessilinder

Die inlynsessilinderenjin of reguitsesenjin is 'n tipe binnebrandenjin met al ses silinders in 'n reguit lyn gemonteer, of in 'n gelyke vlak bo/langs die krukas. Die enkelbanksilinders kan gerig word in óf 'n vertikale óf 'n skuinsvlak met al die suiers wat 'n gemeenskaplike krukas aandryf. Waar dit skuins teen 'n hoek geplaas is, word dit soms 'n skuinsses genoem. In 'n spesifikasie, grafiek of wanneer 'n afkorting gebruik word, word 'n inlynsessilinder enjin gelys óf as I6 of L6.

Soos by gewone passasiersmotors is dit die gladde loopeienskappe van die reguitsesenjin wat dit ook wenslik maak vir industriële gebruik. Die reguitses is 'n eenvoudige enjin wat in beide primêre en sekondêre balans verkeer. Dit beteken dit kan tot 'n groot mate opgeskaal word, sonder om oormatige vibrasie op te doen. Die meeste van die enjinkomponente en -toebehore kan langs beide kante monteer word, eerder as bo of onder die silinderbanke, wat beteken dat toeganklikheid en onderhoud makliker is as op 'n V-enjin in 'n vragmotor of industriële opset. Verder is 'n reguitsesenjin meganies eenvoudiger as 'n V6- of V8-enjin aangesien dit net een silinderkop, en die bonokas net die helfte soveel nokaste het.

Die inlynses vir gebruik in motorvoertuie is ontwerp met enjinverplasings wat wissel van ongeveer 2 tot 5 liter (120-310 kub. duim). Dit word soms ook gebruik vir kleiner enjins, maar hoewel dit baie glad loop, is dit duur om te vervaardig in terme van koste-tot-krag-verhouding. Aangesien die lengte van 'n enjin ongeveer eweredig is aan die aantal silinders op een bank, is die reguitses noodwendig langer as alternatiewe enjins soos die I4, V4, V6 of V8.

Een van die kleinste produksie reguitsesse was in die Benelli 750 Sei motorfiets gebruik, wat 747.7 cc verplaas het. Mike Hailwood het in die 1960's met 'n Honda met 'n RC166 250 cc (15 kub. dm.) sessilinder, 24-klep motorfietsenjin gejaag. Vooroorlogse enjins was nogal groot teen moderne standaarde – soos die Rolls Royce Silver Ghost se 7.4 L-enjin en die 824 kub. dm. (13.5 L) van die 1910 Peerless, Pierce en Fageol.

Die grootste moderne passasiersmotorreguitsesse sluit in die 4.6 L (282 kub. dm.) VAM weergawe van AMC se enjins, die 4.2 liter-kragbron in verskeie Jaguars en AMC's, die 4.0 TVR Speed Six, 4.0 Ford Barra, Chevrolet 250, Chevrolet Vortec 4200, 4.3 Chrysler Hemi Ses, 4.2 Toyota Land Cruiser (diesel), 4.5 en 4.8 Nissan, 4.8 Chevrolet, 4.9 Ford, en die 5 L Hudson H-145 (geproduseer tot 1957). In 2009 het die Cummins B-reeksenjin wat in die Dodge Ram bakkie diens gedoen het, tot 6.7 L verplaas.

Inlynsesdieselenjins met veel groter verplasing word algemeen gebruik vir industriële toepassings. Dit sluit die verskillende tipes swaar toerusting, kragopwekking, sowel as vervoerbusse in. Feitlik alle swaar padvragmotors het inlynsesdieselenjins, sowel as die meeste mediumgrootte en meeste ligte dieseltrokke. Hul deugde is beter lae-toere wringkrag, 'n baie lang lewe, gladde werking en betroubaarheid. Snelwegoperateurs verkies inlynsesdieselenjins, wat gladweg bedryf en redelik stil loop. Net so, het gebruike van die pad af, soos trekkers, mariene enjins, en elektriese kragopwekkers 'n enjin nodig wat robuust en kragtig is. Anders as by passasiersmotors, is kompaktheid nie 'n belangrike oorweging by hierdie gebruike nie, terwyl die bykomende betroubaarheid en maklike instandhouding van inlynsesdieselenjins wel is.



</doc>
<doc id="100206" url="https://af.wikipedia.org/wiki?curid=100206" title="Turbodiesel">
Turbodiesel

Turbodiesel verwys na enige dieselenjin wat toegerus is met 'n turbo-aanjaer. 'n Turbo-aanjaer is algemeen in moderne motors en vragmotors se dieselenjins om hoër kraglewering, laer uitlaatvlakke, en verbeterde doeltreffendheid te lewer as 'n soortgelyke kapasiteit nie-aangejaagde enjin. Turbodiesels in motors bied 'n hoër vlak van verfyning as hulle natuurlik-geaspireerde eweknieë.


</doc>
<doc id="100207" url="https://af.wikipedia.org/wiki?curid=100207" title="Bakspel">
Bakspel

Bakspel is een van die oudste bordspele vir twee spelers. Die swart en wit/rooi spelstukke word volgens die val van die dobbelsteentjies geskuif. 'n Speler wen wanneer hy/sy al sy stukke van die bord verwyder het voor sy teenstander kon.


</doc>
<doc id="100209" url="https://af.wikipedia.org/wiki?curid=100209" title="Ferdinand de Lesseps">
Ferdinand de Lesseps

Ferdinand Marie, Vicomte de Lesseps (19 November 1805 – 7 Desember 1894) was 'n Franse diplomaat en die dryfveer agter die bou van die Suezkanaal. Hy is gebore in Versailles en het sy opvoeding ondergaan in Parys. Sy eerste werk was as 'n assistent vise-konsulaat in Lissabon vir die Franse Konsulêrediens in 1825 en hy keer terug na Parys in 1827. Die jaar daarna word hy na Tunis gestuur. In 1831 word hy bevorder tot Vise-konsulaat en in 1833 word hy aangestel in Kairo. Hier ontmoet hy vir Mehemet Ali en sy seun Said Pasha. In 1838 word hy na Rotterdam verplaas, in 1839 na Málaga en in 1842 na Barcelona. Hy word bevorder tot Konsul-generaal in 1847 en die volgende jaar word hy aangestel as die Franse minister in Madrid. In 1849 gaan hy na Italië om met die Italiaanse regering diplomatiese betrekking op te bou. Die Franse regering verander egter hulle houding teenoor Italië en De Lesseps word na slegs drie weke teruggeroep na Frankryk waar hy in onguns raak en gevolglik bedank hy uit die Franse regering se diplomatieke diens.

Vir baie jare was De Lesseps geïnteresseerd in 'n projek om die Middellandse See en die Rooisee te verbind. Hy besoek Said Pasha in 1854, wat sy vader Mehemet Ali opgevolg het, en verkry 'n konsessie om met die projek voort te kan gaan. Die Britse regering wou hom nie ondersteun nie en hy vorm 'n Franse maatskappy in 1858. Hulle met die konstruksie aan die kanaal in 1859 begin en het dit voltooi in 1869. Hierna keer hy terug na Frankryk.

In 1879 word hy deur 'n Geografiese Komitee gekies om die maatskappy te bestuur wat die Panamakanaal moet bou. Alhoewel hy reeds 74 jaar oud was, begin hy die projek met oorgawe. Maar as gevolg van sy hardkoppige sienings en die feit dat hy probleme, groter as wat hy op die Suezkanaal ervaar het, ignoreer speel die maatskappy bankrot in 1889. De Lesseps en sy seun Charles word verhoor en gevonnis. Hulle moes 'n boete betaal en tronkstraf uitdien. De Lesseps se tronkstraf word egter opgeskort weens sy slegte gesondheid en hy word toegelaat om sy huis in La Chenaie te woon waar hy later sterf.



</doc>
<doc id="100211" url="https://af.wikipedia.org/wiki?curid=100211" title="Caroline Wozniacki">
Caroline Wozniacki

Caroline Wozniacki (Deens: [kɑːoliːnə vʌsniˈɑɡi], Pools: [vɔʑˈɲat͡ski]; gebore op 11 Julie 1990) is 'n Deense beroepstennisspeler. Sy is 'n voormalige Wêreld Nr 1 op die WTA-toer, en het hierdie posisie vir 67 weke beklee. Sy was die eerste vrou van 'n Skandinawiese land om die topposisie en 20ste algeheel te hou.

Sedert haar WTA-debuut in 2005 het sy haar jaareindposisie elke jaar verbeter tot die afronding as die topspeler in beide 2010 en 2011. Wozniacki het 23 WTA-titels gewen teen Augustus 2014, drie in 2008, drie in 2009, ses in 2010 (die meeste in 'n jaar deur 'n WTA speler van 2008–2011), ses in 2011, twee in 2012, en een elk in 2013, 2014 en 2015. Sy was die naaswenner in die 2009 en 2014 Amerikaanse Ope en die 2010 WTA-toerkampioenskap in Doha na Kim Clijsters.

Caroline Wozniacki het die 2006 Wimbledon damesenkelspeltitel en tydens die Australiese Ope in 2018 haar eerste Grand Slam-toernooi gewen. Sy hou ook twee WTA-titels in die dubbelspel. In 2008 het Wozniacki die titel as die "WTA-nuweling van die jaar" gewen.

Die tabel toon Wozniacki se prestasie tydens elk van die Grand Slam-toernooie in enkelspel vir vroue waaraan sy deelgeneem het:



</doc>
<doc id="100212" url="https://af.wikipedia.org/wiki?curid=100212" title="Julia Görges">
Julia Görges

Julia Görges (gebore op 2 November 1988) is 'n Duitse beroepstennisspeler.

Julia Görges het twee enkel- en vyf dubbelspeltitels op die WTA-toer verower, asook ses enkelspel en ses dubbelspeltitels in die ITF-reeks gewen in haar loopbaan. Op 20 Augustus 2018 bereik sy haar beste posisie as die wêreld se nommer 9. Op 22 Augustus 2016 bereik sy haar hoogtepunt as die wêreld se nommer 12 op die vrouedubbelspelranglys.

Die tabel toon Görges haar prestasie tydens elk van die Grand Slam-toernooie in vroueenkels waaraan sy deelgeneem het:



</doc>
<doc id="100214" url="https://af.wikipedia.org/wiki?curid=100214" title="Charles Lindbergh">
Charles Lindbergh

Charles Augustus Lindbergh (4 Februarie 1902 – 26 Augustus 1974) was 'n Amerikaanse vlieënier wat die eerste solo, ononderbroke vlug oor die Atlantiese Oseaan uitgevoer het. Hy is gebore in Detroit, Michigan. Sy vader was Charles A. Lindbergh. Charles Augustus Lindbergh (1902-1974) is waarskynlik die bekendste persoonlikheid in die geskiedenis van die lugvaart. Lindbergh het groot geword in Little Falls, Minnesota. 

Hy het ook talle verkenningstogte onderneem in die soeke na interkontinentale lugroetes. Sy vader was 'n lid van die Amerikaanse Kongres. Charles het eers aan die Universiteit van Wisconsin gestudeer, maar het sy studies onderbreek en hom in Lincoln, Nebraska, by 'n vliegskool laat inskryf. 

Hy het sy vlieglisensie op 20-jarige ouderdom gekry en het sy geld verdien deur met 'n ou vliegtuig, 'n Curtiss Jenny uit die Eerste Wêreldoorlog, waagtoertjies vir ŉ rondtrekkende vliegsirkus uit te voer. In 1924 het hy vlieënier by die Amerikaanse lugmag geword, maar in 1926 het hy na die burgerlike lugvaart teruggekeer en as posvlieënier die roete tussen St. Louis (Missouri) en Chicago gevlieg. 

In 1924 sluit hy aan as 'n leerling by die "United States Air Service Reserve" by Brooks Field, Texas en later word hy 'n vlieënier in die destydse "Army Air Mail Service".

ŉ Aantal sakelui van St. Louis het in die stadium geldelike hulp aan Lindbergh verleen sodat hy kon meeding om 'n prys van 25 000 dollar, wat uitgeloof was vir die eerste direkte vlug van New York na Parys. Die vliegtuig waarmee Lindbergh die vlug sou aandurf, 'n eenmotorige (ongeveer 160 kW) hoëvlerktuig met 'n Wright Whirlwindenjin, is deur Donald Hall ontwerp en deur Rayan Airlines in San Diego, Kalifornië, gebou. 

Op 10 Mei 1927 vlieg hy die vliegtuig na St. Louis en twee dae later na New York. Sy totale vliegtyd van 21:45 was 'n nuwe transkontinentale rekord.

The Spirit of St. Louis, soos die vliegtuig gedoop is, is binne 3 maande teen 'n koste van sowat 13 000 dollar voltooi. Van San Diego het Lindbergh na New York vertrek, van waar hy die vlug oor die oseaan sou aandurf. Met 'n vliegtyd van altesaam 21 uur en 45 minute tussen San Diego en New York het Lindbergh ook 'n rekord vir die transkontinentale vlug opgestel. 

Lindbergh het op 20 Mei 1927 van die Rooseveltlughawe buite New York opgestyg. Hy was reeds 24 uur sonder slaap van wee 'n vertraging in die vertrektyd en die week is boonop voorafgegaan deur die verdwyning van 2 Franse vlieëniers oor die Atlantiese Oseaan. 

Lindbergh het die vlug van 5 809 km in 33 uur en 30 minute voltooi - 'n mylpaal in die ontwikkeling van die lugvaart. Die het wêreldwye reaksie uitgelok en Lindbergh is as nasionale held in Amerika ontvang. 

Hy is in 1929 met Anne Spencer Morrow (geb. 1906), die dogter van die VSA se ambassadeur in Mexiko, getroud. Na 'n toer deur die VSA is hy as lugvaartadviseur van "Transcontinental and Western Airways" en van "Pan American Airways" aangestel. In 1933 het hy en sy vrou 'n reis oor die 5 kontinente onderneem in ŉ poging om nuwe lugroetes, onder meer oor die poolstreke, te vind. Die egpaar se 2-jarige seuntjie is in Maart 1932 ontvoer en later vermoor gevind - een van die opspraakwekkendste misdade van die dertigerjare. 

Hy en sy vrou emigreer na Engeland as gevolg van al die publisiteit en hulle bly daar van 1935 tot 1938. Later verhuis hulle na die eiland Iliec naby Port Blanc in Frankryk. Sy buurman was Dr. Alexis Carrel, waarmee hy vroeër gekorresondeer het. Die moordenaar, Bruno Richard Hauptmann, is 4 jaar later gevang en tereggestel. 

Hy het egter terselfdertyd bewondering gehad vir Duitsland se lugvaartprestasies en is in die VSA en elders gekritiseer om wat beskou is as sy pro-Duitse houding. Aan die begin van die Tweede Wêreldoorlog het Lindbergh en sy vrou 'n vredesveldtog van stapel laat loop en teen die VSA se inmenging in Europese sake geprotesteer. Na die VSA se toetrede tot die oorlog het hy egter die oorlogspoging aktief gesteun deur as konsultant vir die Amerikaanse lugmag en as vlieënier in 50 gevegsendings in die Stille Oseaan-oorlogsone op te tree. 

Na die oorlog het hy "Pan American World Airways" asook die Amerikaanse departement van verdediging van raad bedien. Lindbergh is op 26 Augustus 1974 oorlede. Hy was lid van onder andere die Nasionale Advieskomitee vir Lugvaartkunde in die VSA en het talle eerbewyse en onderskeidings ontvang, waaronder die Daniel Guggenheim International Aviation Award en die Wright Brothers Memorial Award, asook ŉ eremedalje (die Medal of Honor) van die Amerikaanse Kongres in 1927. 

Terwyl hy in Europa was, het hy Duitsland drie keer besoek; in 1936 op versoek van die Duitse Veldmaarskalk Hermann Göring. Terug in Amerika waarsku hy die owerhede teen die groeiende Duitse lugmag se slaankrag. Tydens sy besoek in 1938 oorhandig die Duitse Regering 'n medalje aan hom. Na negatiewe kommentaar op van Lindbergh se uitsprake van 'n ooreenkoms met Duitsland bedank hy uit die "Army Air Corps Reserve".

Toe Amerika egter toetree tot die Tweede Wêreldoorlog word hy 'n siviele konsultant vir die regering en maak waardevolle bydraes in die Stille Oseaan waarvoor hy later spesiale toekennings kry van die Amerikaanse Regering. Hy het later ook navorsing gedoen vir die Amerikaanse Lugmag. Hy het die volgende boeke gepubliseer:

Laasgenoemde was 'n outobiografie waarvoor hy 'n Pulitzerprys gekry het. Die "Congressional Medal of Honor", die "Distinguised Service Cross" en die 1953 "Daniel Guggenheim International Aviation Award" is ook aan hom toegeken.

Sy vrou het kortverhale, gedigte en boeke geskryf, onder meer die volgende oor lugvaart: "North to the Orient" (1953), "Listen, the wind" (1938) en "Gift from the sea" (1955).




</doc>
<doc id="100217" url="https://af.wikipedia.org/wiki?curid=100217" title="Waaxens, Noardeast-Fryslân">
Waaxens, Noardeast-Fryslân

Waaxens (Wes-Fries: "Waaksens") is 'n dorp in die Nederlandse provinsie Friesland. Die dorp lê 8 km noordwes van Dokkum en ressorteer onder die munisipaliteit Noardeast-Fryslân. Dit het sowat 35 inwoners (2018).




</doc>
<doc id="100218" url="https://af.wikipedia.org/wiki?curid=100218" title="Friedrichswerdersche Kirche">
Friedrichswerdersche Kirche

Die Friedrichswerdersche Kirche is 'n kerk op die historiese plein "Werderscher Markt" in die Friedrichswerder-buurt van die Berlynse distrik Mitte. Die kerk is tussen 1824 en 1831 volgens planne van Karl Friedrich Schinkel as Berlyn se eerste kerkgebou in die Engels-Neogotiese styl gebou.

Die huidige kerkgebou het tot en met 1872 as simultaankerk vir 'n Pruisies-geünieerde en 'n Frans-gereformeerde gemeente gedien (vandaar sy Franse naam "Temple du Werder"). Nadat die gereformeerde gemeente reeds sedert 1835 geen eie kerkdienste meer in die gebou gehou het nie, het die geünieerdes hul aandeel oorgeneem.

Die kerk is gedurende die Tweede Wêreldoorlog ernstig beskadig en eers vanaf 1982 heropgebou om as Oos-Berlynse Schinkel-museum te dien. Sedert die laat 1990's maak dit deel uit van die Berlynse "Nationalgalerie" (Nasionale Kunsgalery) en behandel as museum die werk van die argitek Schinkel en 19de eeuse beeldhoukuns.


</doc>
<doc id="100219" url="https://af.wikipedia.org/wiki?curid=100219" title="Wolhaarmammoet">
Wolhaarmammoet

Die wolhaarmammoet of wollerige mammoet ("Mammuthus primigenius") was ’n spesie mammoete wat in die Pleistoseen-epog geleef het en was die laaste in ’n lyn mammoetspesies wat begin het by die "Mammuthus subplanifrons" in die vroeë Plioseen. Die wolhaarmammoet het 400 000 jaar gelede in Oos-Asië van die steppe-mammoet afgeskei. Sy naaste lewende verwant is die Asiatiese olifant. 

Hierdie diere is van die prehistoriese diere waarvan die voorkoms en gedrag die beste bestudeer is danksy die ontdekking van bevrore karkasse in Siberië en Alaska, sowel as geraamtes, tande, maaginhoud, mis en uitbeeldings in prehistoriese grottekeninge. Die oorskotte van mammoete was lank reeds in Asië bekend voordat dit in die 17de eeu in Europa bekend geword het. Daar was lank debatte oor die oorsprong van die oorblyfsels, en baie het gemeen dis die oorskotte van legendariese diere. Georges Cuvier het die mammoet in 1796 geïdentifiseer as ’n uitgestorwe olifantspesie.

Die wolhaarmammoet was omtrent dieselfde grootte as die moderne Afrika-olifant. Mannetjies was by hul skouers tussen 2,7 en 3,4 m hoog en het sowat 6 ton geweeg. Wyfies was tussen 2,6 en 2,9 m hoog en het tot 4 ton geweeg. ’n Pasgebore kalfie het sowat 90 kg geweeg. Die dier was goed aangepas by die koue omgewing tydens die laaste ystyd. Dit was met hare bedek, met ’n buitepels van lang hare en ’n korter onderpels. Die kleur het gewissel van donker tot lig. Die ore en stert was kort om vriesbrand en hitteverlies te voorkom. Dit het lang, gekromde slagtande gehad, en vier kiestande wat ses keer tydens sy leeftyd vervang is. 

Sy gedrag het baie met moderne olifante s’n ooreengestem – hy het sy slagtande en slurp gebruik om voorwerpe te beweeg, te baklei en te wei. Sy dieet was hoofsaaklik gras en rietgras. Individuele diere het waarskynlik tot 60 jaar oud geword. Hul habitat was die mammoetsteppe, wat gestrek het oor Noord-Eurasië en Noord-Amerika.

Die wolhaarmammoet het saam met die vroeë mense voorgekom, en dié het die diere se bene en slagtande gebruik om kuns, gereedskap en blyplekke te skep, en hulle het die vleis geëet. Die spesie het sowat 10 000 jaar gelede, aan die einde van die Pleistoseen, van die vasteland af verdwyn – waarskynlik weens klimaatsveranderings en die gevolglike krimping van sy habitat of omdat hy deur mense gejag is, of ’n kombinasie daarvan. Geïsoleerde groepe het tot sowat 6 400 jaar gelede op St. Paulus-eiland naby Alaska en tot 4 000 jaar gelede op Wrangel-eiland naby Siberië voorgekom. Nadat die diere uitgesterf het, het mense voortgegaan om hul ivoor te gebruik – ’n praktyk wat vandag nog voortduur.

Die eerste bekende lede van Proboscidea, die klade wat olifante bevat, het sowat 55 miljoen jaar gelede om die Tetis-see (tussen die ou kontinente Gondwana en Laurasië) voorgekom. Die familie Elephantidae het sowat 6 miljoen jaar gelede in Afrika voorgekom en sluit moderne olifante en die uitgestorwe mammoete in. Die volgende diagram wys die plek van die genus "Mammuthus" tussen die ander lede van Proboscidea.

In 2005 het navorsers ’n volledige profiel van die wolhaarmammoet se mitochondriale genoom saamgestel en daardeur kon hulle die noue evolusieverhouding tussen dié dier en die Asiatiese olifant ("Elephas maximus") naspeur. Afrika-olifante ("Loxodonta africana") het sowat 6 miljoen jaar gelede van hierdie klade afgeskei, min of meer in die tyd toe ’n soortgelyke skeiding tussen die mens en die sjimpansee plaasgevind het. 

In 2008 het ’n studie van die wolhaarmammoet se DNS getoon dié dier en die Afrika-olifant is 98,55% tot 99,40% identies. ’n Studie in 2010 het daarop gedui dat die skeiding tussen die mammoet en Asiatiese olifant sowat 5,8 miljoen tot 7,8 miljoen jaar gelede plaasgevind het, terwyl die Afrika-olifant tussen 6,6 miljoen en 8,8 miljoen jaar gelede van ’n vroeëre gemeenskaplike voorouer afgeskei het. 

Die eerste bekende lede van die genus "Mammuthus" is die Afrika-spesies "M. subplanifrons" van die Plioseen en die "M. africanavus" van die Pleistoseen. Eersgenoemde is vermoedelik die voorouer van latere vorms. Mammoete het sowat 3 miljoen jaar gelede hul verskyning in Europa gemaak. Die eerste bekende Europese mammoet is "M. rumanus"; dit het oor Europa en China versprei. Nog ’n spesie het 2 miljoen tot 1,7 miljoen jaar gelede van hulle afgeskei en hulle vervang: "M. meridionalis". Hierdie spesie is weer deur die steppemammoete ("M. trogontherii") vervang – hulle het sowat ’n miljoen jaar gelede in Oos-Afrika ontstaan. Die Columbiaanse mammoet het uit ’n groep "M. trogontherii" ontwikkel wat sowat 1,5 miljoen jaar gelede oor die Beringstraat na Noord-Amerika getrek het. Die wolhaarmammoet het in Siberië uit die "M. trogontherii" ontwikkel. Wolhaarmammoete het sowat 100 000 jaar gelede hul verskyning in Noord-Amerika gemaak. 

’n Genetikastudie in 2011 het getoon twee voorbeelde van die Columbiaanse mammoet kan in ’n subklade van die wolhaarmammoet geklassifiseer word. Dit dui daarop dat die twee bevolkings verbaster het. ’n Noord-Amerikaanse vorm wat soms "M. jeffersonii" genoem word, is dalk ’n hibried tussen die twee spesies.



</doc>
<doc id="100221" url="https://af.wikipedia.org/wiki?curid=100221" title="Mammoet">
Mammoet

’n Mammoet is enige spesie van die uitgestorwe genus Mammuthus, wat uitgeken kon word aan hul lang, gekromde tande en, in noordelike spesies, hul wollerige hare. Hulle het in die Plioseen-epog (vanaf sowat 5 miljoen jaar gelede) in Afrika, Europa, Asië en Noord-Amerika voorgekom tot in die Holoseen sowat 4 500 jaar gelede Die oorskot van een van die laaste oorlewende mammoete, wat van 4 300 jaar gelede dateer, is op Wrangeleiland naby Siberië ontdek. Op die Groot Ljachof-eiland is oorskotte gevind waarvan die vel nog vir kloning geskik kan wees en daar word eksperimente op hierdie gebied onderneem. 

Mammoete het in die familie Elephantidae voorgekom wat ook die twee genusse moderne olifante en hul voorsate bevat.

Nes hul moderne verwante was die mammoete baie groot. Die grootste bekende spesies was by hul skouers sowat 4 m hoog en het tot 8 ton geweeg, terwyl mannetjies soms tot meer as 12 ton geweeg het. Die meeste spesies was egter so groot soos die moderne Asiatiese olifant (wat sowat 2,5 m tot 3 m hoog is en selde meer as 5,4 ton weeg). Albei geslagte het lang slagtande gehad. ’n Eerste, kleiner stel het op sowat ses maande hul verskyning gemaak, en dit is op sowat 18 maande deur ’n groter, permanente stel vervang. Dié het sowat 2,5 tot 15,2 cm per jaar gegroei.

As ’n mens studies van hul nabye verwante, die moderne olifante, in ag neem, was hulle sowat 22 maande lank dragtig en het hulle daarna die lewe aan een kalf geskenk. Hul sosiale struktuur was waarskynlik dieselfde as dié van die Asiatiese en Afrika-olifant, met wyfies wat in troppe voorgekom het met ’n matriarg aan die hoof, terwyl bulle ná seksuele rypheid alleen of in kleiner, losser groepe voorgekom het.

Wetenskaplikes het die oorblyfsels van ’n mammoetkalf bestudeer en tot die gevolgtrekking gekom die vet in die dier het ’n groot rol gespeel in sy vorm en sy vermoë om groot hoeveelhede voedingstowwe te berg. So kon hulle oorleef in die koue klimaat waarin hulle voorgekom het, met temperature van tot . Dit het ook hul spiermassa verhoog, wat hulle in staat gestel het om langer te leef en teen vyande te veg.

Die eerste bekende lede van Proboscidea, die klade wat olifante bevat, het sowat 55 miljoen jaar gelede om die Tetis-see (tussen die ou kontinente Gondwana en Laurasië) voorgekom. Die familie Elephantidae het sowat 6 miljoen jaar gelede in Afrika voorgekom en sluit moderne olifante en die uitgestorwe mammoete in. Die volgende diagram wys die plek van die genus "Mammuthus" tussen die ander lede van Proboscidea.

’n Studie in 2010 het daarop gedui dat die skeiding tussen die mammoet en Asiatiese olifant sowat 5,8 miljoen tot 7,8 miljoen jaar gelede plaasgevind het, terwyl die Afrika-olifant tussen 6,6 miljoen en 8,8 miljoen jaar gelede van ’n vroeëre gemeenskaplike voorouer afgeskei het. 
Die eerste bekende lede van die genus "Mammuthus" is die Afrika-spesies "M. subplanifrons" van die Plioseen en die "M. africanavus" van die Pleistoseen. Eersgenoemde is vermoedelik die voorouer van latere vorms. Mammoete het sowat 3 miljoen jaar gelede hul verskyning in Europa gemaak. Die eerste bekende Europese mammoet is "M. rumanus"; dit het oor Europa en China versprei. Nog ’n spesie het 2 miljoen tot 1,7 miljoen jaar gelede van hulle afgeskei en hulle vervang: "M. meridionalis". Hierdie spesie is weer deur die steppemammoete ("M. trogontherii") vervang – hulle het sowat ’n miljoen jaar gelede in Oos-Afrika ontstaan. 
Die Columbiaanse mammoet het uit ’n groep "M. trogontherii" ontwikkel wat sowat 1,5 miljoen jaar gelede oor die Beringstraat na Noord-Amerika getrek het. Die wolhaarmammoet het in Siberië uit die "M. trogontherii" ontwikkel. Wolhaarmammoete het sowat 100 000 jaar gelede hul verskyning in Noord-Amerika gemaak.

Die wolhaarmammoet was die laaste spesie van die genus. Hulle het saam met die vroeë mense voorgekom, en dié het die diere se bene en slagtande gebruik om kuns, gereedskap en blyplekke te skep, en hulle het die vleis geëet. 

Die spesie het sowat 10 000 jaar gelede, aan die einde van die Pleistoseen en die huidige ystydperk se laaste glasiale tyd, van die vasteland af verdwyn – waarskynlik weens klimaatsveranderings en die gevolglike krimping van sy habitat of omdat hy deur mense gejag is, of ’n kombinasie daarvan. Geïsoleerde groepe het tot sowat 6 400 jaar gelede op St. Paulus-eiland naby Alaska en tot 4 000 jaar gelede op Wrangeleiland naby Siberië voorgekom. Nadat die diere uitgesterf het, het mense voortgegaan om hul ivoor te gebruik – ’n praktyk wat vandag nog voortduur.



</doc>
<doc id="100224" url="https://af.wikipedia.org/wiki?curid=100224" title="Atle Selberg">
Atle Selberg

Atle Selberg (Langesund, 14 Junie 1917 – Princeton, 6 Augustus 2007) was 'n Noorse wiskundige, wat bekendheid verwerf het vir sy werk op die gebied van die analitiese getalleteorie en die teorie van automorfe vorme, veral in verhouding met die spektraalteorie. In 1950 ontvang hy die Fieldsmedalje.

Selberg word in Langesund gebore as die seun van wiskundige Ole Michael Ludvigsen Selberg en die lektrise Anna Kristina Selberg. Twee van sy broers het ook wiskundiges geword. Sy oudste broer het 'n ingenieur geword.

Terwyl hy nog op skool is, word hy beïnvloed deur die werk van Srinivasa Ramanujan en ontdek hy die presiese analitiese formule vir die partisie-funksie, soos dit in die werke van Ramanujan beskryf word. Dié resultaat geword egter eerste deur Hans Rademacher gepubliseer. Tydens die oorlog veg hy teen die Duitse inval van Noorweë en beland hy 'n paar keer in die gevangenis.

Hy studeer aan die Universiteit van Oslo en promoveer daar in 1943.

Tydens die Tweede Wêreldoorlog werk Selberg as gevolg van die Duitse besetting van Noorweë in afsondering en eers die oorlog word sy prestasies bekend. Daaronder is die bewys dat 'n positiewe deel van die nulpunte van die Riemann-zèta-funksie op 'n lyn geleë is.

Na die oorlog wend hy hom tot die sifteorie, 'n eerder verwaarloosde onderwerp wat deur Selberg se werk bekend word. In 'n artikel uit 1947 stel hy die na hom vernoemde "sif van Selberg" voor, wat twintig jaar later sou bydra tot die bewys van onder andere die stelling van Chen.
In Maart 1948 konstrueer Selberg met behulp van elementêre middels, die asimptotiese formule
waar
vir priemgetalle formula_3.

In Julie van daardie jaar beskik sowel Selberg as Paul Erdös oor elementêre bewyse van die priemgetalstelling. Albei bewyse had Selberg se ongepubliseerde asimptotiese formule as uitgangspunt. Die omstandighede wat tot die bewyse gelei het, soos onenigheid oor publisering, het egter tot 'n bitter en langdurige geskil tussen die twee wiskundiges veroorsaak.

Vir sy fundamentele werk in die veertigerjare ontvang hy in 1950 die Fieldsmedalje.

In die begin van die jare vijftig in die twintigste eeu emigreer Selberg na die Verenigde State. Hy vestig hom in Princeton in die staat New Yersey. Tot met sy dood, ongeveer vyftig jaar later sou hy verbind bly tot die daar gevestigde "Institute for Advanced Study". Gedurende die jare vyftig werk hy aan die bekendstelling van die spektraalteorie in die getalleteorie. Dié werk kulmineer in die ontwikkeling van die Selberg-spoorformule, die mees bekendste en mees invloedrykste van sy resultate. In sy eenvoudigste vorm lê die Selberg-spoorformule die dualiteit vas tussen die lengtes van geslote geodete op 'n kompakte Riemann-oppervlak en die eienwaardes van die Laplaciaan, iets wat analoog is aan die dualiteit tussen die priemgetal en die nulpunt van die zèta-funksie.

In 1986 geword hy bekroon met die Wolf-Prys in wiskunde. In die beginjaar van dié prys, in 2002 bekom hy 'n honorêre Abelprys, nog 'n jaar voor die toekenning van die gewone pryse sou begin.

Hy geword verkies in die Noorse Akademie van Kunste en Wetenskappe, die Koninklike Deense Akademie van Wetenskappe en die Amerikaanse Akademie van Kuns en Wetenskappe.

Selberg had twee kinders, Ingrid Selberg en Lars Selberg. Ingrid Selberg is getrou met die toneelskrywer Mustapha Matura.

Atle Selberg sterf op 6 Augustus 2007 in sy huis in Princeton aan die gevolge van hartversaking.




</doc>
<doc id="100227" url="https://af.wikipedia.org/wiki?curid=100227" title="Ford Model T">
Ford Model T

Die Ford Model T (in die omgangstaal bekend as die "Tin Lizzie", Model T, of T) is 'n motor wat deur Henry Ford se Ford Motormaatskappy vervaardig is van 1 Oktober 1908 tot 26 Mei 1927. Dit word algemeen beskou as die wêreld se eerste bekostigbare motor, die motor wat reis vir die algemene middelklas Amerikaner geopen het; die rede was Ford se doeltreffende vervaardiging, insluitende monteerbandproduksie in plaas van individuele handvervaardiging.

Die Ford Model T is aangewys as die invloedrykste motor van die 20ste eeu in die "Motor van die Eeu"-kompetisie van 1999, voor die BMC Mini, Citroën DS en die Volkswagen Beetle, en haal nog steeds die top-tienlys van besverkopermotors (op nr. 8) teen 2012.

Hoewel motors reeds ​​vir dekades bestaan het toe die Model T vrygestel is, was hulle steeds skaars en redelik duur. Die Model T lui 1908 in as die historiese jaar toe motors gewild geword het vir die massamark. Die eerste produksie-Model T is op 12 Augustus 1908 vervaardig en het die fabriek op 27 September 1908, by die Piquette-aanleg in Detroit, Michigan verlaat. Op 26 Mei 1927 het Henry Ford aanskou hoe die 15 miljoenste Model T Ford van die monteerlyn afrol by sy fabriek in Highland Park, Michigan.


</doc>
<doc id="100228" url="https://af.wikipedia.org/wiki?curid=100228" title="Kya Rosa">
Kya Rosa

Hierdie laat-Victoriaanse huis by die hoofingang van die Universiteit van Pretoria het ’n kleurvolle geskiedenis. Die oorspronklike huis is in 1895 in Skinnerstraat gebou en het aan Leo Weinthal, eienaar van The Press (die voorloper van die Pretoria News) behoort. Die huis is na sy vrou, Rosa, vernoem en die woord ‘Kya’ is die isiZoeloe vir ‘huis’. Dit was later die eerste gebou van die destydse Transvaal Universiteitskollege (TUK) – die voorloper van die Universiteit van Pretoria – maar teen 1915 was dit nie meer in gebruik nie. In 1980 het die Universiteit opdrag gegee dat ’n replika van die huis opgerig word waar dit vandag staan – by die Roperstraat-ingang na die Universiteit. Konstruksiewerk het in 1983 begin, onder leiding van die argitek Albrecht Holm, ’n alumnus van UP. Noukeurige afmetings is van die oorspronklike huis geneem en ou foto’s is nagegaan om te verseker dat die eindproduk so na as moontlik aan die oorspronklike lyk. Verskeie van die oorspronklike Victoriaanse toebehore is in die rekonstruksie gebruik. Kya Rosa huisves tans TuksAlumni, die Alumni kantoor en ’n klein konferensie- en vermaaklikheidsentrum. Die huis is op 25 Oktober 1985 amptelik deur dr Anton Rupert geopen.


</doc>
<doc id="100229" url="https://af.wikipedia.org/wiki?curid=100229" title="Administrasiegebou UP">
Administrasiegebou UP

Die Administrasiegebou op die Universiteit van Pretoria se Hatfieldkampusis deur UP-alumnus Brian Sandrock ontwerp. Hierdie treffende drie-hoek-gebaseerde gebou is in 1968 voltooi. Teen 1973 was addisionele kantoorspasie benodig en Sandrock het opdrag gekry om ’n vleuel aan die oostekant van die gebou te ontwerp. Konstruksie van die vleuel het in 1979 begin en is in 1986 voltooi.

Die gebou dra kenmerke van Neo-Brutalisme en is in die vorm van ’n skip – vandaar die studentebenaming van "Die Skip". Die noordwestelike fasade van die gebou het 'n ingewikkelde muurreliëf wat tekstuur aan die betonmuur verleen. Sandrock het opgemerk dat daar geen simbolisme in dié ontwerp was nie, maar dat dit slegs die resultaat van sy gewerskaf met gebrande gips was, terwyl hy laatnag aan die model van die gebou gewerk het.


</doc>
<doc id="100231" url="https://af.wikipedia.org/wiki?curid=100231" title="Geesteswetenskappegebou UP">
Geesteswetenskappegebou UP

Die Fakulteit Geesteswetenskap het in 1977 ’n permanente tuiste gevind toe dié indrukwekkende gebou, ontwerp deur alumnus Brian Sandrock, ingewy is. Die gebou is as ’n unieke wyebeenkonstruksie bo-oor Roperstraat gebou, omdat die stadsraad aanvanglkik nie bereid was om die straat te sluit nie.

Dit huisves 29 lesingsale met sitplek vir 2 733 studente en 15 seminaarkamers. Die gebou het ten tye van sy inwyding kantoorspasie aan nagenoeg 400 personeellede verskaf, wat ’n kwart van die totale lesing- en kantoorspasie op kampus uitgemaak het. Roperstraat is eers finaal in 1993 vir die publiek gesluit.


</doc>
<doc id="100232" url="https://af.wikipedia.org/wiki?curid=100232" title="Franse Vloot">
Franse Vloot

Die Franse Vloot (Frans:"Marine Nationale") is die vloot van die Franse Weermag.

Die Minister van Verdediging is verantwoordelik vir die uitvoering van Franse militêre beleid. Hy word geadviseer deur die Hoof van personeel van die Vloot in verband met die gebruik van magte en die beheer oor vlootoperasies. Die Hoof van Personeel van die Franse Vloot is verantwoordelik vir die opstel en logistieke ondersteuning van die vloot.


</doc>
<doc id="100233" url="https://af.wikipedia.org/wiki?curid=100233" title="Kliëntedienssentrum (KDS) UP">
Kliëntedienssentrum (KDS) UP

Die Kliëntedienssentrum (KDS) van die Universiteit van Pretoria, ook bekend as die “Vistenk” vanweë sy buitekant wat geheel en al uit glas bestaan, is ontwerp deur UP-alumnus, Samuel Pauw. Die gebou wat elemente van Neo-Industrialisme toon, was ontwerp om die spasie tussen die unieke wyebeenkonstruksie van die Geesteswetenskappegebou te vul. Konstruksie het in 2001 en 2002 plaasgevind.

Vandag is die KDS is ’n sentrum vir studenteadministrasie by die hoofingang van die universiteit en dit huisves verskeie dienste wat voorheen dwarsoor die kampus versprei was.


</doc>
<doc id="100234" url="https://af.wikipedia.org/wiki?curid=100234" title="Smilodon">
Smilodon

Smilodon is ’n uitgestorwe genus Katagtiges van die subfamilie Machairodontinae. Dit is waarskynlik die bekendste sabeltandkat en het tydens die Pleistoseen-epog (2,5 miljoen tot 10 000 jaar gelede) in die Amerikas voorgekom. Drie spesies van die genus is bekend en hulle verskil in grootte en bou.

"Smilodon" was sterker gebou as enige moderne kat, maar veral sy voorste ledemate was goed ontwikkel en sy boonste slagtande besonder lank. Sy kakebeen kon groter oopmaak as moderne katte s’n en hy kon dus groot plantvretende diere soos bisons en kamele vang.

Die dier het waarskynlik in geslote habitats, soos woude en bosagtige dele, voorgekom en hy sou dus sy prooi kon voorlê. Sy afhanklikheid van groot prooi kon daartoe gelei het dat hy uitgesterf het – min of meer in die tyd toe die megafauna in Noord- en Suid-Amerika verdwyn het, sowat 10 000 jaar gelede. Wetenskaplikes is nie seker of die diere alleen of in groepe voorgekom het nie – ’n ontleding van die gedrag van moderne roofdiere sowel as van "Smilodon"-fossiele steun albei teorieë.

Die bynaam "sabeltandkat" verwys na die besonder lang boonste slagtande. Die dier word soms die "sabeltandtier" genoem, maar is glad nie naby aan ’n tier (of enige oorlewende Katagtige) verwant nie; die tier is van die subfamilie Pantherinae, terwyl "Smilodon" tot die subfamilie Machairodontinae behoort.

Die naam "Smilodon" kom uit Grieks: σμίλη ("smilē"), "vleismes" en ὀδoύς ("odoús"), "tand" (met die stam "odont-", soos gesien kan word in die genitiewe vorm, ὀδόντος, "odóntos").

Die genusnaam "Smilodon" is in 1842 geskep deur die Deense naturalis en paleontoloog Peter Wilhelm Lund. Hy het die fossiele van "Smilodon populator" in grotte naby ’n dorpie in Brasilië ontdek. Dit word saam met verskeie spesies sabeltandkatte in die subfamilie Machairodontinae, in die familie Felidae, geklassifiseer.

Volgens ’n ou DNS-toets moes "Smilodon" saam met moderne katte (subfamilie Felinae) geklassifiseer word, maar ’n studie in 2005 het daarop gedui dat "Smilodon" tot ’n ander lyn van Felidae behoort.

’n Ander studie in die volgende jaar het dit bevestig en getoon die Machairodontinae het vroeër van die voorsate van moderne katte afgeskei en dat hulle nie naby verwant is aan enige lewende katspesie nie.

Hoewel ’n paar "Smilodon"-spesies al beskryf is, word net drie vandag erken:





</doc>
<doc id="100236" url="https://af.wikipedia.org/wiki?curid=100236" title="Vlag van Laos">
Vlag van Laos

Die nasionale vlag van Laos is op 2 Desember 1975 amptelik in gebruik geneem. Die vlag vertoon drie horisontale bane in rooi, blou en rooi met ’n wit skyf in die middel van die blou baan.

Die wit skyf in die middel stel die land se helder toekoms en eenheid van die Laos-volk onder die leierskap van die Rewolusionêre Volksparty van Laos voor. Daar word ook aangevoer dat dit die volmaan oor die Mekongrivier voorstel. Die rooi bane stel die bloedvergieting van die volk in hul stryd om vryheid voor en die blou stel vooruitgang voor.

Die horisontale bane is in verhouding 1:2:1 (hierdie vlagverhouding staan bekend as die Spaanse dwarsbalk). Die wit skyf is reg in die middel van die vlag en is twee vyfdes van die hoogte van die vlag.

Die kleurskema vir die huidige vlag van Laos (sedert 1975):

Die kleurskema vir die vlag van die Koninkryk Laos (1952–1975):

Van 1952 tot die val van die koninklike regering in 1975 het Laos ’n rooi vlag gehad met ’n driekoppige olifant (die god Airavata in wit in die middel van die vlag. Bo-op die olifant sambreel met nege voue terwyl die olifant op ’n voetstuk met vyf lae staan. Die wit olifant is ’n algemene koninklike simbool in Suidoos-Asië, die drie koppe het verwys na die drie voormalige koninkryke Vientiane, Luangprabang en Champasak wat al drie deel uitmaak van die huidige Laos.

Die sambreel met nege voue is ook ’n koninklike simbool met sy oorsprong in Berg Meru in die Boeddhistiese kosmologie. Die voetstuk was verteenwoordigend van die reg waarop die land staatgemaak het.



</doc>
<doc id="100237" url="https://af.wikipedia.org/wiki?curid=100237" title="Skeepsaandrywing">
Skeepsaandrywing

Skeepsaandrywing is die meganisme of stelsel wat gebruik word om die stukrag te genereer wat 'n skip of boot oor die water laat beweeg. Terwyl spane en seile nog steeds gebruik word op 'n paar kleiner bote, word die meeste moderne skepe aangedryf deur meganiese stelsels wat bestaan ​​uit 'n elektriese motor of binnebrandenjin wat 'n skroef draai. Skeepsingenieurswese is die dissipline van ingenieurs- en ontwerpprosesse van skeepsaandrywingstelsels.

Die eerste meganiese enjins wat gebruik is in skeepsaandrywing was stoomenjins, hulle is egter vervang deur tweeslag- of vierslagdieselenjins, buiteboordmotors, en gasturbineënjins op vinniger skepe. Kernreaktors wat stoom produseer word gebruik om oorlogskepe en ysbrekers aan te dryf.

Kernreaktors vir kommersiële vaartuie is nog nie deur die skeepsbedryf in gebruik geneem nie. Elektriese motors, met behulp van gestoorde elektriese batterykrag, word gebruik vir die aandrywing van duikbote en elektriese bote, en is voorgestel as energie-doeltreffende aandrywing.

Ontwikkeling in vloeibare natuurlike gas (VNG) is besig om erkenning te kry vir hul lae emissies asook kostevoordele. Stirlingenjins, wat meer doeltreffend en stiller is, gladder loop en minder skadelike uitlaatgasse as dieselenjins voortbring, dryf 'n aantal kleiner duikbote aan. Die Stirlingenjin het nog nie die skaal van aandrywing vir groter oppervlakskepe bereik nie.


</doc>
<doc id="100238" url="https://af.wikipedia.org/wiki?curid=100238" title="Samcor">
Samcor

Die South African Motor Corporation, algemeen bekend as Samcor, was 'n Suid-Afrikaanse motorvervaardiger wat in 1985 geskep is deur die samesmelting van die Suid-Afrikaanse filiaal van Ford en Sigma (voorheen bekend as "Amcar" – American Motor Corporation), wat Mazdas vervaardig het vir die plaaslike mark. In 1988 het Ford weens politiek onttrek uit Suid-Afrika en sy belang in Samcor verkoop.

As 'n gevolg van die samesmelting, het Ford en Mazda hulle modelle begin deel in Suid-Afrika, soos hulle toe reeds in ander markte gedoen het. Die Europees-gebaseerde Ford Escort en Sierra is vervang deur die Laser/Meteor en Telstar, gebaseer op onderskeidelik die Mazda 323 en 626. Dit omruil van Mazda- en Fordmodelle se kentekens was minder gewild gewees by Suid-Afrikaanse kopers as in ander lande, soos Australië en Japan.

Bykomend tot Ford en Mazda produkte, het Samcor ook Mitsubishi handelsvoertuie gebou, soos die Mitsubishi L300 minibus wat as die Ford Husky ontplooi is.

In 1994 het Ford 'n 45 persent aandeel in Samcor gekoop, en in 1998 die oorblywende deel. Hierna is Samcor hernoem na die Ford Motormaatskappy van Suidelike Afrika.

Ford Suid-Afrika was gebaseer in Port Elizabeth (nou deel van die Oos-Kaapprovinsie) en bestaan reeds sedert 1923. In die vroeë 1980's het Ford beide 'n groot voertuigmonteeraanleg en 'n enjinaanleg in Struandale bedryf, saam met 'n ouer monteeraanleg in Neave. Ná die samesmelting met Sigma en die vorming van Samcor, het die enjinaanleg voortbestaan onder Samcor en is in 2015 steeds onder Ford-eienaarskap. Beide die monteeraanlegte is gesluit en alle voertuigproduksie is na Samcor se Silverton-aanleg in Pretoria verskuif. Die Struandale-monteeraanleg is daarna verkoop aan die "Delta Motorkorporasie" (tans General Motors Suid-Afrika).

Die Silverton-monteeraanleg (25°43'21" S 28°20'06" O) is geleë in Simon Vermootenweg, in 'n industriële gebied aan die buitewyke van Silverton. Dit is ongeveer 15 km (9 myl) oos van Kerkplein, die sentrum van Pretoria. Die swart woonbuurt Mamelodi is naby geleë, en baie van Samcor se arbeidsmag kom van daar af. Op die hoofperseel is die monteeraanleg self en twee administrasiegeboue. Aangrensend is die Onderdele & bybehorepakhuis wat ook die kliëntedienskantore insluit.

Samcor het ook sy eie ontwerpateljee en diensopleidingsfasiliteit bedryf, beide in die nabygeleë Silvertondale. Albei is in die 1990's gesluit. Oorspronklik is die fabriek in 1961 vir Chrysler gebou, en vroeë modelle wat by Silverton gebou is het ingesluit die Chrysler Valiant en die Peugeot 404 en 504. Teen 2015 is die monteeraanleg steeds onder Ford-eienaarskap. Dit vervaardig nou net die Ford Ranger-bakkiereeks en, in kleiner hoeveelhede, die soortgelyke Mazda BT-50 bakkie.


</doc>
<doc id="100239" url="https://af.wikipedia.org/wiki?curid=100239" title="Hyundai Automotive Suid-Afrika">
Hyundai Automotive Suid-Afrika

Hyundai Automotive Suid-Afrika (Edms) Bpk is 'n motorvervaardiger met sy hoofkwartier in Rosslyn, Suid-Afrika. Die maatskappy is gestig in 2001 in samewerking met die houermaatskappy "Associated Motor Holdings" onder leiding van die sakeman Billy Rautenbach. Dit is die opvolger van die destydsbekende "Hyundai Motor Distributors" verspreidings- en handelaarnetwerk. Die fondament is gebou op die voormalige produksiefasiliteit in Gaborone, wat na Rosslyn verskuif is. Die bestuurshoof van die aanleg is Alan Ross. Die Rosslyn-aanleg het die verskaffing aan 80 handelaars in die lande Suid-Afrika, Botswana en Namibië oorgeneem. In 2005 het die maatskappy die Hyundai-toekenning as "Globale Verskaffer van die Jaar" verower.

Na afloop van die kortstondige onderbreking van die "Motor Company of Botswana" het Billy Rautenbach besluit om sy Hyundaiproduksie in Suid-Afrika te hervestig. Die modelreeks van die maatskappy was steeds dieselfde bekende modelle, met die Accent, Elantra, Sonata; asook die Tiburon wat gewild was onder Suid-Afrikaners in wedrenne en by dryfaanhangers.


</doc>
<doc id="100240" url="https://af.wikipedia.org/wiki?curid=100240" title="Knokke-Heist">
Knokke-Heist

Knokke-Heist is 'n Belgiese munisipaliteit in die noorde van die Vlaamse provinsie Wes-Vlaandere. Knokke-Heist grens aan die Nederlandse provinsie Zeeland. Die munisipaliteit het 33 556 inwoners (1 Januarie 2014). Plekke in die munisipale gebied van Knokke-Heist is Knokke, Heist, Duinbergen, Westkapelle en Ramskapelle. Knokke beskik oor 'n spoorwegstasie. 

Knokke-Heist staan bekend vir die natuurreservaat "die Zwin" en vir sy talle kunsgalerye en modeboetieke. Die belangrikste winkelstrate is die Lippenslaan, die Dumortierlaan en die Kustlaan. Die munisipaliteit het in die 20e eeuw 'n gewilde toeristebestemming geword. Daar is verskeie hotelle en restaurante.


</doc>
<doc id="100241" url="https://af.wikipedia.org/wiki?curid=100241" title="Transvaalse Provinsiale Raad">
Transvaalse Provinsiale Raad

Die Transvaalse Provinsiale Raad was die provinsiale raad van Transvaal in Suid-Afrika. Dit het deur die Suid-Afrika-wet van 1909 tot stand gekom en het vanaf die stigting van die Unie van Suid-Afrika op 31 Mei 1910 bestaan. Die eerste verkiesing vir die provinsiale raad het op 15 September 1910 (dieselfde dag as die algemene verkiesing) plaasgevind.

Die provinsiale raad het tot 1986 bestaan, waarna sy funksies na die versterkte uitvoerende mag van die Staatspresident oorgedra is. Die provinsie self het tot 1994 bestaan, waarna die provinsies heringedeel is.

Die Transvaalse Provinsiale Raad was volgens kiesafdelings ingedeel. Van die kiesafdelings sluit in:
Langlaagte,
Lichtenburg,
Losberg,
Lydenburg,
Marico,
Potchefstroom,
Pretoria-Distrik (Noord),
Pretoria-Distrik (Suid),
Pretoria-Oos,
Pretoria-Wes,
Roodepoort,
Rustenburg,
Standerton,
Troyeville,
Turffontein,
Wakkerstroom,
Waterberg en
Wolmaransstad.


Sleutel:



</doc>
<doc id="100242" url="https://af.wikipedia.org/wiki?curid=100242" title="Musaion en Amfiteater UP">
Musaion en Amfiteater UP

Hierdie kompleks, op die Hatfieldkampus van die Universiteit van Pretoria, is gebou om fasiliteite vir die Departement Musiek, wat in 1958 gestig is, te verskaf. Die struktuur bestaan uit kantoorvleuels, 'n ouditorium en 'n opelug-amfiteater. UP-Alumnus en argitek Brian Sandrock was verantwoordelik vir die ontwerp van die fasiliteit wat gebou is op 'n gedeelte van die ou atletiekveld. Oorblyfsels van die toeskouerterasse rondom die baan kan nog steeds gesien word aan die oostekant van die Musaion. Die kantoorvleuel van die kompleks is in 1960 voltooi en die ouditorium en amfiteater in 1961. Die kompleks is amptelik geopen met 'n reeks konserte in 1961 en in April 1962 met 'n gala-konsert deur Suid-Afrikaanse operaster Mimi Coertse en die SAUK se Simfoniekonsert. 

Die Musaion-ouditorium toon elemente van die Klein Brasiliaanse of Moderne Brasiliaanse styl en het 'n uitstekende akoestiek. In 1976 het die universiteit 'n meganiese-aksie pyporrel in die Musaion geïnstalleer wat bestaan ​​uit 2659 orrelpype, waarvan die hoogste 4.9 meter is. 

Die ouditorium het sitplek vir net meer as 500 mense en die amfiteater vir sowat 3000 mense. 


</doc>
<doc id="100243" url="https://af.wikipedia.org/wiki?curid=100243" title="Vlag van Libanon">
Vlag van Libanon

Die nasionale vlag van Libanon is op 7 Desember 1943 amptelik in gebruik geneem. Die vlag vertoon drie horisontale bane in rooi, wit en rooi met ’n groen seder in die middel van die wit baan.

Die teenwoordigheid en posisie van die seder in die middel van die vlag is direk geïnspireer deur die Libanese seders ("Cedrus libani") op die berge. Die seder is ’n teken van heiligheid, ewigheid en vrede. Dit is ’n embleem van langlewendheid en het sy oorsprong in talle Bybelse verwysings.

Die seder van Libanon word 77 keer in die Bybel genoem, vernaam in Psalm 92:13 wat lui: “Die regverdige sal groei soos ’n palmboom; hy sal opgroei soos ’n seder op die Libanon” en Psalm 104:16 wat lui: “Die bome van die HERE word versadig, die seders van die Libanon wat Hy geplant het.”

In sy verwondering oor die seders van Libanon het Alphonse de Lemartine (1790–1869) tydens sy reis na die ooste saam met sy dogter Julie die volgende te sê gehad: “[d]ie seders van Libanon is die oorblyfsels van eeue en natuur, die bekendste natuurlike landmerke in die heelal. Hulle ken die geskiedenis van die aarde beter as die verhaal self.

Antoine de Saint-Exupéry (1900–1944) wat ook lief was vir die seders en Libanon in 1935 besoek het, het in sy werk "Citadel" geskryf “vrede is ’n lang, groeiende boom. Ons het dit nodig soos ’n seder wat hom op ’n rots vestig”.

Vir die Libanese is die seder ’n simbool van hoop, vryheid en herinnering. In 1920, in ’n teks oor die proklamasie van die Staat van Groter Libanon, is gesê: “ ’n immergroen seder is soos ’n jong volk, ’n wrede verlede ten spyt. Hoewel onderdruk, nooit verower nie, is die seder sy wekroep. Deur vereniging sal dit alle aanvalle afweer”.

Die wit van die vlag stel die sneeu as simbool van reinheid en vrede voor. Die twee rooi bane verwys na die Libanese bloedvergieting om die land teen opeenvolgende aanvallers te bewaak.

Volgens Artikel 5 van die Grondwet van Libanon bestaan die Libanese vlag uit drie horisontale bane, ’n wit baan tussen twee rooi bane. Die hoogte van die wit baan is gelyk aan albei rooi bane. In die middel van die wit baan is ’n groen sederboom waarvan die bopunt aan die boonste rooi baan raak en die stam aan die onderste rooi baan; die boom neem een derde van die wit baan in beslag.

Deur die geskiedenis van Libanon het die land, of ten minste die streek, die vlag aangeneem van die besetter (Mameluk, Ottomaanse Ryk).

Gedurende die Franse Mandaat Sirië is die Libanese vlag ontwerp deur Naoum Mukarze, die president van die Libanese Weerstandsbeweging. Dit was soortgelyk aan die driekleur vlag van Frankryk met ’n seder in die middel.

Die huidige Libanese vlag is aanvaar kort voor onafhanklikheid van Frankryk in 1943. Die vlag is vir die eerste keer geskets deur Henri Pharaon, ’n LP wat pro-onafhanklikheid was, in Saeb Salam se huis. Dit is op 7 Desember 1943 aanvaar gedurende ’n vergadering in die parlement, waar artikel 5 van die Libanese Grondwet gewysig is.

Een teorie is dat aangesien Henri Pharaon ’n jarelange kunsul in Wene, Oostenryk en vriend van die “Austro-Libanese Vereniging van Vriendskap” was, die kleure geïnspireer kan wees deur die vlag van Oostenryk. Dit kan egter ook wees dat die kleure van die vlag ontleen is aan die geografie van Libanon met die boonste rooi baan wat Berg Libanon voorstel en die onderste rooi baan wat die Anti-Libanon Gebergtes voorstel met die wit wat die Bekavallei voorstel wat tussen die twee bergreekse geleë is.

Die volgende is ’n lys van vlagvariante wat in Libanon gebruik word:



</doc>
<doc id="100244" url="https://af.wikipedia.org/wiki?curid=100244" title="Aula">
Aula

Die Aula is 'n ouditorium op die Hatfieldkampus van die Universiteit van Pretoria. Die gebou is ontwerp deur Karel Jooste van die argiteksfirma Philip Nel. Die Aula het die stad Pretoria se groot kultuurgeleenthede gehuisves totdat die Staatsteater in
die vroeë 1980s voltooi is. Die gebou is in 1968 voltooi en geopen deur Goewerneur-generaal E.G. Jansen. Die ouditorium is geopen met ’n konsert van operaster, Mimi Coertse, en dis opgevolg met ’n twee maandelange program van drama, simfonie-uitvoerings,
kunsuitstallings, ballet- en koor-uitvoerings. ’n Pyporrel wat voorheen in die Bosmanstraatkerk gestaan het is in 2004 in die Aula geïnstalleer. Die ouditorium het sitplek vir 1071 mense.


</doc>
<doc id="100245" url="https://af.wikipedia.org/wiki?curid=100245" title="Hyundai Matrix">
Hyundai Matrix

Die Hyundai Matrix was 'n veeldoelige voertuig (MPV) wat van 2001 tot 2010 deur die Suid-Koreaanse vervaardiger Hyundai gebou is. Dit is bemark in Europa en Suidoos-Asië, en as die Hyundai Lavita in Australië. Dit hou meganies verband met die Hyundai Elantra (XD) en is ontwerp deur die Italiaanse maatskappy Pininfarina. In die vroeë 2011 is dit vervang deur die Hyundai ix20.


</doc>
<doc id="100246" url="https://af.wikipedia.org/wiki?curid=100246" title="Hyundai i20">
Hyundai i20

Die Hyundai i20 is 'n superminimotor wat sedert 2008 deur die Suid-Koreaanse vervaardiger Hyundai vervaardig word.

Die i20 het sy debuut by die Paryse Motorskou in Oktober 2008 gemaak en is tussen die i10 en i30 geposisioneer. Dit is 'n voorwielaangedrewe motor en is beskikbaar in drie- en vyfdeur weergawes. Die i20 het die Getz in byna al sy markte vervang, al is die Getz eers in 2011 in die meeste wêrelddele uitgefaseer.

Die tweede geslag van die motortjie is in Augustus 2014 vrygestel.


</doc>
<doc id="100247" url="https://af.wikipedia.org/wiki?curid=100247" title="Sabeltandkat">
Sabeltandkat

’n Sabeltandkat, soms ook verkeerdelik ’n sabeltandtier genoem, is enigeen van verskeie groepe roofsoogdiere wat gekenmerk word deur besonder lang, sabelvormige slagtande. Die tande steek uit al is die dier se bek toe. Sabeltandkatte het wêreldwyd voorgekom van die Eoseen-epog tot aan die einde van die Pleistoseen-epog (42 miljoen tot 10 000 jaar gelede). Die bekendste spesies was dié van die genus "Smilodon".

Ondanks die woord "kat" in hul naam, was die diere nie naby verwant aan moderne katte nie. Hulle behoort eintlik tot drie verskillende biologiese ordes: Carnivora, Creodonta en die uitgestorwe orde Sparassodonta, wat verwant is aan die infraklas Marsupialia (wat onder meer kangaroes en koalas bevat) eerder as aan die lede van Placentalia soos die ander twee ordes.

Die Nimravidae (Carnivora, suborde Feliformia) is die oudste; hulle het sowat 42 miljoen jaar gelede hul verskyning gemaak en 7,2 miljoen jaar gelede uitgesterf. Barbourofelidae (van dieselfde suborde) het bestaan van 16,9 miljoen tot 9 miljoen jaar gelede. Hulle sou saam in sommige habitats voorgekom het.

Die verskillende subfamilies sabeltandkatte het hul sabelvormige slagtande heeltemal afsonderlik ontwikkel. Dit het ver by die bek uitgesteek en was in sommige spesies tot 50 cm lank. Hulle was oor die algemeen stewiger as vandag se Katagtiges en was amper meer soos bere gebou. Hulle was vermoedelik uitstekende jagters en het reuseluidiere, wolhaarmammoete en ander groot diere gejag. Wetenskaplikes is nie seker of hulle alleen of in groepe voorgekom het nie; getuienis wat in Los Angeles gevind is, dui daarop dat minstens die "Smilodon" dalk sosiale karnivore was.

Die sabeltandkatte se afhanklikheid van groot prooi kon daartoe gelei het dat hulle uitgesterf het. Wanneer groot prooi skaars raak of uitsterf, sou diere soos die sabeltandkatte, wat oor ’n lang tyd ontwikkel het om groot diere te vang, nie in staat gewees het om by die verandering aan te pas en van kleiner diere te leef nie.



</doc>
<doc id="100249" url="https://af.wikipedia.org/wiki?curid=100249" title="Reuseluidier">
Reuseluidier

Reuseluidiere of grondluidiere is ’n uiteenlopende groep uitgestorwe luidiere van die soogdier-superorder Xenarthra. Die terme verwys na die grootte van die uitgestorwe diere in teenstelling met hedendaagse mediumgroot boomluidiere. Die term "grondluidier" beteken egter nie alle uitgestorwe spesies het op die grond gehou nie.

Die mees onlangse reuseluidiere het in die Antille voorgekom, waar dit moontlik tot in 1550 v.C. kon geleef het. Radiokoolstofdatering dui egter eerder op uitsterwing in 2819 tot 2660 v.C. vir die laaste oorlewende individue in Kuba. Op die vasteland van Noord- en Suid-Amerika het reuseluidiere minstens 10 000 jaar gelede uitgesterf.

Die grootste deel van die diere se evolusie het plaasgevind in die Paleogeen- en Neogeen-periode van Suid-Amerika terwyl die vasteland afgesonder was. Met hul vroegste verskyning in die fossielrekord was die reuseluidiere reeds op familievlak uitkenbaar. Die teenwoordigheid van eilande tussen die Amerikaanse kontinente in die Mioseen het daartoe gelei dat verskillende vorme oor Noord-Amerika versprei het.

Hulle was blykbaar ’n geharde groep diere, soos bewys word deur die feit dat hulle so talryk was en tot in afgeleë gebiede versprei het – oorskotte is tot in Patagonië (Cueva del Milodón) en dele van Alaska ontdek.

Reuseluidiere word geklassifiseer in meer as 80 genera wat versprei is oor verskeie biologiese families.



</doc>
<doc id="100254" url="https://af.wikipedia.org/wiki?curid=100254" title="Laaste glasiale tyd">
Laaste glasiale tyd

Die laaste glasiale tyd of laaste ystyd was die mees onlangse glasiale periode in die huidige ystydperk wat voorgekom het in die laaste jare van die Pleistoseen, van sowat 110 000 tot 12 000 jaar gelede. Dit staan in die volksmond bekend as "die Ystydperk", maar wetenskaplikes beskou dit as slegs die laaste glasiale (of koue) periode in ’n veel langer ystydperk wat meer as 2 miljoen jaar gelede begin het en waarin verskeie glasiale tye reeds voorgekom het. Dié word afgewissel deur warmer tydperke bekend as interglasiale tye, soos die een waarin die aarde hom nou bevind.

Gedurende die laaste glasiale tyd was daar verskeie veranderings in die toe- en afname van ys op aarde. Die koudste deel was sowat 22 000 jaar gelede. Plaaslike verskille in die toe- en afname van ys maak dit moeilik om besonderhede van een kontinent met dié van ’n ander te vergelyk (sien die grafiek van yskerndata hier onder).

Uit die oogpunt van menslike argeologie val die laaste glasiale tyd in die Paleolitikum- en die Mesolitikum-tydperk. Toe dit begin het, was "Homo sapiens" beperk tot Afrika en het hulle gereedskap gebruik wat ooreengestem het met dié van die Neanderdallers in Europa en die Levant en van "Homo erectus" in Asië. Aan die einde daarvan het "Homo sapiens" na Europa, Asië en Australië versprei. Die afname van ysplate het groepe Asiate in staat gestel om na die Amerikas te migreer en dit te bevolk.

Mense verwys soms na die laaste glasiale tyd as die "laaste ystydperk", maar dit is verkeerd omdat ’n ystydperk ’n langer tyd van koue temperatuur is waarin ysplate ’n groot deel van die aarde bedek, soos op Antarktika. Glasiale tye, daarenteen, verwys na kouer periodes in ’n ystydperk wat deur interglasiale tye geskei word. Die einde van die laaste glasiale tyd is dus nie die einde van die laaste ystydperk nie. Die einde van die laaste glasiale tyd was sowat 10500 v.C., terwyl die einde van die laaste ystydperk nog nie aangebreek het nie; daar is min bewyse dat die afgelope miljoen jaar se siklusse van glasiale en interglasiale tye gaan eindig.

Die laaste glasiale tyd is die bekendste deel van die huidige ystydperk (buiten die huidige interglasiale tyd), en is breedvoerig bestudeer in Noord-Amerika, Noord-Eurasië, die Himalaja en ander voorheen toegeyste dele van die aarde. Die ysvorming tydens die laaste glasiale tyd het baie gebiede betrek, hoofsaaklik in die Noordelike Halfrond en in ’n mindere mate in die Suidelike Halfrond. Dit het verskillende name na gelang van die streek: van Fraser in Noord-Amerika en Pinedale in die Rotsgebergte tot Wisconsinan in die sentrale deel van Noord-Amerika, Devensian in Brittanje, Würm in die Alpe, Mérida in Venezuela, Weichsel in Noord-Europa en Zirjanka in Siberië.

Die laaste glasiale tyd was gesentreer om die groot ysplate van Noord-Amerika en Eurasië. Groot dele van die Alpe, Himalaja en die Andes was met ys bedek, en Antarktika het toe onder ys gebly.

Kanada en die noordelike dele van die VSA was byna geheel en al met ys bedek. Alaska was in ’n groot mate ysvry vanweë die droë klimaat. Daar was ys in die Rotsgebergte en Noord-Kalifornië. ’n Ysplaat het noordelike dele van Brittanje, Duitsland, Pole en Rusland bedek tot so ver oos as die Taimir-skiereiland in Wes-Siberië. Die grootste omvang van Siberiese ysvorming is bereik omstreeks 16000 tot 15000 v.C., dus later as in Europa (20000–16000 v.C.). 
Buiten die grootste ysplate, het ’n mindere mate van ysvorming in die Kaukasus, Turkye en Iran voorgekom. Ander dele van die Noordelike Halfrond het nie groot ysplate gehad nie, maar wel gletsers in hoë streke. Dele van Taiwan is byvoorbeeld tussen 42250 en 8680 v.C. herhaaldelik met ys bedek. Afrika was in ’n mindere mate met ys bedek – net hoë dele van Marokko, Algerië en Ethiopië. 

In die Suidelike Halfrond was daar ’n ysplaat van verskeie honderde vierkante kilometer op die Oos-Afrika-berge, waar steeds oorblyfsels van gletsers te sien is. Antarktika was geheel en al met ys bedek, baie soos vandag, maar daar was geen onbedekte gebiede nie. 

In Australië was net ’n klein gebied toegeys, terwyl ysvorming in Tasmanië meer wydverspreid was. ’n Ysplaat het in Nieu-Seeland gevorm en die hele suidelike Alpe bedek. Ook in Papua, Indonesië, is in drie gebiede steeds oorblyfsels van die Pleistoseen-gletsers te sien.



</doc>
<doc id="100257" url="https://af.wikipedia.org/wiki?curid=100257" title="Glasiale tyd">
Glasiale tyd

’n Glasiale tyd of ystyd is ’n tyd (van duisende jare) in ’n ystydperk waarin kouer temperature en meer ysvorming voorkom. Interglasiale tye, daarenteen, is tye van warmer temperature tussen glasiale tye. Die laaste glasiale tyd het sowat 15 000 jaar gelede geëindig, terwyl die huidige ystydperk steeds voortduur. Die Holoseen-epog is die huidige interglasiale tyd. 

In die Kwartêr is die huidige ystydperk van 2,58 miljoen jaar gelede tot nou, en in dié tyd het ’n paar glasiale en interglasiale tye voorgekom.

Die laaste glasiale tyd was die mees onlangse koue periode in die huidige ystydperk, en dit het voorgekom van die Pleistoseen-epog vanaf sowat 110 000 jaar gelede, tot sowat 15 000 jaar gelede. Die ysvorming in dié tyd het gekonsentreer om dele van die Noordelike Halfrond en het verskillende name, na gelang van die streek. Dit het sy maksimum sowat 22 000 gelede bereik. 



</doc>
<doc id="100259" url="https://af.wikipedia.org/wiki?curid=100259" title="Bantoetale">
Bantoetale

Die Bantoetale vorm 'n taalfamilie wat self deel uitmaak van die Niger-Kongo-taalgroep.

Bantoetale word gepraat in Suid-Kameroen, in die suidooste van Nigerië, Gaboen, Republiek van die Kongo, Demokratiese Republiek van die Kongo, Uganda, Kenia, Tanzanië, Burundi, Rwanda, Angola, Zambië, Malawi, Mosambiek, Zimbabwe, Namibië, Botswana en Suid-Afrika. Deur dié breë verspreiding is die Bantoefamilie die mees wyd verspreide taalfamilie in Afrika, met ongeveer 310 miljoen sprekers. Hulle is in die hele Sentraal- en Suider-Afrika versprei en vorm in al daardie lande die mees gebruikte tale, hoewel meestal Engels, Frans, Portugees of Spaans die amptelike tale vorm.

In die noordweste grens die Bantoetale aan die ander Niger-Kongo-tale, in die noordooste aan die Nilo-Sahariese en Afro-Asiatiese tale (Semitiese en Koesjitiese tale). In die suidweste vorm die Khoisan-tale 'n enklawe binne die Bantoetale. Vir 'n oorsig sien die artikel Afrikatale.

In vele westerse tale verander veral die uitgange van woorde (perd, perde). In die Bantoetale verander meestal die voorvoegsels. Voorbeelde:
Die woord Bantoe bestaan self ook uit die meervoudsprefiks "ba-" en die wortel "-ntu" wat persoon beteken in Zoeloe en Xhosa. Bantoe beteken dus "mense." Die voorvoegsel vir 'n taal of 'n kultuur is egter "si-" en nie "ba-" nie. Daar is dus 'n beweging om na hierdie taalgroep as Sintoe oftewel Sintoetale te verwys.

Die Bantoetaal met die meeste sprekers is Swahili.



</doc>
<doc id="100260" url="https://af.wikipedia.org/wiki?curid=100260" title="Emosie">
Emosie

'n Emosie kan beskryf word as 'n innerlike belewenis of gevoel van byvoorbeeld vreugde, angs, boosheid of verdriet wat spontaan te voorskyn kan kom of deur 'n bepaalde situasie opgewek kan word. Emosies gaan egter nie net met subjektiewe gevoelens gepaard nie, maar ook met liggaamlike reaksies en bepaalde gedrag. In 'n biologiese sin kan mens 'n emosie ook definieer as 'n reaksie van ons brein op 'n gemoedsprikkel. Dié kom sowel by mense as diere feitlik outomaties in 'n bepaalde gedragspatroon tot uiting (byvoorbeeld om op die vlug te slaan of toenadering te soek) asook in fisiologiese reaksies. Die "gevoel" kan dan beskou word as 'n spesiale uiting of vorm van emosie wat tipies is vir mense, naamlik die bewuste belewenis of geestesrefleksie van 'n emosie.

Emosie is enige bewuste ervaring wat deur intensiewe breinaktiwiteit en 'n bepaalde graad van genot of misnoeë gekarakteriseer word. Wetenskaplike diskoers skep ander betekenisse en daar is geen konsensus oor 'n definisie vir emosie nie. Emosie word dikwels met bui, temperament, persoonlikheid, gesindheid en motivering vervleg. Volgens sommige teorieë is kognisie of kennis 'n belangrike aspek van emosie. Wanneer mense primêr emosioneel optree lyk dit dalk asof hulle nie dink nie, maar verstandelike prosesse is steeds noodsaaklik, veral in die interpretasie van gebeure. Byvoorbeeld, die besef dat jy jouself in 'n gevaarlike situasie bevind en die gevolglike opwekking van jou liggaam se senuweestelsel (vinnige hartklop en vlak asemhaling, sweet, gespanne spiere) is integraal tot die ervaring van vrees. Ander teorieë beweer egter dat emosie apart van kognisie is en dat emosie kognisie voorafgaan. Deur 'n emosie bewustelik te ervaar, word 'n kognitiewe verteenwoordiging van daardie emosie vanuit 'n vroeëre of hipotetiese ervaring blootgelê, wat weer na 'n toestand van genot of misnoeë terugverwys. 

Emosies is ingewikkeld. Volgens party teorieë lei emosies tot fisiese en sielkundige veranderinge wat ons gedrag beïnvloed. Die fisiologie van emosies hou nou verband met die opwekking van die senuweestelsel. Ekstroverte mense is meer sosiaal en druk hul emosies beter uit, terwyl introverte mense hul emosies versteek. Emosies is dikwels die dryfkrag agter motivering, of dit nou positief of negatief is. 

Emosies bestaan uit verskillende komponente, soos subjektiewe ervaring, sielkundige en fisiologiese veranderinge, en instrumentale gedrag. Die verskillende komponente van emosies wort verskillende gekategoriseer, afhangend van die akademiese dissipline ter sprake. In sielkunde en filosofie sluit emosies tipies ŉ subjektiewe, bewuste ervaring in wat primêr deur sielkundige en fisiologiese uitdrukkings, biologiese reaksies en geestestoestande gekarakteriseer word. ŉ Soortgelyke multi-komponent beskrywing van emosies word in sosiologie gevind. Volgens Peggy Thoits behels emosies byvoorbeeld fisiologiese komponente, kulturele of emosionele etikette (woede, verras wees ens.), betekenisvolle liggaamlike aksies en die beoordeling van situasies en kontekste. 

Navorsing oor emosie het oor die afgelope twee dekades aansienlik toegeneem met talle velde wat bydraes lewer, insluitende sielkunde, neurologie, endokrinologie, mediese wetenskap, geskiedenis, sosiologie en rekenaarwetenskap. Die talle teorieë wat die ontstaan, neurobiologie, ervaring en funksie van emosies probeer omskryf het tot meer intensiewe navorsing op dié gebied gelei. Huidige navorsingsareas oor die konsep van emosie sluit in die ontwikkeling van materiale wat emosie stimuleer en ontlok. 

Emosies kan gedefinieer word as ŉ positiewe en negatiewe ervaring wat met ŉ bepaalde patroon of sielkundige aktiwiteit verband hou. Emosies lei tot verskillende sielkundige, gedrags- en kognitiewe veranderinge. Die oorspronklike rol van emosies was om aanpasbare gedrag aan te moedig wat in die verlede tot die oorlewing van die mensdom sou bydra. Emosies is reaksies op belangrike interne en eksterne gebeure. 

Die woord “emosie” dateer uit 1579, aangepas uit die Franse woord émouvoir, wat “om opskudding te veroorsaak” beteken. Die begrip ‘emosie’ is in akademiese gesprekke ingevoer as ŉ oorkoepelende term vir passie, sentimentaliteit en toegeneentheid. Die woord ‘emosie’ is die in vroeë 1800’s deur Thomas Brown verdig, terwyl die moderne konsep van emosie om en by die 1830’s na vore getree het. 

Volgens een woordeboek dateer die vroegste voorgangers van die woord waarskynlik terug na die oorsprong van taal. Die moderne woord ‘emosie’ is heterogeen. Soms verwys dit na intensiewe gevoelens wat op iets of iemand gemik is. Aan die ander kant kan ‘emosie’ gebruik word om na matige toestande te verwys (soos geïrriteerd of tevrede) en na toestande wat nie op enige iets gemik is nie (soos angs en depressie). Een navorsingslyn bestudeer die betekenis van die woord ‘emosie’ in alledaagse taal en dié gebruik verskil heelwat van die akademiese diskoers daaroor. Nog navorsing fokus op ander tale as Engels en een interessante bevinding is dat daar ŉ soortgelyke, maar nie identies nie, term in talle tale voorkom. 

Emosies is al deur sommige teoretici beskryf as diskrete en bestendige reaksies tot interne en eksterne gebeure waarin die organisme ŉ bepaalde belang het. Emosies is kortstondig en bestaan uit ŉ gekoördineerde stel reaksies, wat verbale, fisiologiese, gedrags- en neurale meganismes insluit. Psigoterapeut Micheal C. Graham sê alle emosies bestaan op ŉ kontinuum van intensiteit. So kan vrees wissel van matige besorgdheid tot angs en verskrikking, of skaamte kan wissel van klein verleentheid tot toksiese skaamte. Emosies is ook al as biologies oorerflik en as gevolg van evolusie beskryf. Buie is gevoelens wat minder intensief as emosies is en waar kontekstuele stimuli dikwels ontbreek. 

Emosies kan van ŉ aantal soortgelyke konstrukte op die gebied van affektiewe neurowetenskap onderskei word: 
• Gevoelens word beskryf as ŉ subjektiewe uitbeelding van emosies, eie aan die individu wat dit ervaar.
• Buie is onreëlmatige affektiewe toestande wat in die algemeen heelwat langer as emosies duur en gewoonlik ook minder intens as emosies is. 
• Aandoening (affect) is ŉ omvattende term wat gebruik word om emosies, gevoelens en buie saam te beskryf, hoewel dit algemeen verwisselend met emosie gebruik word. 


</doc>
<doc id="100261" url="https://af.wikipedia.org/wiki?curid=100261" title="Reusebloedsuiervlermuis">
Reusebloedsuiervlermuis

Die reusebloedsuiervlermuis, of Desmodus draculae, is ’n uitgestorwe spesie vlermuise wat tydens die Pleistoseen en moontlik die vroeë Holoseen in Suid-Amerika voorgekom het. Dit was 30% groter as die gewone vlermuis. 

Fossiele en subfossiele is ontdek in Ecuador, Brasilië en Bolivia.



</doc>
<doc id="100265" url="https://af.wikipedia.org/wiki?curid=100265" title="Ploeg (werktuig)">
Ploeg (werktuig)

Die ploeg is 'n landbouwerktuig wat in die akkerbou gebruik word om die grond, waarin 'n gewas gesaai of geplant word, om te keer, te verkrummel en voor te berei.

Die ploeg is 'n verdere ontwikkeling van die hak en die eergetou oftewel haakploeg, en word oorspronklik deur mense of lasdiere soos osse en perde getrek. Die haakploeg skeur deur die grond en maak slegs 'n oop gleuf. 'n Volgende ontwikkeling was die montering van 'n keerblad onder die ploegboom wat verder voorsien word met twee wiele aan die voorkant. Daarmee was die keerploeg gebore. Dié keerblad keer die grond om, sodat die ondergrond bo kom en die oppervlak met onkruid, wortels en reste van 'n vorige oes ondergeploeg word.

Die basiese onderdele van 'n ploeg is: 'n skaar, 'n voorloper, 'n snede en die keerblad. Daar is verskillende tipes ploeë, volgens grondsoort; byvoorbeeld sand, leem of klei, of volgens die bouwerk; eenskaar of meerskarig, wentelend of rondgaend.

Ploeë is noodsaaklik om die grond losser te maak, waardeur hulle die bodemstruktuur en afwatering verbeter en die saai en ontkiem van gewasse vergemaklik. Met 'n ploeg word die oorskot van die reeds geoeste gewas met sy wortels sowel as onkruid ondergeploeg, waardeur dit as bemesting dien.



</doc>
<doc id="100267" url="https://af.wikipedia.org/wiki?curid=100267" title="Phorusrhacos">
Phorusrhacos

Phorusrhacos is ’n uitgestorwe roofvoël wat nie kon vlieg nie; dit het tydens die Mioseen in Patagonië voorgekom. Sy naaste lewende verwant is die veel kleiner seriema. Die tipe-spesie, "P. longissimus", het vermoedelik in grasvelde en boslande geleef.

"Phorusrhacos" was sowat 2,5 m lank en het sowat 130 kg geweeg. Hulle het groot kopbene van tot 60 cm lank gehad asook sterk, krom snawels. Die struktuur van die snawel en groot kloue wys hulle was karnivore.

Die holotipe is die individu MLP-118 (Museo de La Plata). In 1889 is die naam aangepas na die grammatikaal meer korrekte "Phororhacos", maar die vroeëre naam geniet voorkeur. In 1891 het Florentino Ameghino dit as ’n voël erken. Daar is oorblyfsels in verskeie gebiede in Argentinië.



</doc>
<doc id="100270" url="https://af.wikipedia.org/wiki?curid=100270" title="Kriptogeld">
Kriptogeld

Kriptogeld of kriptovaluta verwys na 'n digitale ruilmiddel en geldeenheid wat streng op kriptografie staatmaak om transaksies te beveilig en om die aantal bestaande eenhede te beheer. Kriptogeld vorm dus 'n subversameling van alternatiewe geldeenhede. Bitcoin het die eerste gedesentraliseerde kriptogeld in 2009 geword. Sederdien is talle nuwe kriptogeldeenhede geskep. Die kriptogeld wat na Bitcoin geskep is, word in Engels dikwels "altcoins" genoem, 'n verkorting van "alternative coin".

Kriptogeld is op kriptografie (versleutelingsstelsels) gebaseer en gaan gepaard met 'n skema wat gebruik word om die geld te genereer, die egheid te kontrolleer en om daarmee te handel. In der waarheid ontstaan kriptogeld as gevolg van 'n versleutelde grootboek waarin alle transaksies gestoor word.

Elke keer wanneer 'n transaksie plaasvind, word dit tesame met ander intydse transaksies in versleutelde vorm in 'n sogenaamde blok gebondel wat aan die vorige, mees onlangse blok aangeheg word.

So word 'n ketting van blokke gevorm, wat begin by die heel eerste transaksie wat gedoen is. Hierdie blokketting vorm die tegniese daarstelling van die gedesentraliseerde grootboek wat alle transaksies bevat.

Die grootboek word dus aanhoudend met nuwe blokke versleutelde transaksies uitgebrei. Die grootboek (en onderliggende blokketting) word dus konstant groter soos wat mense transaksies doen.

Kriptogeld gebruik verskillende skemas om gedesentraliseerde konsensus te bereik en 'n tydstempel af te druk, om sodoende op geen vertroude derdeparty hoef staat te maak wanneer transaksies aan die blokketting se grootboek geheg word nie.

In hierdie skema word die voorreg (en gepaardgaande werk en besoldiging) om die blokketting met 'n nuwe blok transaksies uit te brei aan die eerste sogenaamde "mynwerker" toegeken wat 'n baie moeilike wiskundige faktoriseringsprobleem oplos.

Hierdie faktoriseringsprobleem kan slegs met die brute berekeningskrag van 'n rekenaar gedoen word en kan 'n beduidende hoeveelheid tyd duur. Verskillende myners kompeteer dus met mekaar om te kyk wie hierdie probleem eerste kan oplos. Die myner wat dit eerste oplos ontvang gewoonlik 'n betaling in die betrokke kriptografiese geldeendheid, of bekom die reg om nuwe kriptogeld te munt.

Die mees wydgebruikte bewys-van-arbeid skemas is op die SHA-256 ("Secure Hash Algorithm") algoritme gebaseer en is deur Bitcoin en die scrypt algoritme, wat deur geldeenhede soos Litecoin gebruik word, bekendgestel.

Die bewys-van-aandeel ("Proof of stake") metode om 'n kriptogeld en gepaardgaande netwerk te beveilig en om verspreide konsensus te bekom werk deur gebruikers te vra om te bewys dat hulle 'n sekere aandeel van die geldeenheid besit. Dit is dus 'n anders as die bewys-van-werk metode waardeur moeilike faktoriseringsprobleme opgelos word om elektroniese transaksies vas te lê. Hierdie skema is grootliks afhanklik van die kriptogeld se implementasie en daar bestaan tans geen standaardvorm daarvoor nie.



</doc>
<doc id="100274" url="https://af.wikipedia.org/wiki?curid=100274" title="Reusewolf">
Reusewolf

Die reusewolf, of Canis dirus, is ’n uitgestorwe soogdier van die genus "Canis". Hulle was min of meer so groot soos die huidige gryswolf, maar stewiger gebou. Hulle het in Noord-Amerika ontstaan en het later na Suid-Amerika versprei. Hulle het na aan die einde van die Pleistoseen-epog in die Amerikas uitgesterf. 

Die reusewolf was sowat 1,5 m lank en het tussen 50 en 79 kg geweeg, en dit was dus die grootste spesie in die genus. Die meeste tandgroottes toon geen teken van geslagsdimorfie nie, nes in die meeste Hondagtiges. 

Ondanks oppervlakkige ooreenkomste met die gryswolf, verskil die twee spesies aansienlik. Die reusewolf het onder meer 25% meer as die gryswolf geweeg. Hul bene was ook korter en hul breinkas kleiner.

Reusewolwe is deel van dieselfde karnivoorgilde as die kleiner grys- en prêriewolf. Hulle het ’n sterk byt gehad waarmee hulle hul prooi stewig kon vashou. Van hul groot liggaam kan afgelei word dat hulle groot diere gejag het en in troppe gehou het.

Die reusewolf het oor ’n groot gebied voorgekom. Fossiele is ontdek in van Kanada in die noorde tot Suid-Bolivia. Hulle het ook in 10 gebiede van Mexiko voorgekom, meestal in die sentrale en suidoostelike streke.



</doc>
<doc id="100275" url="https://af.wikipedia.org/wiki?curid=100275" title="Faktorisasie">
Faktorisasie

In wiskunde is die faktorisasie of die ontbinding in faktore van 'n produk die herskrywing van daardie produk in kleiner dele, wat weer die oorspronklike produk oplewer wanneer hulle met mekaar vermenigvuldig word. Die kleiner dele word die faktore van die oorspronklike produk genoem. Die heelgetalle, polinome en matrikse kan byvoorbeeld in faktore ontbind word. As die faktore van 'n positiewe heelgetal bereken word, praat mens van die ontbinding in priemfaktore. 'n Getal wat nie verder in priemfaktore ontbind kan word nie, heet 'n priemgetal.

As voorbeeld kan 12 gefaktoriseer word as 4 × 3. Omdat 4 is nie 'n priemgetal is nie, is hierdie nie priemfaktore nie. Twaalf se priemfaktore is 3 × 2 × 2.

Die getalle wat uit die faktorisering verkry word, word gewoonlik georden. Byvoorbeeld, as ons met die kleinste getal begin, is 72 = 2 × 2 × 2 × 3 × 3 (of 2^3*3^2).

Die faktorisering van elke getal is uniek. Omdat dit so moeilik is om die priemfaktore vir groot getalle te bereken, word die tegniek algemeen in kriptografie aangewend.


</doc>
<doc id="100285" url="https://af.wikipedia.org/wiki?curid=100285" title="Hyundai i30">
Hyundai i30

Die Hyundai i30 is 'n klein gesinsmotor wat sedert 2007 deur die Suid-Koreaanse vervaardiger Hyundai in Nošovice, Tsjeggië vervaardig word. Die i30 deel sy platform met die Kia cee'd, en is beskikbaar in drie- en vyfdeur weergawes, met 'n keuse tussen drie petrolenjins en twee dieselenjins, hand- of outomatiese ratkas. Die i30 word as die Elantra GT bemark in die VSA en Kanada.

Die tweede geslag van die i30 is in September 2011 by die Frankfurt Motorskou in Duitsland vrygestel.


</doc>
<doc id="100286" url="https://af.wikipedia.org/wiki?curid=100286" title="Kommunikasiepatologiegebou UP">
Kommunikasiepatologiegebou UP

Die Department Openbare Werke het in die 1930's vir die Duitse emigrant WH Fleischmann opdrag gegee om 'n gebou, wat die Weerburo kon huisves, te ontwerp. In 1963 het die regering hierdie gebou aan die Universiteit van Pretoria geskenk en in 1965 het die Departement Kommunikasiepatologie dit in gebruik geneem. Die ontwerp van die gebou toon ’n sterk internasionale invloed met elemente van die Duitse Bauhaus-styl.


</doc>
<doc id="100287" url="https://af.wikipedia.org/wiki?curid=100287" title="Sleutel (slot)">
Sleutel (slot)

'n Sleutel verwys gewoonlik na 'n handgereedskap om 'n slot te open. Dit kan egter ook in digitale vorm na 'n lang reeks syfers verwys wat gebruik word, soos gebruik word in die kriptografie.

Lank voor die begin van die Christelike jaartelling het die mens reeds spesiale apparaat gebruik om te verhinder dat 'n ongemagtigde persoon 'n plek kon binnegaan of om iets privaat oop te maak. Die apparaat het met verloop van tyd ingewikkelder geraak, maar die beginsel het dieselfde gebly: 'n deur of slot kan net met behulp van ŉ spesiale instrument of na die uitvoering van sekere handelinge oopgemaak word. 

Die oudste bekende slot is sowat 4 000 jaar gelede deur die Egiptenare ontwikkel. Dit het bestaan uit ŉ houtgrendel wat deur los penne vasgehou is en slegs verskuif kon word deur die penne met 'n spesiale sleutel op te lig. Deur die aantal, lengte en stand van die penne af te wissel, is 'n groot verskeidenheid kombinasies verkry. Hierdie tipe slot was nie net in Egipte nie, maar ook in Japan, Skotland en Noorweë bekend. 

Die Romeine het belangrike verbeterings aangebring deur penne te gebruik wat verskillend gevorm was. Die penne is deur middel van vere in die grendel geplaas terwyl die slot van yster en die sleutel van brons gemaak is. Die Romeine het later die beginsel van die veiligheidslot ontwikkel: 'n Silindriese pen met 'n uitsteeksel (die baard) waarin 'n aantal kepe was, is in die slot rondgedraai en die slot kon sodoende oopgesluit kan word. 

Die inkepings in die baard het verseker dat elke slot net met ŉ bepaalde sleutel oopgesluit kon word. Ten einde nog 'n groter verskeidenheid kombinasies te verkry, is die baard later 'n onreëlmatige vorm gegee wat in 'n ooreenstemmende onreëlmatige sleutelgat in die slotdekplaat kon pas. Na die verval van die Romeinse Ryk het die beginsel van die slot eeue lank onveranderd gebly, hoewel die sleutelplate dikwels ryklik versier is. 

In 1778 het Robert Barron die tuimelaarslot uitgevind. Dit was ŉ veiliger slot as enige van die bestaande slotte: Deur die draai van die sleutel is 'n hefboompie in die slot opgedruk, waarna die slot ontsluit kon word. Deur middel van bykomende hefboompies wat almal met dieselfde sleutel opgelig kon word, is nog groter veiligheid verseker. In 1784 het Joseph Bramah (1748-1814) die patent verkry op ŉ slot wat met 'n silindriese sleutel oopgemaak word. 

Aan die punt van die sleutel was daar groewe wat in die lengte van die sleutel aangebring is. Deur die silinder in die sleutelgat te druk, is 'n aantal plaatjies van verskillende lengtes weggestoot, waardeur die inkepinge in die plaatjies op gelyke hoogte te staan gekom het. Eers dan kon die sleutel verder gedraai word. 'n Variant hiervan is die klavierslot, wat sy naam ontleen aan die sperplaatjies (klawers) wat deur die sleutelbaard in so 'n posisie gebring word dat daar een lang opening ontstaan. 

Dit bring mee dat die sleutel verder gedraai kan word. Daar kan tussen 'n draaiklawer en ŉ skuifklawer onderskei word. Wanneer die sleutel rondom 'n pen draai, word daar van 'n pypsleutel gepraat; die slot kan dan net van een kant af ontsluit word. Wanneer ŉ sleutel in 'n gat draai en die slot van albei kante af oopgesluit word, word dit 'n pensleutel genoem. In 1848 het Linus Yale (1821-1868) sy silinderslot gepatenteer waarin dieselfde beginsels as in die ou Egiptiese slot toegepas is. 

In die sestigerjare van die 19e eeu is die slot verbeter en het die bekende Yale-slot of Lips-slot ontstaan, wat deur 'n reeks penne of naalde beveilig is. Lips het sy bydrae in 1866 gelewer. Die groot voordeel van die soort slot is sy kompaktheid en sy enorme verskeidenheid van sleutels. Dit word veral in buitedeure gebruik. Teenswoordig word ook Lips-slotte met 3 rye van 5 penne gebruik waarvan die sleutelverskeidenheid baie miljoene kan beloop. 

Die sleutel het geen tandvorm meer nie, maar klein gaatjies wat in diepte met die lengte van die penne ooreenstem. 'n Ander veiligheidslot is die kombinasieslot, wat veral in brandkaste, kluisdeure, ensovoorts gebruik word. Die slot werk met 3 of meer skywe wat voorsien is van letters of syfers wat met 'n knop in hul presiese posisies gedraai word. Teenswoordig word veral die syferslot gebruik. 

Dit het 3 of 4 skywe wat elk 100 syfers het, en dus 1 miljoen of 100 miljoen kombinasies bied, 'n Bykomende voordeel is dat die eienaar self die kombinasies kan verander. Eenvoudige voorbeelde van die syferslot is die fietsslot (3 of 4 skywe elk met 10 syfers) en die hangslot. Baie nuwighede is ook al aangewend om veiligheid te verbeter, byvoorbeeld deur die skywe in ŉ sekere volgorde of rigting te draai, of deur die slot met 'n klokslot te kombineer. 

Laasgenoemde bestaan gewoonlik uit 3 of 4 uurwerke wat verseker dat die slot net vir sekere tydperke op voorafbepaalde tye geopen kan word. Die slot kan nie eens deur sy eienaar self buite daardie tydperk ontsluit word nie. Die serieslot word gebruik in kantoorgeboue, hotelle en dies meer, waar party of al die deure met een enkele sleutel, die loper, geopen kan word. 

Die private kluis ('n spesiale diens wat by 'n bank beskikbaar is) kan soms slegs met 2 verskillende sleutels wat deur 2 verskillende persone bewaar word, oopgemaak word. Die klokslot kan ook aan die private kluis gekoppel word. Sommige slotte is so gebou dat ŉ ongemagtigde persoon glad nie kan vasstel hoe die slot werk nie. Ander slotte het weer 'n sleutel wat van tyd tot tyd verander kan word.

Meestal bestaan 'n sleutel uit 'n spesiaal geslypte stuk metaal, met groewe, bulte en gate wat dit in 'n slot laat pas. Die deel van 'n sleutel wat die meganisme bedien om die slot te ontsluit, heet die "baard". Om 'n slot oop te maak moet die sleutel gewoonlik daarin gesteek word en vervolgens na links of regs gedraai word. Sleutels word meestal gemaak om slegs op een slot te pas. 'n Uitsondering hierop is die loper, wat 'n reeks slotte kan oopsluit.

Die sleutel vir 'n elektroniese of digitale slot bestaan uit 'n reeks letters, getalle en ander leestekens, wat byvoorbeeld met 'n sleutelbord ingetik moet word om die slot oop te maak.

In die Christelike ikonografie is die sleutel die kenmerk van Petrus. Volgens bygelowe was die sleutel 'n voorwerp waarmee siektes oogedra kon word deur dit in die palm van die hand te hou. Die sleutel was simbolies vir die afsluit van siektes of die opening van die genesingsproses.




</doc>
<doc id="100288" url="https://af.wikipedia.org/wiki?curid=100288" title="Slot">
Slot

'n Slot kan verwys na:



</doc>
<doc id="100289" url="https://af.wikipedia.org/wiki?curid=100289" title="Bitcoin">
Bitcoin

Bitcoin verwys na 'n elektroniese geldeenheid, asook na die oopbronsagteware wat ontwerp en geskryf is om dit te kan munt en gebruik. Dit is van die eerste implementerings van kriptogeld, wat vir die eerste keer in 1998 beskryf is deur Wei Dai op die "cypherpunks" elektroniese poslys. Satoshi Nakamoto (die pseudoniem van 'n onbekende persoon of groep) het dit in 2009 geïmplementeer. Bitcoin is die eerste aanwending van 'n blokketting. Eienaars van Bitcoin kan van verskeie webwerwe gebruik maak om Bitcoin vir nasionale geldeenhede soos Suid-Afrikaanse rand, Amerikaanse dollar, of euro te verruil, en kan dit as betaalmiddel vir goedere en dienste by 'n aantal verskaffers gebruik.



</doc>
<doc id="100296" url="https://af.wikipedia.org/wiki?curid=100296" title="Teologiegebou UP">
Teologiegebou UP

Die Teologiegebou se styl is soortgelyk aan ander ouer geboue op die Hatfieldkampus van die Universiteit van Pretoria, ondanks die ietwat moderner komposisie en argitektuur aan die binnekant. Sommige verwys na die styl van die gebou, wat deur die argitekfirma Burg, Lodge en Burg ontwerp is, as Akademiese Herlewingsargitektuur. Die gebou is in 1951 ingewy en huisves die Fakulteit Teologie. Tussen 1951 en 1959 het die gebou ook die Fakulteite Regsgeleerdheid en Opvoedkunde, asook die Departemente Sosiologie, Kriminologie, Toegepaste Sosiologie, Geskiedenis en Sielkunde gehuisves. Die gebou was aanvanklik bekend as die Nuwe Kunstegebou, maar dit is later herdoop na die Teologiegebou.


</doc>
<doc id="100297" url="https://af.wikipedia.org/wiki?curid=100297" title="Boukundegebou UP">
Boukundegebou UP

Die Departement Argitektuur en Boukunde van die Universiteit van Pretoria, wat in 1929 ontstaan het, het aanvanklik tussen verskeie geboue rondswerf. In 1960 het die departement uiteindelik sy eie tuiste op die Hatfieldkanpus gevind, in hierdie gebou wat deur sy eie personeellede ontwerp is. Die departement het in 1973 uitbreidings aan die gebou aangebring om sodoende sy studentegetalle te kon verhoog. Dié gebou is in die moderne styl gebou met elemente van Neo-Brutalisme. 


</doc>
<doc id="100298" url="https://af.wikipedia.org/wiki?curid=100298" title="Visuele Kunste-gebou UP">
Visuele Kunste-gebou UP

Hierdie bruingeel siersteengebou, op die Hatfieldkampus van die Universiteit van Pretoria, toon invloede van die eenvoud van die Moderne styl en is tipies van die Pretoriase Baksteenargitektuur. Dit is tydens die oorlogsjare gebou om die nuutgestigte Departement Liggaamlike Opvoeding te huisves, en is amptelik op 8 Oktober 1948 geopen. As gevolg van die beperkings van die oorlog, moes boukoste so laag moontlik gehou word en die bou van die beplande swembad en sluitkassies het nooit gerealiseer nie. Sluitkassies is egter in 1952 geïnstalleer en in 1974 is ’n groter vleuel aangebou. Die gebou het oorspronklik uit twee gimnasiumsale, lesingsale en kantore bestaan. In 1982 het die Departement Liggaamlike Opvoeding na die nuwe Sportsentrum verhuis. Die gebou word tans deur die Departement Visuele Kunste beset. 


</doc>
<doc id="100299" url="https://af.wikipedia.org/wiki?curid=100299" title="Broad Peak">
Broad Peak

Broad Peak (letterlik "breë spits"; Oerdoe: بروڈ پیک; Chinees: 布洛阿特峰; pinyin: "Bùluòātè Fēng"), ook bekend as K3, is 'n berg in die Karakoram wat op die grens tussen Pakistan en Xinjiang (Volksrepubliek China) geleë is. Met 'n hoogte van 8 051 meter is dit die twaalfde hoogste berg van Asië en in die wêreld ná Berg Everest, K2, Kangchenjunga, Lhotse, Makalu, Cho Oyu, Dhaulagiri, Manaslu, Nanga Parbat, Annapurna en Gasherbrum I. Broad Peak is net suid van K2 geleë en hulle word net deur die Godwin-Austen-gletser van mekaar geskei.

Die letterlike vertaling van "Broad Peak" na Falchan Kangri (ཨིྰན་ཨངརི་) word nie deur die inheemse Balti-bevolking aanvaar nie.


</doc>
<doc id="100300" url="https://af.wikipedia.org/wiki?curid=100300" title="Gasherbrum II">
Gasherbrum II

Gasherbrum II (Oerdoe: گاشر برم -2; Vereenvoudigde Chinees: 加舒尔布鲁木II峰; Tradisionele Chinees: 加舒爾布魯木II峰; pinyin: "Jiāshūěrbùlǔmù II Fēng"; letterlik "mooi berg"), ook bekend as K4, is 'n berg in die Karakoram wat op die grens tussen Pakistan en Xinjiang (Volksrepubliek China) geleë is. Met 'n hoogte van 8 035 meter is dit die dertiende hoogste berg van Asië en in die wêreld ná Berg Everest, K2, Kangchenjunga, Lhotse, Makalu, Cho Oyu, Dhaulagiri, Manaslu, Nanga Parbat, Annapurna, Gasherbrum I en Broad Peak.


</doc>
<doc id="100301" url="https://af.wikipedia.org/wiki?curid=100301" title="Motordryfuitleg">
Motordryfuitleg

In motorontwerp, beskryf die term motordryfuitleg die posisie waar 'n sekere voertuig se enjin en dryfwiele hul bevind. Baie verskillende kombinasies van die enjinplek en aangedrewe wiele kom in die praktyk voor, en die plek van elk is afhanklik van die toepassing waarvoor die voertuig gebruik gaan word. Faktore wat die ontwerpkeuse beïnvloed sluit in: koste, kompleksiteit, betroubaarheid, verpakking (ligging en grootte van die passasierskompartement en kattebak), massaverspreiding, en verkose hanteringseienskappe van die voertuig.

Uitlegte kan basies in twee kategorieë verdeel word: voor- of agterwielaandrywing. Viertrekvoertuie kan eienskappe van altwéé hierdie aanneem, afhangend van hoe die krag na die wiele versprei word.

By agterwielaandrywing is die enjin tipies aan die voorkant van die voertuig en die dryfwiele agter geplaas, 'n opset bekend as 'n VA-uitleg. 'n Voorste midenjin-, agtermiddelenjin- of agterenjinuitleg kan ook gebruik word. Dit was die tradisionele motordryfuitleg vir die meeste voertuie tot in die 1970-80s.

Byna alle motorfietse en fietse gebruik agterwielaandrywing, hetsy deur 'n dryfas, ketting of band; aangesien die voorwiel ook as stuur moet dien, en dit baie moeilik en omslagtig sou wees om 'n draaimeganisme aan 'n voordryfwiel te plaas.



Voorwieldryfuitlegte is dié waarin die voorwiele die voertuig aandryf. Die gewildste uitleg wat deesdae in motors gebruik word, is die voorenjin, voorwielaandrywing (VV-uitleg), met die enjin voor die vooras en die dryfkrag wat alles na die voorwiele gevoer word. Hierdie uitleg word tipies gekies vir sy kompaktheid; aangesien die enjin en dryfwiele aan dieselfde ent van die voertuig is, is daar geen nodigheid vir 'n sentrale tonnel (onderdeur die passasierskompartement) om 'n dryfas tussen die enjin en die dryfwiele te akkommodeer nie.

Omrede die stuurwiele ook die dryfwiele is, word VV-uitlegmotors in die algemeen as beter beskou as VA-motors (voorenjin, agterwieldryfuitleg) in toestande soos sneeu, modder, of nat teer. Die gewig van die enjin oor die dryfwiele verbeter ook die voertuig se greep in sulke omstandighede. Maar kragtige motors gebruik selde die VA-uitleg omrede gewigsverskuiwing tydens harde versnelling die massa op die voorwiele en dus hul vastrap verminder, en die wringkrag wat aangewend kan word beperk. Elektroniese vastrapbeheer kan wieltol vermy, maar skakel ook die voordeel van ekstra wringkrag/krag uit.

'n Dwarsgemonteerde enjin (ook bekend as 'n "oos-wes") word algemeen gebruik in VV-uitlegte, in teenstelling met die VA wat 'n langsgeplaasde enjin gebruik. Die VV-uitleg beperk ook die grootte van die enjin wat in moderne enjinkompartemente gepas kan word, en VV-konfigurasies het gewoonlik 'n inlynviersilinder of V6-enjin, terwyl langer enjins soos 'n inlynsessilinder en 90° V8 selde sal pas. Dit is nog 'n rede waarom luukse/sportmotors die VV-uitleg vermy. Uitsonderings bestaan ook, soos die Volvo S80 (FWD/4WD) wat gebruik maak van 'n dwarsgemonteerde inlyn-6 of V8-enjin, en die Ford Taurus, wat beskikbaar is met 'n 60° V8 en allewielaandrywing.




</doc>
<doc id="100302" url="https://af.wikipedia.org/wiki?curid=100302" title="Shishapangma">
Shishapangma

Shishapangma (amptelik Xixabangma, Vereenvoudigde Chinees: 希夏邦马峰, Tradisionele Chinees: 希夏邦马峰, Pinyin: "Xīxiàbāngmǎ Fēng"; Tibettaans: ཤི་ཤ་སྦང་མ [ɕiɕapaŋma]), ook bekend as Gosainthān (Sanskrit vir: "plek van die heiliges"), is 'n berg in die Himalaja wat net noord van die grens tussen Nepal en Tibet (Volksrepubliek China) geleë is. Met 'n hoogte van 8 027 meter is dit die veertiende hoogste berg van Asië en in die wêreld ná Berg Everest, K2, Kangchenjunga, Lhotse, Makalu, Cho Oyu, Dhaulagiri, Manaslu, Nanga Parbat, Annapurna, Gasherbrum I, Broad Peak en Gasherbrum II.

Shishapangma is die kleinste berg met 'n hoogte van meer as 8 000 meter en die enigste een wat slegs in die Volksrepubliek China geleë is. Weens die streng beperking op buitelanders in die Outonome gebied Tibet was dit die laaste agt-duisende, wat bestyg is. Die eerste bestyging het op 2 Mei 1964 deur 'n Chinese ekspedisie onder leiding van Xǔ Jìng plaasgevind.


</doc>
<doc id="100305" url="https://af.wikipedia.org/wiki?curid=100305" title="Tersiêr">
Tersiêr

Tersiêr is die voormalige naam van die geologiese tydperk van 66 miljoen tot 2,58 miljoen jaar gelede, ’n tyd tussen die voorafgaande Sekondêr en huidige Kwartêr. Die Tersiêr word nie meer as ’n amptelike tydperk beskou nie, maar die woord word nog algemeen gebruik. Die tradisionele Tersiêr word nou verdeel tussen die Paleogeen- en die Neogeen-periode en strek tot aan die begin van die Pleistoseen-epog.
Die tydperk het begin met die uitsterwing van nievlieënde dinosourusse in die Kryt-Paleogeen-uitwissing en het gestrek tot aan die begin van die Kwartêre Ystydperk aan die einde van die Plioseen.

Tektoniese aktiwiteit het gedurende die Tersiêr voortgegaan terwyl Gondwana eindelik heeltemal verbrokkel het, en Indië het gebots met die Eurasiese plaat.

Suid-Amerika is aan die einde van die Tersiêr met Noord-Amerika verbind en dit het klimaatsveranderings in die middel- tot laat Tersiêr tot gevolg gehad.

Antarktika, wat reeds afgeskei het, het in dié tyd na sy huidige posisie oor die Suidpool geskuif. Vulkaniese aktiwiteit het wydverspreid voorgekom.

Die klimaat het gedurende die Tersiêr geleidelik afgeneem en verander tot tropiese tot gematigde wêreldtemperature in die Paleoseen voordat die huidige ystydperk aan die begin van die Kwartêr begin het.



</doc>
<doc id="100306" url="https://af.wikipedia.org/wiki?curid=100306" title="Karoo-ystydperk">
Karoo-ystydperk

Die Karoo-ystydperk van 360 miljoen tot 260 miljoen jaar gelede was die tweede groot ystydperk van die Fanerosoïese Eon. Dit is genoem na die gletser-keileem wat in die Karoo in Suid-Afrika gevind is, wat gelei het tot die identifikasie van dié ystydperk.

Die tektoniese samesmelting van die kontinente Euramerika en Gondwana om Pangea te vorm het ’n groot landmassa in die Antarktiese streek tot gevolg gehad, en die gevolglike afsluiting van twee oseane het gelei tot baie kouer somers en die vorming van sneeuvelde in die winter. Dit het daartoe gelei dat gletsers in die bergstreke gegroei en na aanliggende gebiede versprei het. So is kontinentale ysplate gevorm wat ’n groot deel van Gondwana bedek het.

Minstens twee groot ysvormingstydperke is ontdek:

Die presiese omvang van ysvorming in Antarktika is onbekend weens die huidige ysplaat.

Die stygende suurstofvlakke tydens die Karoo-ystydperk het ’n groot invloed gehad op die evolusie van plante en diere. ’n Hoër suurstofkonsentrasie het gelei tot groter werwel- en vlieënde diere: die naaldekoker "Meganeura", ’n lugroofdier, het ’n vlerkspan van 60 tot 75 cm ontwikkel.

Die onskadelike duisendpootagtige "Arthropleura" was 1,8 m lank en sommige skerpioene het 50 tot 70 cm lank geword.

Die toenemende suurstofvlakke het ook gelei tot die evolusie van brandbestande en eindelik blomplante. Genetiese studies wys dit is in dié tyd dat bedeksadiges afgeskei het van broodbome en naaksadiges.

Die Karoo-ystydperk het ook unieke gevolge vir die sediment ingehou, wat sikloteme genoem word. Dit is geskep deur die herhaaldelike wisselings tussen see- en landomgewings.




</doc>
<doc id="100308" url="https://af.wikipedia.org/wiki?curid=100308" title="Burum">
Burum

Burum (Wes-Fries: "Boerum") is 'n dorp in die Nederlandse provinsie Friesland. Die dorp lê 14 km suidoos van Dokkum en ressorteer onder die munisipaliteit Noardeast-Fryslân. Dit het sowat 615 inwoners (2014).




</doc>
<doc id="100309" url="https://af.wikipedia.org/wiki?curid=100309" title="Slot (sluiting)">
Slot (sluiting)

'n Slot is 'n meganisme waarmee 'n voorwerp toegesluit kan word. Slotte bestaan in vele soorte en groottes, en is al sedert die ou Egipte bekend. Die vernaamste doel van 'n slot is die beperking van toegang (meestal tot iets van waarde) tot slegs die persone wat beskik oor die korrekte gepaardgaande sleutel.

Nie net bewaarplekke van waardevolle voorwerpe (variërend van juweelkissies tot bankkluise), maar ook wonings, vervoermiddels en selfs boeke kan met spesiaal ontwerpte slotte toegesluit word.

Die behoefte aan slotte bestaan al sedert die mensheid die begrip "eiendom" ken. Die eerste kosbaarhede word nie toegesluit nie maar is begrawe in die grond of weggesteek in grotte of hol bome: 'n gewoonte wat nooit heeltemal verdwyn het nie. Daar word beweer dat die Akkadiërs in die 24ste eeu v.C. al 'n soort grendelslot in gebruik gehad het, omdat daar seëls uit die tyd bestaan waarop die god Shamash met 'n sleutelagtige voorwerp in die hand uitgebeeld word. Dit kon egter ook 'n staf wees. Daar word dus meer algemeen aanvaar dat eerste slot ongeveer 2000 v.C. in Oud Egipte uitgevind is.

Die slotte, waarvan beskrywings bewaar gebly het, word in Egipte gemaak om opslagplekke toe te sluit. Die hout sleutels was in vergelyking met hedendaagse eksemplare baie groot en is op die rug gedra. Die van hout gemaakte slotte werk ongeveer dieselfde as 'n modern stiftsilinderslot. Die oudste slot wat bewaar gebly is, is gevind in die ruïnes van Dur-Sharrukin, 'n vestingstad ongeveer 20 km ten noorde van Nineve in hedendaagse Irak.
In die Romeinse tyd word slotte van metaal gemaak, hoofsaaklik van brons ende bevolkingskonsentrasie in stede, waardeur die inwoners nie meer almal geken het nie, het die behoefte na afsluitbare ruimtes toegeneem. Slotte was in die eerste instansie sogenaamde valgrendelslotte: afgelei van die Egiptiese slotte, maar baie kleiner.

Die kleiner en dus baie ligtere sluitstifte (Engels: "tumblers") val nie meer deur hul eie gewig in die slot nie, maar word deur 'n bladveer na onder gedruk.
Die klein afmetings maak dat die slot nie net aan deure nie, maar ook in kaste, kiste en hangslotte gemonteer kon word. Omdat die slotte meestal van yster was, het min van hulle die verloop van tyd weerstaan. Die slotte in die Romeinse tyd was egter baie toegepaste uitvindings, met bewys die vele brons-sleutels wat uit hierdie tyd gevind is. Daarbenewens word opgemerk dat in 'n bepaalde periode die dra van 'n sleutel 'n statussimbool was, en dat daar daarom ook sleutels gemaak is om uitsluitlik as versiering te dien.

Later ontwikkel die Romeine slotte waarby die sleutel in die rondte gedraai word: hierdie tipe slot sou tot die einde van die 18e eeu feitlik onveranderd in gebruik bly en word tot op hede nog steeds gebruik. Die eenvoudigste slotte was die regte- en bontebaardslotte: dié had 'n sleutelgat met 'n bepaalde vorm, waarin slegs 'n sleutel met dieselfde vorm inpas. Hierdie slotte bied min beskerming teen kwaadwilliges met spesiale gereedskappe soos hake en lopers. Daarom het die Romeine later slotte met inwendige beveiligings uitgedink.


</doc>
<doc id="100313" url="https://af.wikipedia.org/wiki?curid=100313" title="Skerpioen">
Skerpioen

Skerpioene is geleedpotige roofdiere van die biologiese orde Scorpiones in die klas Arachnida. Hulle het agt pote en word maklik uitgeken aan hul paar knypers en die smal, gesegmenteerde stert wat dikwels kenmerkend vooroor oor die rug gekrul is en in ’n giftige angel eindig. Skerpioene wissel in grootte van 9 mm ("Typhlochactas mitchelli") tot 20 cm ("Hadogenes troglodytes").

Die evolusiegeskiedenis van skerpioene strek terug na die Siluur, sowat 430 miljoen jaar gelede. Hulle het by ’n groot reeks omgewingstoestande aangepas en word nou op al die kontinente behalwe Antarktika aangetref. Daar is sowat 1 750 spesies wat beskryf is, met 13 lewende families wat tans erken word. Net 25 van hierdie spesies het sover bekend gif wat mense kan doodmaak. Die taksonomie het veranderings ondergaan en sal na verwagting verder verander wanneer genetiese studies nuwe inligting voortbring.

Die woord "skerpioen" het vermoedelik ontstaan uit die Latynse woord "scorpius", wat weer van die Griekse woord σκορπίος, "skorpíos" afgelei is.

Hulle is 'n nagdiere en hou in warm, droë gebiede, soos die westelike gedeeltes van Suider-Afrika. Die skerpioen is veral bekend vanweë die gifangel op die stert, en hoewel die giftigheid daarvan van spesie tot spesie wissel, kan die gif van sommige spesies selfs die mens se dood veroorsaak. 

Skerpioene het 'n baie kenmerkende manier van voortplanting en die meeste spesies is ovovivipaar (die eiers broei in die wyfie se liggaam uit). Skerpioene (orde "Scorpiones") is geleedpotige diere (phylum "Arthropoda"). Hulle behoort saam met ŉ aantal ander ordes, waaronder die spinnekoppe en myte, tot die klas van spinnekopagtiges ("Arachnida"), wat op sy beurt weer tot die subphylum "Chelicerata" (diere met kloukake) behoort. 

Skerpioene is volgens die fossielerekord die oudste landlewende geleedpotiges. Die eerste skerpioene het tydens die Siluur as waterlewende diere met kieue bestaan, maar hulle het die eerste keer tydens die Devoon op land verskyn. Skerpioene het gedurende hul evolusie 'n aantal eienskappe oorgehou wat in vergelyking met die van ander spinnekopagtiges minder gespesialiseer is. 

Lede van die subphylum "Chelicerata" verskil van die ander geleedpotiges daarin dat hulle nie antennae het nie, maar 'n paar tangvormige aanhangsels, die chelicerae, wat aan die voorpunt van die liggaam geleë is. Skerpioene se liggame word in 2 gedeel en die voorste gedeelte word die prosoma (kopborsstuk) genoem, terwyl die agterste gedeelte as 'n opisthosoma (agterlyf) bekend staan. 

'n Aparte kop- en borsgedeelte kan nie op die prosoma onderskei word nie. Die gedeelte dra saam met die chelicerae aan sy voorpunt ook 'n paar kaakpote (pedipalpi), wat sterk knypers aan hul punte het. Skerpioene het, soos die ander spinnekopagtiges, 4 paar looppote, wat op die prosoma geleë is. Die prosoma word aan die dorsale kant (bokant) deur 'n karapaks of skiId bedek. 

Die opisthocoela bestaan uit 2 duidelike onderafdelings. Die voorste gedeelte word die mesosoma (preabdomen) genoem en dit bestaan uit 7 breë segmente. Die metasoma (postabdomen) is die tweede gedeelte en dit het 5 kleiner en ronder segmente. Die struktuur is ook as die stert bekend en skerpioene dra dit kenmerkend na vore gebuig. Hul laaste segmente is ook van 2 gifkliere voorsien wat in ŉ angel open. 

Skerpioene se chelicerae en pedipalpi is besonder sterk en goed ontwikkel. Die diere is doeltreffende roofdiere en hulle leef van insekte, spinnekoppe, ander geleedpotiges, soms klein reptiele en knaagdiere. Indien die prooi relatief groot is, word die slanke metasoma na vore gebuig en word die prooi met die dodelike angel gesteek. Daarna word die prooi met behulp van die chelicerae in stukkies geskeur en die sagte dele word deur die mond na binne gesuig. 

'n Paar oë word mediaal bo-op die rugskild aangetref, terwyl 'n bykomende ry aan weerskante van die prosoma voorkom. Die diere is ook baie gevoelig vir vibrasies vanweë tassensitiewe sintuie wat aan die onderkant van die tweede abdominale segment, weerskante van die geslagsopening, in kamvormige uitsteeksels (pekten) voorkom. Die sintuie word veral gebruik om vibrasies in die grond op te vang. Die tweede mesosomale segment huisves die geslagsopening, terwyl daar op elk van die volgende 4 segmente 'n paar asemhalingsopeninge aangetref word.

Die asemhalingsplete (stigmata) lei tot die boeklonge, wat die skerpioen se gaswisselingsorgaan is. Skerpioene is eenslagtig en hul voortplantingsgedrag is baie opvallend, met veral 'n uitgebreide, kenmerkende voorspel. Tydens die voorspel, wat tot etlike dae kan duur, hou die mannetjie die wyfie met sy knypers vas terwyl hulle ŉ sogenaamde paringsdans uitvoer. Elke spesie het sy eie danspatroon, maar in al die spesies produseer die mannetjie na 'n tyd 'n pakkie saadselle (spermatofoor) en plaas dit op die grond. 

Die mannetjie loop nou agteruit en trek die wyfie oor die saadpakkie totdat haar geslagsopening daaroor geleë is. Die saadpakkie word dan in die wyfie se liggaam opgeneem sodat haar eiers bevrug kan word. Indien die mannetjie te lank in die omgewing van die wyfie vertoef, kan sy hom aanval en opeet. Die meeste skerpioene se eiers broei binne die wyfie uit (ovoviviparie), terwyl sommige spesies vivipaar is. In die gevalle word die eier se dop kort na bevrugting gebreek en die skerpioen-embrio's verkry hul voedsel deur ŉ buisvormige struktuur wat aan die wyfie se spysverteringskanaal geheg is. 

Nadat die kleintjies gebaar is, klouter hulle op die moeder se rug, waar hulle deur haar metasoma beskerm word totdat hulle groot genoeg is om vir hulself te sorg. Daar is ongeveer 1 600 lewende skerpioenspesies bekend en die grootste verteenwoordiger van die orde is tot 18 cm lank. Die meeste spesies is egter heelwat kleiner. 

Skerpioene hou veral in droë, warm gebiede, waar hulle oordag in splete, holtes of onder klippe skuil. Daar word ongeveer 150 spesies in Suider-Afrika aangetref. Die meeste skerpioene se gif is slegs vir invertebrate (ongewerweldes) skadelik en dit het byna geen nadelige gevolge vir die mens nie. Sommige spesies, soos die van die Noord-Amerikaanse genus "Androctonus", se gif is vir mense gevaarlik. Die gif van die Saharaskerpioen ("Androctonus australis") is net so dodelik soos die van kobras.

Skerpioene word op alle groot landmassas behalwe Antarktika aangetref. Hulle is in groot dele van die wêreld deur handel versprei. Die grootste voorkoms van skerpioene in die Noordelike Halfrond is in die subtropiese streke tussen die breedtegrade 23°N en 38°N. Bo hierdie breedtegrade neem die voorkoms af; hulle kom nie verder noord as Kanada voor nie.

Hulle word in bome, grotte, sand en op die grond aangetref; sommige spesies kom in verskeie habitats voor, terwyl ander spesifieke nisse bewoon.

Daar is 13 families en sowat 1 750 spesies skerpioene. Daar is ook 111 taksa uitgestorwe skerpioene.

Die volgende klassifikasie van oorlewende skerpioene is geskoei op dié van Soleglad & Fet (2003), wat die ouer, ongepubliseerde klassifikasie van Stockwell vervang het. Bykomende veranderings kom uit geskrifte van Soleglad et al. (2005).




</doc>
<doc id="100321" url="https://af.wikipedia.org/wiki?curid=100321" title="Caroline Wöstmann">
Caroline Wöstmann

Caroline Wöstmann (18 Januarie 1983 - ) is 'n Suid-Afrikaanse atleet wat in 2015 die vroueafdeling van die Twee Oseane- en die Comrades-maratonne gewen het. Sy is 'n moeder van twee, 'n senior lektor aan die Universiteit van die Witwatersrand en 'n geoktrooieerde rekenmeester.

Die 32-jarige Wöstmann is die eerste Suid-Afrikaanse vroueatleet, ná Frith van der Merwe in 1989, wat die Twee Oseane én die Comrades in dieselfde jaar kon wen. Sy is boonop die eerste Suid-Afrikaanse vrou in 17 jaar wat die op-Comrades tussen Durban en Pietermaritzburg kon inpalm.


</doc>
<doc id="100322" url="https://af.wikipedia.org/wiki?curid=100322" title="Vincent van Rooyen">
Vincent van Rooyen

Vincent van Rooyen (* 4 Januarie 1932, Tiervlei – † 28 Mei 2007, Kroonstad) was ’n Suid-Afrikaanse musikant, komponis en befaamde mondfluitjiespeler. Hy het homself op 20-jarige leeftyd geleer mondfluitjie speel en in 1952 saam met Art Daane en Bryan Jones die Relda Trio, ’n mondfluitjiegroep gestig. Gedurende sy suksesvolle loopbaan van lanker as 50 jaar het hy internasionale bekendheid verwerf deur deelname aan verskeie internasionale mondfluitjie-kampioenskapsbyeenkomste, radio, televisie en deur saam met die Johannesburgse en Kaapstadse simfonie-orkes op te tree. In 1980 stig hy die Vincent van Rooyen Harmonica Trio saam met die broers Jonathan en Paul Hopper. Van Rooyen het ook sy eie musiek gekomponeer wat van ligte boeremusiek tot klassieke musiek strek en langspeel plate en verskeie CD’s uitgereik.

Van Rooyen is op 4 Januarie 1932 in Tiervlei, Parow, in die Kaap gebore, en het lank in Bellville saam met sy vrou, Annie, gewoon. Vincent het niks van die mondfluitjie geweet tot kort ná sy twintigste verjaardag nie. "Ek was ’n skrynwerker. Ek was op pad huis toe en ek het sewe sjielings en ses pennies in my sak gehad. Langs die pad is ek by ’n apteek verby, en in daardie dae het apteke mondfluitjies aangehou. Op die ingewing van die oomblik het ek besluit om een te koop. Toe stap ek huis toe en tuis speel ek vir my ma 'Drink to me only.' Dit het my sewe minute geneem om te leer speel. Of liewer, om 'Drink to me only' te leer speel." Vincent het dadelik die potensiaal van sy instrument raakgesien en besluit dis tyd vir formele musieklesse. "Maar drie onderwysers in ’n ry het gesê: ‘Nee man, kry vir jou ’n ordentlike instrument, soos ’n klavier’. Toe leer ek maar myself."

Vincent was gou versot op sy mondfluitjie, en kort voor lank het hy elke aand ná werk tot middernag geoefen. Binne drie jaar het hy uitvoerings begin gee, en uiteindelik het hy saam met die Johannesburgse en Kaapstadse simfonie-orkeste opgetree. In 1952 vorm hy ’n trio groep met Bryan Jones en Art Daane genaamd; Relda Trio. In 1954 vorm hy die groep; The 5 Adlers – met Kenneth White Kromaties, Donald White Koord, Art Daane Bass, Dave Barlow Kromaties en Vincent van Rooyen Kromaties. Daarna, vanaf 1980–2000, die groep "Die Vincent van Rooyen Trio" met Jonathan en Paul Hopper.

Hy was ’n uiters begaafde musikant en het sowat 16 langspeelplate opgeneem, 7 CD’s gesny, op talle radio- en televisie-uitsendings gespeel en telkemale as solis saam met die Kaapstadse en Johannesburgse simfonie-orkeste opgetree, asook sy eie konserte gehou. Van Rooyen het ook sy eie musiek gekomponeer wat van ligte boeremusiek tot klassieke musiek strek. Hy het in 1987 aan die internasionale mondfluitjie-kampioenskap deelgeneem en ’n derde plek behaal. Twee jaar later het hy wéér deelgeneem, en tweede gekom. “Toe ek die eerste keer op die kampioenskappe speel, kon die mense nie glo wat hulle hoor nie. Omdat ek myself leer speel het, het ek my eie styl en eie klanke ontwikkel wat nog nooit voorheen gehoor is nie,” vertel hy. Ondanks sy liefde vir sy instrument, en sy onteenseglike sukses, het Vincent se musiek wat sy eie komposisies ingesluit het, altyd ’n stokperdjie gebly.

’n Ander groot geleentheid was toe hy Suid-Afrika in 1987 op die eiland Jersey verteenwoordig het by die internasionale mondfluitjie-kampioenskap. "Toe ek daar voor manne soos Larry Adler en Jerry Murad staan, het ek gewonder of ek bedonderd is en wou ek net huis toe." Hy het egter al die ander deelnemers beïndruk deur die voorgeskrewe stuk foutloos en sonder bladmusiek te speel. Hy was die enigste wat dit kon regkry. Ná sy uitvoering het elke musikant in die vertrek opgestaan en hom toegejuig. "Ek het dit reggekry om van ’n ou speelgoed-dingetjie ’n volwaardige instrument te maak," sê hy. Dit beskou hy steeds as die hoogtepunt van sy loopbaan.

Hy speel enige soort musiek, van jazz en blues tot boeremusiek en Bach. Daar is juis verskeie klassieke vertolkings op Harmoncia spectacular, soos die Wals in D-mol, op. 64 nr. 1 van Chopin, ’n deel uit Beethoven se Pathétique-sonate en die Slawekoor uit Nabucco van Verdi. Die res is sy eie komposisies en goue ou treffers.

CD-titels:

Volgens Van Rooyen kry elke mondfluitjiespeler ’n ander klank uit die instrument. "Niemand in die wêreld kry die klank uit ’n mondfluitjie wat ek kry nie," sê hy. "Elke speler het sy eie klankstempel. "Ek gebruik net soveel asem as wat nodig is. Ek kan ure aaneen speel sonder om moeg te word, want ek is mondfluitjie-fiks. "As ’n mens nie reg speel nie, word jou lippe seer en jou longe moeg. Ek het my vermoë al teen ander jong manne getoets, en ek kan ’n noot langer blaas as enigiemand wat ek nog teengekom het."

Iets waaroor hy baie hartseer is, is dat hy nog nie plaaslik ’n opvolger kon kry nie. Toe hy 48 jaar oud was, het hy gesê hy wil op 50 ophou speel. Hy kon egter nie, want daar was niemand wat sy skoene kon vol staan nie. "Segovia (die kitaarspeler) het op 90 sy laaste konsert gehou. Meesterskap het niks met ouderdom te doen nie. Ek wil nog lank optree en sommer gou nóg ’n album maak om van my werk vir die nageslag te bewaar.

"Ek wens ek het genoeg jare oor om uiteindelik vir die mondfluitjie te wys wie is baas. Op die oomblik is Rimski-Korsakof se Vlug van die hommelby my baas. Maar ek skrik vir geen stuk musiek nie. Tog, met al sy sukses, sê Van Rooyen is hy vandag “amper bankrot”. “As ek in Europa of Amerika was, was ek nou skatryk. Hier is ongelukkig geen mondfluitjie-kultuur in Suid-Afrika nie. Mense ken nie die instrument nie,” skud hy sy kop. Maar, hy is tevrede. “Ek het ’n baie arm lewe gehad, maar dit was ’n baie interessante lewe.”

"Ek sal dit nog speel soos dit gespeel behoort te word …"
Nadat hy jare gelede ’n reeks bloutjies met platemaatskappye geloop het, het Vincent van Rooyen besluit: nooit weer nie. "Ek het my laaste plaat in 1975 gemaak," vertel dié leier van Suid-Afrika se bekendste mondfluitjie-trio, "en ek was vasbeslote om myself nie weer vir so iets in te laat nie. Maar toe word ek sestig en my ou vriend, Hendrik Swanepoel, kondig aan hy weet nie eintlik wat om vir my te gee nie, maar hy het gedink miskien moet hy my help om ’n CD te maak. Toe dag ek: 'Ag wel, ek kan seker net sowel ’n CD maak voor ek doodgaan'. Ons het Swannie in ’n baie kort tyd opgeneem.' Nog ’n vriend, Anton Goosen, het die produksie gedoen, en Jannie du Toit se NJS-Musiek het gesorg dat dit op laserskyf verewig word." Vincent sê Swannie is op die populêre mark gerig. "Ons klank is uniek. Daar is niks soortgelyks in Suid-Afrika beskikbaar nie. Die individuele liedjies is egter eenvoudig genoeg vir enige mondfluitjie- geesdriftige om saam te speel."




</doc>
<doc id="100323" url="https://af.wikipedia.org/wiki?curid=100323" title="Alfa Romeo Alfasud">
Alfa Romeo Alfasud

Die Alfa Romeo Alfasud (Tipe 901, 902 en 904) is 'n klein gesinsmotor wat van 1971 – 1989 vervaardig is deur Industria Napoletana Construzioni Autoveicoli Alfa Romeo-Alfasud SpA in Italië. Die maatskappy was gebaseer in die arm suidelike streek van Italië as deel van die Italiaanse regering se arbeidsbeleid. 

Dit word beskou as een van die suksesvolste modelle van Alfa Romeo met 893 719 eenhede wat verkoop is tussen 1972 – 1983 plus 121 434 Sprint koepeeweergawes tussen 1976 – 1989. 'n Algemene bynaam vir die motor is 'Sud. Die motor het twee opknappings ondergaan, eers in 1977 en toe weer in 1980.


</doc>
<doc id="100324" url="https://af.wikipedia.org/wiki?curid=100324" title="Alfa Romeo Alfetta">
Alfa Romeo Alfetta

Die Alfa Romeo Alfetta (Tipe 116) is 'n uitvoerende sedanmotor en koepee wat van 1972 tot 1987 deur die Italiaanse vervaardiger Alfa Romeo gebou is. Dit was gewild as gevolg van sy kombinasie van gemiddelde massa maar kragtige enjins, en meer as 400 000 eenhede is tot aan die einde van sy produksieloop verkoop.

Die Alfetta het 'n nuwe aandryfstelseluitleg vir die merk ingelui. Die koppelaar en ratkas was aan die agterkant van die motor gehuisves, tesame met die ewenaar, vir 'n meer gebalanseerde massaverspreiding, soos gebruik op die Alfetta 158/159 Grand Prix motors. Die suspensie het bestaan uit dubbele mikvering met wringstawe voor en 'n De Dionbuis aan die agterkant. Alle Alfettas het die fabriek verlaat met oorspronkliktoegeruste Pirelli Cinturato 165HR14-bande.

Die " Alfetta"-naam ("Klein Alfa" in Italiaans) is ontleen van die bynaam van die Alfa Romeo Tipo 159 Alfetta, 'n suksesvolle Formule Eenmotor wat in sy 1951-weergawe 'n transas-uitleg gepaar het met 'n De Dion-buisagtervering, soos in die moderne sedan.


</doc>
<doc id="100325" url="https://af.wikipedia.org/wiki?curid=100325" title="Alfa Romeo GTV">
Alfa Romeo GTV

Die Alfetta sedan was die basis vir die Alfetta GT, 'n 2-deur, viersitplekkoepee ontwerp deur Giorgetto Giugiaro van Italdesign. Dit is in 1974 bekendgestel, en was soortgelyk aan die sedan wat aanvanklik slegs beskikbaar was met die 1.8-liter (1779 cc) weergawe van die Alfa DBNA-viersilinder. Hierdie enjins was gekenmerk deur 'n kettinggedrewe 8-klep tweelingoorhoofse silinderkop van 'n kruisvloeiontwerp. Teen 1976, met die finale uitfasering van die vorige 105-reeks (GT 1300 Junior, GT 1600 Junior en 2000 GTV), is die Alfetta GT-reeks se 1.8 gestaak ten gunste van die 1.6-liter (1570 cc) Alfetta GT 1.6 en 2.0-liter (1962 cc) Alfetta GTV 2.0. 

Terselfdertyd is 'n paar opgraderings bekendgestel, soos 'n nuwe sierrooster met horisontale stroke en twee stelle luginlate daaronder. Die GTV word onderskei van die 1.6 weergawe deur twee "chroomsnorre" in die sierrooster en GTV-letters wat op die ventilasiegate op die C-pilaar gepryk het.



</doc>
<doc id="100326" url="https://af.wikipedia.org/wiki?curid=100326" title="Edgar Allan Poe">
Edgar Allan Poe

Edgar Allan Poe ([poʊ]; gebore as Edgar Poe; * 19 Januarie 1809, † 7 Oktober 1849) was 'n Amerikaanse skrywer, digter, uitgewer en literatuurkritikus wie se werk as 'n deel van die Amerikaanse literêre Romantiek beskou word. 

Poe is veral bekend vir sy misterieuse en makabere verhaalkuns, maar hy was ook een van die eerste Amerikaanse skrywers wat die kortverhaal as literêre genre begin vestig het. Daarnaas word hy as die grondlegger van die moderne speurverhaal beskou en het hy ook bydraes gelewer tot die nuut ontluikende genre van wetenskapsfiksie.

Poe was die eerste welbekende Amerikaanse skrywer wat uitsluitlik met sy skryfkuns 'n bestaan probeer maak het. Maar sukses was hom in sy leeftyd nie regtig beskore nie sodat hy knaend geldelike probleme gehad het.


</doc>
<doc id="100331" url="https://af.wikipedia.org/wiki?curid=100331" title="Swaarmasjienlaboratorium UP">
Swaarmasjienlaboratorium UP

Die Swaarmasjienlaboratorium, op die Hatfieldkampus van die Universiteit van Pretoria, is in 'n soortgelyke Brasiliaanse styl gebou as die van die Ingenieurswese I-gebou langsaan. Die gebou is in 1958 voltooi en in 1982 uitgebrei met werkruimte vir die Departemente Meganiese-, Elektriese- en Siviele Ingenieurswese. Die fasiliteite huisves onder andere ’n windtonnel waar die aërodinamika van prototipe vliegtuie getoets kan word. Die swaarmasjienlaboratoriums word veral
deur die departemente Elektriese-, Elektroniese- en Rekenaar-Ingenieurswese gebruik vir eksperimente op kragstelsels, elektriese drywers en kragaangedrewe elektroniese stelsels. Dit huisves ook ’n brandstofsel-navorsingsfasiliteit. Die fasiliteite vir Siviele Ingenieurswese sluit onder andere hout- en sementlaboratoriums in asook ’n spesialis geotegniese laboratorium vir die toetsing van 'n verskeidenheid konstruksiemateriale. 


</doc>
<doc id="100332" url="https://af.wikipedia.org/wiki?curid=100332" title="Alfa Romeo GTA">
Alfa Romeo GTA

Die Alfa Romeo GTA is 'n sportiewe koepee van Alfa Romeo wat gebou is van 1965 tot 1971. GTA is 'n afkorting vir "Gran Turismo Alleggerita" (Italiaans vir "liggewig") en word nou nog gebruik vir sportiewe weergawes van die huidige modelle.

In 1962 is die opvolger vir die baie gewilde Alfa Romeo Giulietta reeks vrygestel. Hierdie motor was die Alfa Romeo Giulia, intern bekend as die "Series 105". Die koepee van die 105-reeks gebruik 'n korter vloerpan uit die Alfa Romeo Giulia en is ontwerp deur Gruppo Bertone.

Op daardie stadium was Alfa baie aktief in motorsport. Die rensportafdeling van Alfa, Autodelta, het 'n motor vir kompetisies ontwikkel wat gestalte gedoen het aan die padmodel. Hierdie motors is GTA gedoop inplaas van GT. Die GTA is die eerste keer in 1965 as 'n 1600 cc en later as 'n 1300 Junior weergawe gebou. Die GTA motors was ook in óf straat- (Stradale) of suiwer renweergawe (Corsa) vervaardig.

Die GTA het aluminium-bakpanele in plaas van staal gehad, magnesium allooiwiele, deursigtige plastiekkantvensters, 'n aluminium agterste kontrolearm, verskillende deurhandvatsels en kwartvenster meganismes en 'n liggewig binneafwerking. Die enjin het 'n nuwe dubbelontsteking silinderkop ("twin plug" genoem, later in die tagtigerjare is die stelsel "tweevonk" genoem) met 'n Marelli verdeler van 'n Ferrari Dino, 45 mm vergassers in plaas van 40 mm en 'n magnesium nokasdeksel, oliebak, tydreelbedekking en klokhuis. Die ratverhoudings was nader aan mekaar, en die ratte is gemasjineer vir ligte en vinnige verskuiwing. Die 1600 GTA het nie 'n remversterker gehad nie en het 'n dikker verkoeler as die standaardvoertuig gehad. 

Vir homologasie is 500 motors vir wedrenne en padgebruik gebou. Die motor het 'n maksimum kraguitset van 96 pk gelewer (in Stradale/straat-uitvoering) wat gesorg het vir 'n topspoed van hoër as 175 km/h. In wedrenstyl met Spica-inspuiting kon dit 165 pk gelewer het.



</doc>
<doc id="100333" url="https://af.wikipedia.org/wiki?curid=100333" title="Alfa Romeo Giulietta">
Alfa Romeo Giulietta

Alfa Romeo Giulietta is die naam van drie verskillende geslagte motors wat deur die Italiaanse vervaardiger Alfa Romeo gebou is:



</doc>
<doc id="100334" url="https://af.wikipedia.org/wiki?curid=100334" title="Islamofobie">
Islamofobie

Die woord Islamofobie (Arabies: إسلاموفوبيا f ('islaamufuubya), gevoelens en stemming teen Moslems en Islam) verwys na die ongefundeerde en irrasionele angs vir Moslems en Islam. Die woord word in 1997 vir die eerste keer in 'n publikasie deur die "Runnymede Trust" gebruik, aanvanklik met 'n negatiewe betekenis – 'n haat vir of afkeer van Moslems en Islam. Islamofobie is deur 'n paar geleerdes as 'n vorm van rassisme gekategoriseer.



</doc>
<doc id="100335" url="https://af.wikipedia.org/wiki?curid=100335" title="Daily Maverick">
Daily Maverick

Daily Maverick is 'n Engelstalige Suid-Afrikaanse aanlyn-dagkoerant wat in 2009 gestig is. Die redakteur is Branko Brkic en die uitgewer Styli Charalambous. Dit word deur 'n onafhanklike privaatmaatskappy bestuur. Bydraers sluit vryemark rubriekskrywer Ivo Vegter, konstitusionele regskenner Pierre de Vos, stigtende sekretaris-generaal van COSATU Jay Naidoo, aktivis Sisonke Msimang, en fotojoernalis Greg Marinovich in.

"Daily Maverick" is deel van die "The Guardian" se Afrika-netwerk.

Die "Daily Maverick" webwerf is teen laat Oktober 2009 openbaar gemaak. Die naam en waardes word afgelei van dié van "Maverick" (Engels vir alleenloper of dissident), 'n eertydse besigheidstydskrif wat deur Brkic vanaf 2005 tot 2008 gepubliseer is. Dit is beïnvloed deur die Amerikaanse nuus-webwerwe "The Daily Beast" en "The Huffington Post". Brkic is in Joego-Slawië gebore en het in 1991 na Suid-Afrika verhuis.

Die tegnologie-entrepreneur Alan Knott-Craig jr. was "Daily Maverick" se eerste belegger. Hy het ook Brkic aan Charalambous voorgestel. In sy boek "Mobinomics", skryf hy:

Charalambous, 'n geoktrooieerde rekenmeester het 'n maand voor die webwerf van stapel gestuur is by die span aangesluit. Hy is gebore en het skoolgegaan in Port Elizabeth.

'n Vorige adjunkredakteur, Phillip de Wet, wat sedert sy ontstaan by die "Daily Maverick" betrokke was, en ook adjunkredakteur van die "Maverick" tydskrif van 2005 tot 2008 was, het die span teen laat 2011 verlaat. Mederedaktrise Ranjeni Munusamy het in 2012 vir die publikasie begin skryf.

Sedert die stigting in 2009 het die publikasie daarop gefokus om oorspronklike inhoud van hoë kwaliteit beskikbaar te stel. Inhoud is gratis beskikbaar vir internetgebruikers, sonder enige betaalsperrings (Engels: "paywall") en word deur advertensies befonds. Sy aanlynbemarkingsmodel berus op netjiese en nie-steurende advertensies in die vorm van 'n enkele groot vaandeladvertensie per blad, wat onafhanklik van redaksionele inhoud verskyn.

Teen September 2012 het die "Daily Maverick"-span 20 voltydse joernaliste en redaksiepersoneel ingesluit, sowel as 'n uitgebreide netwerk van opinieskrywers.




</doc>
<doc id="100337" url="https://af.wikipedia.org/wiki?curid=100337" title="Ingenieurswese-geboue UP">
Ingenieurswese-geboue UP

Die Ingenieurswese I-gebou op die Hatfieldkampus van die Universiteit van Pretoria is in 1975 voltooi. Dié gebou was die eerste wolkekrabber wat op kampus opgerig is. Dit is ontwerp deur die argitek Brian Sandrok, 'n alumnus van die universiteit. Dit is gebou om die universiteitsplein beter te definieer en as ’n landmerk en sodat dit nie die uitsig van die Ou Kunstegebou vanaf Universiteitweg belemmer nie – daarom die elevasie. Daar was van ingewikkelde boumetodes gebruik gemaak tydens die oprigting van die gebou. Die twee torings is eerste gebou waarna die vloere van bo na onder binne ’n raamwerk gehang en verbind is met kabels. Die gebou is letterlik van bo af na onder gebou. Benewens die departemente van die Fakulteit Ingenieurswese, beskik die gebou ook oor navorsingsgeriewe, lesingsale en kantoorspasie.

Die Ingenieurswese II-gebou het aanvanklik as die JG Strijdomgebou bekend gestaan. Dit is soortgelyk aan die Mineralewetenskappegebou, aangesien die argitekfirma Meiring en Naudé reeds planne vir die bou van ’n spieëlbeeld van dié gebou gehad het. Beide geboue toon aspekte van die Klein Brasiliaanse of Moderne Brasiliaanse styl, ook bekend as die Kobra-styl. Die gebou is opgerig om bykomende ruimte vir die Fakulteit Ingenieurswese te skep en dit kon aanvanklik 1200 studente akkommodeer nadat dit in 1960 in gebruik geneem is. Die hoeksteen is op 6 April 1957 deur Eerste Minister J.G. Strijdom gelê. Die gebou is oor die jare verskeie kere uitbrei. 
Konstruksie aan die Ingenieurswese III-gebou het in September 2009 begin, nadat die regering die behoefte om meer ingenieurs op te lei geïdentifiseer het. Dit, tesame met 'n behoefte aan bykomende parkeerplek vir die universiteit se studente, personeel en besoekers, was die dryfkrag agter die konstruksie van hierdie gebou en parkade. Dié vier-verdieping-gebou is in 2011 voltooi, en beskik ​oor parkeergeriewe vir 1000 voertuie, ses groot lesingsale (twee 500-sitplek lesingsale en vier 200-sitplek lesingsale), 'n 450-sitplek tekeningsaal, 17 laboratoriums, twee klank-kamers, sowat 41 kantore en 25 nagraadse kantore. Die parkade is geleë op vier vlakke, waarvan twee ondergrondse verdiepings is, terwyl die nuwe lesingsfasiliteite in die boonste twee verdiepings gehuisves word. 


</doc>
<doc id="100338" url="https://af.wikipedia.org/wiki?curid=100338" title="Rooiboswilg">
Rooiboswilg

Combretum apiculatum, algemeen bekend as die Rooiboswilg, is 'n boomspesie in die familie Combretaceae. Dit is inheems aan semi-ariede tot gematigde savannestreke van Afrika suid van die ewenaar.

Dit is 'n semi-bladwisselende boom wat tot 10 meter hoog groei, of by geleentheid 'n struik wat kort bly. Dit het 'n rue en gesplyte gryswart bas, en die dunner takkies mag wollerig afgewerk wees. Die teenoorstaande blare is 11 tot 13 cm lank, en mag haarloos of harig wees, na gelang van die subspesie. Die blaar vernou skerp tot 'n gedraaide blaarpunt. Die loof word met herfstyd rooierig of goudkleurig. Die aar-bloeiwyses van tot 7 cm lank verskyn tussen die blare. Hulle dra geel of groenerige blomme met klein kelk- en kroonblare, en met die style en meeldrade om en by 0.5 cm lank. Die blomme is sterk gegeur. Die rooierige, gevlerkte vrugte is 2 tot 3 cm lank.

Twee subspesies word erken, naamlik die suidelike ssp. "apiculatum", en ssp. "leutweinii", wat vanaf Namibië tot Malawi en verder noordwaarts aangetref word, en aan die meer harige blare onderskeibaar is.

Die spesie is inheems aan Suid-Afrika, eSwatini, Botswana, Mosambiek, Namibië, Zimbabwe, suidelike Angola, Zambië, Malawi, suidoostelike DRK, Tanzanië en suidelike Kenia.

Die boom is teenwoordig in verskillende ekostelsels van suidelike Afrika. In savannes van verskillende gebiede is dit dominant, insluitend die laeveld en in mopanie-boomveld. Dit word saam met ander houtagtige gewasse aangetref soos Haakdoring ("Acacia caffra"), Sekelbos ("Dichrostachys cinerea"), Suurpruim ("Ximenia caffra"), Dikbas ("Lannea discolor"), Bergsering ("Kirkia acuminata") en Maroela ("Sclerocarya caffra").

Baie diere benut die boom, veral vir voedsel. Koedoes, bosbokke, elande, kameelperde en olifante vreet die blare. Elande vind die boom só smaaklik dat hulle dit kan beskadig wanneer hulle daaraan vreet. Die bruinkoppapegaai eet die sade.

Beeste vreet ook die blare. Die vrugte is skadelik vir lewende hawe weens die toksiese bestanddele daarvan. Die loof is goeie byvoeding vir boerbokke.

Hierdie boom het digte (1.15), fyngegrynde, sterk, donkerbruin tot swart pithout, wat soms vir brandhout of vir houtskool-vervaardiging gebruik word. Dit is hard en termietbestand. Die boom herspruit goed as dit afgestomp word, en dra weer welige lower. Die bas is al vir leerlooiery aangewend. Medisinale gebruike sluit die behandeling van bindvliesontsteking en maagaandoenings in. Dit bevat antioksidant-verbindings, soos kardamonien, pinokembrien, kwersetien en kaempferol. Dit is 'n geskikte tuinboom, aangesien dit ryp en droogte kan weerstaan, en skadu verskaf.

In Afrikaans staan dit ook bekend as rooibos of rooiblad, en daar bestaan baie volksname in ander tale, waaronder umbondwe in Zoeloe, imbondvo in Swazi, mohwidiri in Tswana, mohwelere in Sepedi, muvuvha in Venda, ndhuva in Tsonga, rukweza in Sjona en omumbuti in Herero.



</doc>
<doc id="100339" url="https://af.wikipedia.org/wiki?curid=100339" title="Alfa Romeo Alfa 6">
Alfa Romeo Alfa 6

Die Alfa Romeo Alfa 6 (Tipe 119) is 'n luukse uitvoerende motor wat van 1979 tot 1986 deur die Italiaanse vervaardiger Alfa Romeo gebou is. Sy naam verwys na die ses silinders van die Alfa Romeo V6, wat sy eerste verskyning in hierdie motor gemaak het. 

Met sy bekendstelling in 1979 was die Alfa 6 die vlagskip van die Alfa Romeo-reeks. Die vierdeurbakwerk was 'n redelik konvensionele styl, en het 'n groot aantal dele met die bestaande Alfetta gedeel, bv. die deurpanele. Die ontwerp vir die 6 is reeds voor die Alfetta gedoen, maar die brandstofkrisis van 1973 het verdere ontwikkeling vertraag en gelei tot die 6 se debuut eers teen 1979. Die stilering was nie besonder aerodinamies nie, maar 'n goeie sleursyfer van 0.41 is nietemin behaal. Krag is verkry uit 'n heelnuwe 2.5 V6-enjin wat 156 kW teen 5600 rpm gelewer het, met 'n totaal van ses vergassers en 'n enkele, bandgedrewe nokas in elke silinderkop.

Kragstuur, elektriese vensters, sentrale sluiting, elektriese kantspieëls en 'n 25% beperkte glipewenaar was standaardtoerusting, wat die Alfa 6 prysmededingend gemaak het in vergelyking met soortgelyke sedans van sy tyd, aangesien sulke toerusting normaalweg 'n duur ekstra was. Die motor was ook ontwerp om nuwe standaarde vir veiligheid daar te stel; dit het bv. 'n skoksensor in die kattebak gehad 
wat die brandstoftoevoer kon afsny in die geval van 'n botsing.


</doc>
<doc id="100341" url="https://af.wikipedia.org/wiki?curid=100341" title="Alfa Romeo Sprint">
Alfa Romeo Sprint

Die Alfa Romeo Alfasud Sprint (later net Alfa Romeo Sprint) is 'n bokser-enjinkoepee wat deur die Italiaanse vervaardiger Alfa Romeo van 1976-1989 gebou is, en gebaseer op die Alfa Romeo Alfasud. Daar is 116 552 eenhede van die Alfasud Sprint en Sprint in totaal gebou. Die Sprint is in Europa, Suid-Afrika, Australië en Nieu-Seeland verkoop.



</doc>
<doc id="100342" url="https://af.wikipedia.org/wiki?curid=100342" title="Jessie Duarte">
Jessie Duarte

Jessie Yasmin Duarte (gebore 19 September 1953) is 'n Suid-Afrikaanse politikus en sedert 2012 die adjunk-sekretaris-generaal van die African National Congress (ANC). Sy was ook 'n beroemde anti-apartheid-aktivis, 'n spesiale assistent van Nelson Mandela, 'n lid van die uitvoerende raad (LUR) in Gauteng, 'n ambassadeur na Mosambiek en 'n woordvoerder van die ANC.




</doc>
<doc id="100343" url="https://af.wikipedia.org/wiki?curid=100343" title="Alfa Romeo 147">
Alfa Romeo 147

Die Alfa Romeo 147 is 'n klein motor wat tussen 2000 en 2010 deur die Italiaanse vervaardiger Alfa Romeo gebou is. Die Alfa 147 is in Europa, Suid-Afrika, Australië en Nieu-Seeland verkoop, en het die "Europese Motor van die Jaar"-toekenning in 2001 verower deur die Ford Mondeo en Toyota Prius uit te stof.

As gevolg van die oorheersende posisie van die 147 se voorste sierrooster, moet eienaars van dié motor hul registrasienommerplate links voor laat aanbring, wat afbreuk doen aan die andersins pragtige balans van die motortjie.


</doc>
<doc id="100344" url="https://af.wikipedia.org/wiki?curid=100344" title="Andile Ngcaba">
Andile Ngcaba

Andile Ngcaba Abner is 'n Suid-Afrikaanse sakeman wat vir sy bydraes in die gebied van tegnologie beroemd is.

Andile Ngcaba Abner is op 12 Junie 1956 by Duncan Village, Oos-Londen in die Unie van Suid-Afrika gebore. Deesdae woon Ngcaba in Johannesburg.

Hy is die voorsitter, stigter en meerderheidsaandeelhouer van die belegging groep "Convergence Partners". Ngcaba is ook die uitvoerende voorsitter van "Dimension Data Middle East and Africa", 'n filiaal van die "Dimension Data plc. Group".

Tydens die dae van die apartheid was Ngcaba 'n ANC-aktivis, en daarna die direkteur-generaal van kommunikasie in die demokratiese Suid-Afrika. In 2003 het hy die regering verlaat om 'n loopbaan in die privaatsektor na te streef.



</doc>
<doc id="100347" url="https://af.wikipedia.org/wiki?curid=100347" title="Klubsaalgebou UP">
Klubsaalgebou UP

Die Klubsaalgebou op die Hatfieldkampus van die Universiteit van Pretoria is gebou nadat die Transvaal Universiteitskollege (TUK) in 1929 fondse beskikbaar gestel het vir die bou van ’n ontspanningsentrum vir studente. Die Klubsaalgebou, ontwerp deur die argitek Gerard Moerdyk, het 'n soortgelyke styl as dié van die Studentesake-gebou (vroeër bekend as Ou Kollegehuis). Albei geboue toon elemente van die Neo-Romaanse styl, wat die sentrale plein voor die Ou Letteregebou ook simmetries gehou het. Die eerste vlak is in 1930 voltooi en die tweede vlak in 1936. Grootskaalse restourasiewerk is in 1993 aan die Klubsaal gedoen en gevolglik is daar nou verskeie lokale vir funksies en vergaderdoeleindes sowel as ’n koffiewinkel en ’n restaurant. Die besondere teëls langs die kaggel herinner aan Hollandse Delft-teëls, maar anders as Delft-teëls, beeld dié teëls Afrika-tonele van diere, Voortrekkers, en Afrika-krygsmanne uit.


</doc>
<doc id="100349" url="https://af.wikipedia.org/wiki?curid=100349" title="Vladimir Petroff Steyn">
Vladimir Petroff Steyn

Vladimir Petroff Steyn, voormalige Sekretaris van Verdediging en voorsitter van Satoer, is op 14 April 1913 in Richmond, Kaapprovinsie, gebore. Hy was die vierde kind van William Herbert (Willie) Steyn en Aletta Johanna (geb. Van Zyl) Steyn.

Hy is in 1941 getroud met Augusta Millicent Clark. Uit die huwelik is drie kinders gebore: Petrovna Millicent (geb. 24 Desember 1943), Helga (geb. 19 Augustus 1947 en Vladimir Van Zyl (geb. 27 September 1951). Nadat V.P. (soos hy ook genoem is) Steyn in Calvinia gematrikuleer het, het hy aan die Universiteit van Stellenbosch gegradueer, waar sy broer, Izak Van Zyl Steyn, professor in regte was. Hy het ’n loopbaan in die staatsdiens in die departement volkswelsyn begin. V.P. Steyn het bekend geword toe hy as sekretaris van die departement verdediging kontrakte onderteken het vir die aankoop van militêre vliegtuie, waaronder Mirage vegvliegtuie en Alouette helikopters. Hierdie pos is afgeskaf nadat hy gevalle van korrupsie binne staatsdiens- en regeringskringe bekendgemaak het. Hy is daarna aangestel as sekretaris van toerisme en voorsitter van Satoer.

Vladimir Steyn se uitsonderlike voorname is te danke aan die waaghalsige ontsnapping van sy pa tydens die Anglo-Boereoorlog. Willie Steyn en vier makkers het in die hawe van Ceylon van ’n Britse skip ontsnap en op ’n Russiese vlootskip skuiling gevind. Hy het later sy jongste seun genoem na die Russiese offisier wat hom uit die see gered het. Hierdie verhaal is in drie boeke beskryf: "Terug na kommando", "Die vyf swemmers" (Johan Barnard) en "Die groot Boere-ontsnapping".

Vladimir Steyn was ’n bekende grootwildjagter en kenner van vuurwapens. Hy is in November 1991 oorlede en in Franschhoek begrawe.


</doc>
<doc id="100350" url="https://af.wikipedia.org/wiki?curid=100350" title="Hadera">
Hadera

Hadera (Hebreeus: חֲדֵרָה; Arabies: الخضيرة) is 'n Israelse stad in die noordelike Sharonvlakte, tussen Netanya en Haifa. Die stad word dikwels aangedui as die noordelike grens van die metropool van Tel Aviv ("van Gadera tot Hadera") en het in Desember 2005 74 700 inwoners gehad. Dit is die hoofstad van 'n subdistrik met dieselfde naam wat in die Haifadistrik geleë is.

Hadera is opgerig as 'n landboudorp in 1891, op grond wat Jode aangekoop het in die destydse Ottomaanse Ryk.

In 1936 word 'n sentrale sinagoge gebou, gedeeltelik op oorblyfsels van 'n ou herberg.

Deesdae werk die meeste inwoners in die diensindustrie en die stad se industrie en buite die stad as pendelaars. Die groot werkgewers van die stad sluit in die Mediese Sentrum Hillel Yaffe en die kragsentrale "Orot Rabin." "Orot Rabin" ("ligte van Rabin") is 'n steenkoolsentrale, waarvoor die brandstof veral uit Suid-Afrika ingevoer word. Die kole word op 'n pier op pale gelos en met 'n vervoerband na die sentrale vervoer.

Die sosiaal-ekonomiese profiel van die stad is gemiddeld op Israelse skaal (5 uit 10), maar die gemiddelde salaris van werknemers lê onder die landelike gemiddelde. Daar woon 1048 vroue vir elke 1000 mans.

Hadera het lang strande aan die Middellandse See. Die stad is trots op 'n semi-professionele simfoniese strykorkes en een van die oudste blaasorkeste van Israel, die brandweerorkes. Dié orkes is gestig deur Otto Gronich, die vader van komponis/sanger Shlomo Gronich, moontlik die bekendste seun van die stad. Die olimpiese kampioen sylplankrykampioen Gal Fridman is ook in Hadera gebore, maar bloot omdat die streekshospitaal dienste verleen het aan sy woonplek Pardes Hana-Karkur.




</doc>
<doc id="100351" url="https://af.wikipedia.org/wiki?curid=100351" title="Bahrein Internasionale Renbaan">
Bahrein Internasionale Renbaan

Die Bahrein Internasionale Renbaan (Arabies: حلبة البحرين الدولية) is 'n motorsportplek wat in 2004 geopen is en waar die jaarlikse Bahreinse Grand Prix plaasvind.

Die 2004 Grand Prix was die eerste een wat in die Midde-Ooste plaasgevind het. Sedert 2006 het Australiese V8 Supermotors elke jaar hier gejaag, in 'n byeenkoms wat as die "Desert 400" bekend gestaan het. Die V8 Supermotors het egter nie vir die 2011 seisoen teruggekeer nie. 24-uur uithourenne en versnelrenne vind ook hier plaas. Die baan beskik oor 'n FIA Graad 1-lisensie.


</doc>
<doc id="100352" url="https://af.wikipedia.org/wiki?curid=100352" title="Lippenhuizen">
Lippenhuizen

Lippenhuizen (Wes-Fries: "Lippenhuzen") is 'n dorp in die Nederlandse provinsie Friesland. Die dorp lê suid van Drachten en ressorteer onder die munisipaliteit Opsterland. Dit het sowat 1321 inwoners (2005-sensus).





</doc>
<doc id="100353" url="https://af.wikipedia.org/wiki?curid=100353" title="Steppewisent">
Steppewisent

Die steppewisent of steppebison is ’n uitgestorwe spesie van die bison wat in die Kwartêr dwarsoor Europa, Sentraal-Asië, die Beringlandbrug en Noord-Amerika op die steppe voorgekom het. 

Dit het vermoedelik iewers in Suid-Asië ontstaan. Dit het in die vroeë Holoseen uitgesterf en is in Europa deur die moderne wisent vervang en in Amerika deur verskeie daaropvolgende spesies (eers "Bison latifrons" en later "Bison antiquus") en eindelik die moderne bison.

Die steppewisent was hoër as 2 meter by sy skouers en het soos die moderne spesies gelyk wat tot 900 kg kan weeg. Die horings was sowat ’n halwe meter lank en die punte van die twee horings ’n meter uitmekaar.

Die steppewisent het in grottekeninge voorgekom, veral in die Altamira-grot en Lascaux.

Blue Babe is die mummie van ’n 36 000 jaar oue mannetjie wat in Julie 1979 in Fairbanks, Alaska, ontdek is. In 2011 is ’n 9 300 jaar oue mummie in Joekagir in Siberië ontdek.



</doc>
<doc id="100356" url="https://af.wikipedia.org/wiki?curid=100356" title="Wolhaarrenoster">
Wolhaarrenoster

Die wolhaarrenoster ("Coelodonta antiquitatis") is ’n uitgestorwe renoster wat in die Pleistoseen algemeen in Europa en Noord-Asië voorgekom en die laaste glasiale tyd oorleef het. 

As die laaste lid van die Pleistoseense renoster was die wolhaarrenoster goed aangepas by die omgewing. Sy stewige ledemate en dik wolpels was ideaal vir die ysvormende steppe-toendra-omgewing van dié tyd. DNS-studies wys sy naaste lewende verwant is die Sumatraanse renoster.

Die uitwendige voorkoms van die wolhaarrenoster is bekend uit gemummifiseerde individue uit Siberië sowel as grottekeninge. ’n Volwasse dier was sowat 3 tot 3,8 meter lank en het sowat 1 800 tot 2 700 kg geweeg. Dit was tot 2 meter hoog, min of meer so hoog soos die hedendaagse witrenoster. Die voorste horing was sowat 61 cm lank, met ’n korter een tussen die oë. Dit het ’n dik en lang pels gehad asook klein ore, kort en dik bene en ’n bonkige lyf. 

Die vorm van die dier was net uit prehistoriese grottekeninge bekend totdat ’n ten volle bewaarde voorbeeld in Pole ontdek is. Dié volwasse wyfie is nou in die Poolse Natuurhistoriese Museum in Krakau te sien. Verskeie bevrore fossiele is ook in Siberië ontdek – die laaste een in 2007.




</doc>
<doc id="100357" url="https://af.wikipedia.org/wiki?curid=100357" title="Siklotronbeweging">
Siklotronbeweging

Siklotronbeweging verwys na die sirkelvormige of spiraalvormige beweging van 'n gelaaide deeltjie (soos byvoorbeeld 'n elektron of proton) wanneer hy in 'n konstante magneetveld beweeg. Die krom pad wat die deeltjie volg is die resultaat van die Lorentz krag wat die deeltjie na die middelpunt van die sirkel toe druk. 'n Belangrike eienskap van siklotronbeweging is dat die frekwensie van omwenteling, oftewel die siklotronfrekwensie, nie van die deeltjie se spoed of die grootte van die sirkel afhang nie. Hierdeur word die konstruksie van partikelversnellers soos die siklotron moontlik gemaak.

In die vlak reghoekig aan die magneetveld is die Lorentz krag loodreg aan die partikel se beweging, en wys na die middelpunt van die sirkel toe. As die Lorentz krag gelykgestel word aan die sentripetale krag wat benodig word om 'n partikel in 'n sirkel te laat beweeg, dan kry mens:
waar "m" die partikel se massa is, "v" sy spoed loodreg aan die magneetveld, "q" sy lading, "B" die magneetveld se sterkte, en "r" die straal van die siklotronbeweging.

Die siklotronfrekwensie word dan gegee deur:

En die gelykstaande hoeksnelheid is:

Die partikel se beweging in die rigting parallel aan die magneetveld word glad nie geaffekteer nie en bly konstant. Partikels met 'n nie-nul spoed in hierdie rigting sal dus 'n spiraalvormige pad volg (hulle spiraal al om die magneetveldlyne), terwyl partikels wat slegs loodreg aan die magneetveld beweeg sirkelvormige paaie sal volg.

As die spoed van die partikel baie hoog word, soos in die geval van 'n partikelversneller waar die partikelspoed baie naby aan die spoed van lig kan kom, moet relatiwistiese effekte in ag geneem word. Die hoofeffek wat hier van belang is, is dat die partikel se massa vergroot met die faktor:
Die gelykstelling van die sentripetale krag en Lorentz krag is dan:
waar "m" na die rusmassa van die partikel verwys. Die siklotronfrekwensie is dan:


</doc>
<doc id="100359" url="https://af.wikipedia.org/wiki?curid=100359" title="Aroemeense Wikipedia">
Aroemeense Wikipedia

Die Aroemeense Wikipedia 'n gratis aanlynensiklopedie. Dit is op 9 Julie 2003 gestig. Die Wikipedia is geskryf in Aroemeens of Macedo-Roemeens (limba armãneascã), 'n taal op die Balkanskiereiland wat behoort tot Balkanromaans. Dit het tans ongeveer artikels, en is die grootste Wikipedia.

Die Wikipedia het tans bladsye, waarvan artikels is. Dit het geregistreerde gebruikers, waarvan as aktief gereken word. Hierdie gebruikers het in totaal wysigings aangebring en lêers opgelaai.


</doc>
<doc id="100360" url="https://af.wikipedia.org/wiki?curid=100360" title="Steve Zahn">
Steve Zahn

Steven James "Steve" Zahn is 'n Amerikaanse komediant en akteur.


</doc>
<doc id="100361" url="https://af.wikipedia.org/wiki?curid=100361" title="Georgiese Wikipedia">
Georgiese Wikipedia

Die Georgiese Wikipedia is in November 2003 gestig en het tans ongeveer bladsye wat as artikels gedefinieer kan word, wat dit die grootste Wikipedia-projek maak.

Georgies is die amptelike taal van Georgië. Georgies is ’n Kartweliese taal en word deur 5 miljoen mense in Armenië, Azerbeidjan, Georgië en Rusland gepraat.


</doc>
<doc id="100362" url="https://af.wikipedia.org/wiki?curid=100362" title="Sloweense Wikipedia">
Sloweense Wikipedia

Die Sloweense Wikipedia is die Sloweense uitgawe van Wikipedia, 'n gratis aanlynensiklopedie. Dit is op 26 Februarie 2002 gestig. Die Wikipedia het tans ongeveer artikels en is die grootste Wikipedia. Sloweens is die algemene voertaal in Slowenië.


</doc>
<doc id="100363" url="https://af.wikipedia.org/wiki?curid=100363" title="Purussaurus">
Purussaurus

Purussaurus is ’n uitgestorwe genus van die kaaiman wat in die Mioseen, sowat 8 miljoen jaar gelede, in Suid-Amerika voorgekom het. Dit is bekend danksy skedelmateriaal wat in die Brasiliaanse en Peruaanse Amasone en Noord-Venezuela ontdek is.

"Purussaurus" is een van die grootste bekende Krokodilagtiges wat ooit geleef het. Die geraamde lengte van sy skedel is 140 cm. Paleontoloë raam die dier was sowat 12,5 m lank en het sowat 8,4 ton geweeg. 

Die grootte en krag van die dier het dit vermoedelik in staat gestel om ’n groot verskeidenheid prooi te vang. Dit sou groot tot baie groot gewerweldes geëet het. 

Navorsers meen die dier se grootte het hom ook baie kwesbaar gemaak, buiten die baie voordele. Die voortdurend veranderende omgewing het waarskynlik sy oorlewing benadeel en tot voordeel van kleiner spesies gestrek wat makliker by ekologiese veranderings kan aanpas.

"Rhamphosuchus" het min of meer dieselfde tyd geleef, maar was ietwat kleiner. 




</doc>
<doc id="100365" url="https://af.wikipedia.org/wiki?curid=100365" title="Larry David">
Larry David

Lawrence Gene "Larry" David (gebore 2 Julie 1947) is 'n Amerikaanse komediant en akteur van Joodse komaf. Hy was die mede-skepper van die gewilde TV-reeks "Seinfeld" (saam met Jerry Seinfeld).

Larry David was aanvanklik 'n stand-up-komediant, maar begin later met die skryf van draaiboeke en die vervaardiging van die TV-reeks Seinfeld. Daarna het hy die ewe suksesvolle reeks, "Curb Your Enthusiasm" vervaardig, waarin hy as 'n karikatuur van homself speel.



</doc>
<doc id="100366" url="https://af.wikipedia.org/wiki?curid=100366" title="Amélie Mauresmo">
Amélie Mauresmo

Amélie Simone Mauresmo (Frans: ​[ameli simɔn moʁɛsmo]; gebore 5 Julie 1979 in Saint-Germain-en-Laye, Frankryk) is 'n voormalige Franse tennisspeler.

Mauresmo het twee Grand Slam-titels by die Australiese Ope en Wimbledon gewen, en het ook 'n silwermedalje by die Olimpiese Somerspele 2004 ingepalm. Sy was in 2006 vir 34 weke die nommer een tennisspeler op die WTA-ranglys.

Mauresmo was van Junie 2014 tot Mei 2016 die afrigter van Andy Murray.

Die tabel toon Mauresmo haar prestasie tydens elk van die Grand Slam-toernooie in vroueenkels waaraan sy deelgeneem het:



</doc>
<doc id="100369" url="https://af.wikipedia.org/wiki?curid=100369" title="Inlynvyfsilinder">
Inlynvyfsilinder

Die inlynvyfsilinderenjin of reguit-vyf-enjin is 'n tipe binnebrandenjin met al vyf silinders in 'n reguit lyn gemonteer, of in 'n gelyke vlak bo/langs die krukas. Die enkelbank silinders kan gerig word in óf 'n vertikale óf 'n skuinsvlak met al die suiers wat 'n gemeenskaplike krukas aandryf. Waar dit skuins teen 'n hoek geplaas is, word dit soms 'n skuinsvyf genoem. In 'n spesifikasie, grafiek of wanneer 'n afkorting gebruik word, word 'n inlynviersilinder enjin gelys óf as I5 of L5. Hierdie uitleg is 'n kompromie tussen die kleiner inlynviersilinderenjin en die groter reguit-6.

Henry Ford het 'n inlynvyfsilinderenjin in die laat 1930's tot vroeë 1940's ontwikkel vir 'n ekonomiese kompakte motorontwerp, maar dis toe nooit geprodukseer nie, as gevolg van die swak vraag na klein motors in die Verenigde State.

'n Inlynvyfenjin het eers in produksie getree vir passasiersmotors toe Mercedes-Benz die OM617-diesel ontwikkel het in 1974. Die eerste produksie petrolinlynvyf was die 2,1 R5 wat deur die Volkswagengroep bekendgestel is in die Audi 100 teen die einde van die 1970s, 'n ontwikkeling wat aangevuur is deur die suksesvolle Audi Quattro wêreldtydrenmotor.



</doc>
<doc id="100371" url="https://af.wikipedia.org/wiki?curid=100371" title="Henco Venter">
Henco Venter

Henco Venter (* 27 Maart 1992) is ’n rugbyspeler wat vir die Cheetahs as flank speel in die Superrugbyreeks en vir die Vrystaat Cheetahs in die Curriebeker- en Vodacombekerreekse. Venter is ’n neef van oud-Springbok Ruben Kruger.

Venter is ’n teologiestudent aan die Universiteit van die Vrystaat.

Venter het die Vrystaat in 2005 in die o/13 Cravenweektoernooi verteenwoordig. In 2008 het hy dieselfde provinsie in die o/16 Grant Khomo-week verteenwoordig en is hy gekies vir die o/16 Elitespan. Hy het in die volgende jaar ook in die Akademieweek gespeel. In 2011 is Venter ingesluit in die Vrystaatse o/19-span wat aan die provinsiale toernooi deelgeneem het, en in die volgende twee jaar het hy die Vrystaat op o/21-vlak verteenwoordig.

Hy het ook in die Varsitybeker vir die Shimlas van die Universiteit van die Vrystaat gespeel. Aan die einde van die 2015-toernooi is Venter ingesluit in die Varsitybeker Droomspan wat ’n vriendskaplike wedstryd teen die Suid-Afrikaanse nasionale o/20 rugbyspan in Stellenbosch gespeel het.<ref name="Wedstrydontleding: Varsitybeker XV vs Suid-Afrika o/20"> </ref>

Venter het sy debuut vir die Vrystaat Cheetahs gemaak in die Promosie-/relegasiewedstryde vir die 2013 Curriebekerseisoen teen die Oostelike Provinsie. Hy is ook ingesluit in die span vir die 2013 Curriebeker Premierafdeling.

In Julie 2014 het Venter sy kontrak met die Vrystaatse Rugbyunie tot aan die einde van 2015 verleng.


</doc>
<doc id="100373" url="https://af.wikipedia.org/wiki?curid=100373" title="Michail Lomonosof">
Michail Lomonosof

Michail Wasilewitsj Lomonosof (19 November 1711 – 15 April 1765) was 'n Russiese "Renaissance-man", wetenskaplike en skrywer. Lomonosof het belangrike bydraes gemaak tot die letterkunde, opvoedkunde en wetenskap. Sy ontdekkings sluit onder andere die ontdekking van die atmosfeer van Venus in.

As 'n wetenskaplike het hy onder meer bygedra tot die vakgebiede chemie, fisika, mineralogie, geskiedenis, kuns, filologie en optika. Hy was ook 'n digter, en het 'n invloed gehad op die ontwikkeling van literêre Russies.


</doc>
<doc id="100374" url="https://af.wikipedia.org/wiki?curid=100374" title="Tekskorpus">
Tekskorpus

'n Tekskorpus, of bloot 'n korpus (meervoud korpora of korpusse), is in taalkunde of linguistiek 'n groot en gestruktureerde stel tekste, wat deesdae gewoonlik elektronies gestoor en verwerk word. Korpora word gebruik om statistiese analises uit te voer, hipoteses te toets, voorvalle na te gaan of taalkundige reëls binne 'n spesifieke taalgebied te bevestig.

'n Tekskorpus kan tekste in 'n enkele taal bevat (enkeltalige korpus) of in veelvuldige tale (meertalige korpus). Meertalige korpora wat spesifiek ontwerp word om met mekaar vergelyk te word, word belynde parallelle korpora genoem.

Om korpora nuttiger te maak vir taalkundige navorsing word daar gewoonlik annotasie uitgevoer. 'n Voorbeeld van korpusannotasie is woordsoortetikettering, waar inligting oor elke woord se woordsoort (werkwoord, selfstandige of byvoeglike naamwoord ens.) tot die korpus bygevoeg word in die vorm van etikette. Nog 'n voorbeeld is die aanduiding van die lemma (basisvorm) van elke woord. Indien die taal van die korpus nie deur die navorsers wat dit gebruik, gepraat word nie, kan 'n interlineêre glos geskep word om die annotasie tweetalig te maak.

Sommige korpora bevat bykomende gestruktureerde vlakke van ontleding. 'n Klein aantal korpora kan selfs volledige sintaktiese ontledings bevat. Sulke korpora word boombanke of sintakties geanaliseerde korpora genoem. Hierdie korpora is gewoonlik kleiner as gevolg van die feit dat dit moeilik is om te verseker dat die hele korpus op 'n volledige en konsekwente wyse geannoteer word. Ander vlakke van taalkundige gestruktureerde ontledings is moontlik. Dit sluit morfologiese, semantiese en pragmatiese ontleding in.

Korpora is die belangrikste kennisbasis in die veld van korpuslinguistiek. Die ontleding en verwerking van verskillende tipes korpora is ook die onderwerp van heelwat studies in rekenaarlinguistiek, spraakherkenning en masjienvertaling, waar hulle gewoonlik gebruik word om versteekte Markov-modelle vir woordsoortetikettering en ander take te skep. Korpora en afgeleide frekwensielyste word ook in taalonderrig gebruik. Korpora kan gebruik word as 'n hulpmiddel vir die aanleer van vreemde tale omdat die gekontekstualiseerde grammatikale kennis wat deur leerders opgedoen word deur middel van blootstelling aan outentieke teks, hulle in staal stel om te leer hoe sinne in die doeltaal gevorm word, wat hulle weer help om hulle doeltreffender in die taal uit te druk.

Tekskorpora kan ook gebruik word in die studie van historiese dokumente, soos in die ontsyfering van antieke geskrifte of in die Bybelwetenskappe. Sommige argeologiese korpora is so klein dat hulle slegs 'n klein blik werp op daardie periode. Een van die kleinste korpora wat bestaan, is die Amarna-briewe (1350 v.C.), wat 'n periode van 15 tot 30 jaar dek. Die korpus van 'n antieke stad (soos byvoorbeeld die Kültepe-tekste van Turkye) kan 'n stel korpora beslaan wat bepaal word deur die datums waarop hulle gevind is.


</doc>
<doc id="100375" url="https://af.wikipedia.org/wiki?curid=100375" title="Aërodinamika">
Aërodinamika

Aërodinamika, uit Griekse ἀήρ "aer" (lug) + δυναμική (dinamika), is 'n onderafdeling van vloeidinamika wat die beweging van lug, veral die interaksie met soliede voorwerpe soos 'n vliegtuig se vlerk, bestudeer. Die studie van gasse wat nie in beweging is nie word "aërostatika" genoem.

Aërodinamika is die ontwerp van vliegtuie, d.w.s. die ondersoek van lugstrome langs die romp van 'n vliegtuig en die invloed daarvan op sekere dele van die vliegtuig, soos byvoorbeeld die romp, vlerke en stert. Die beginsel waarop vliegtuie vlieg, kan aërodinamies verklaar word, en die werkverrigting van 'n vliegtuig kan bereken word uit sekere aërodinamiese groothede en die vermoë van die motore. 

Wanneer 'n vliegtuig deur die lug beweeg, is daar 'n lug van voor af wat om die vlerk vloei. Aan die voorkant van die vlerk word hierdie lugstroom in twee dele verdeel. Een deel vloei oor die bokant en die ander deellangs die onderkant van die vlerk, en aan die agterkant van die vlerk kom hulle weer bymekaar. Die vlerk is so ontwerp dat die voorkant dik en rond is, terwyl dit geleidelik smaller na agter word. 

Die bokant loop met 'n boog na agter, terwyl die onderkant reguit na agter loop. Die lugdeeltjies wat oor die bokant vloei, het weens die gekromde oppervlak 'n langer pad om te volg as die deeltjies wat langs die gelyke onderkant beweeg. Dit het tot gevolg dat die deeltjies bo-oor die vlerk vinniger as die deeltjies aan die onderkant beweeg. As dit nie gebeur nie, sal 'n lugleegte agter die vlerk ontstaan, omdat die natuur sulke ongelyke toestande nie duld nie. 

Volgens die wet van Bernoulli word die druk van 'n gas kleiner namate dit vinniger beweeg. Dit beteken dat die druk aan die bokant van die vlerk kleiner is as die druk aan die onderkant daarvan. Die natuur probeer om hierdie ongelyke lugdrukke te herstel en 'n opwaartse lugstroom ontstaan. Hierdie lugstroom oefen 'n krag op die vliegtuig uit wat die hefkrag genoem word. Dis ook hierdie krag wat die vliegtuig "dra". As die hefkrag op albei vlerke presies dieselfde is, sal die vliegtuig se vlerke horisontaal bly, maar as dit verskil sal die vliegtuig kantel. Hoe vinniger die vliegtuig vlieg , hoe groter word die hefkrag. 

Tydens landing en opstyging is die snelheid relatief klein en gevolglik is die hefkrag dan ook klein. Die hefkrag kan groter gemaak word deur die vlerkoppervlakte groter te maak of deur die ronding van die vlerk te vergroot. Om dit reg te kry, word klappe aan die agterkant van die vlerke gebruik. Deur hierdie klappe te verstel, word die ronding van die vlerk groter gemaak sodat die lug wat bo-oor die vlerk vloei se snelheid verhoog word.  

Hierdie klappe word hoofsaaklik by landing en opstyging gebruik. Daar is egter moderne vliegtuie wat ook klappe aan die voorkant van die vlerke het. Aan die vlerke is daar ook nog die rolroer waarmee die vlerke gekantel kan word. Aan die stert is daar die hoogteroer en die rigtingroer. Die hoogteroer Iyk soos twee klein klappe en dit laat die vliegtuig styg of daal. Die rigtingroer staan vertikaal aan die agterkant van die stert en daarmee kan die rigting van die vliegtuig verander word. Die hefkrag ontstaan weens 'n drukverskil tussen die bo- en onderkant van die vliegtuig. Hierdie drukverskil is afhanklik van die hoek waarmee die vlerk deur die lugstroom beweeg. 

Dit word die invalshoek genoem. As hierdie hoek groter gemaak word, kry ons die verskynsel dat die lugdeeltjies wat langs die vlerkoppervlak beweeg, neig om weg te breek van die vlerk en hulle eie pad te volg. Dan ontstaan werwelstrome rondom die vlerk wat die hefkrag verminder of selfs uitskakel. Dan het die vlerke 'n staakpunt bereik en kan hulle die vliegtuig nie meer dra nie. Die invloed van lugweerstand aan die voorkant van die vlerk en neus van 'n vliegtuig is daar 'n punt waar die lugstroom verdeel. Op daardie punt is die snelheid van die lugstroom ten opsigte van die vliegtuig nul. 

Dit beteken eenvoudig dat die lug deur die vliegtuig aangestoot word voordat dit oor die vlerke begin beweeg. In hierdie punt vind 'n opbouing van druk plaas wat 'n weerstand teen die vliegtuig bied. Die totale weerstand word saamgestel deur die wrywingsweerstand, vormweerstand en die geïnduseerde weerstand. Die dun luglagie wat teen die romp en vlerke verbystroom, word die grenslaag genoem. 

Die lug teen die wande se snelheid is nul, terwyl die lug in die grenslaag verskillende snelhede het. Buite die grenslaag is die snelheid van die lugdeeltjies dieselfde as die van die vliegtuig, maar in 'n teenoorgestelde rigting. Die feit dat die lugdeeltjies in die grenslaag teen verskillende snelhede beweeg, is die gevolg van onderlinge wrywing tussen die lugmolekules. Hierdie wrywing word die viskositeit van die lug genoem en die krag wat nodig is om hierdie wrywing te oorkom, is die wrywingsweerstand. Die wrywingsweerstand kan verminder word deur die vliegtuig 'n gladde afwerking te gee, en deur geskikte kontoere en profiele met die ontwerp van die vliegtuig te kies. Die vormweerstand ontstaan weens werwelstrome rondom die vlerke in 'n vlug. 

Die geïnduseerde weerstand word by die punte van die vlerke gevorm deurdat die lug van onder na bo stroom. Dit beïnvloed die stromingsrigting van die lug wat weer werwelstrome aan die agterkant van die vliegtuig veroorsaak. Laasgenoemde veroorsaak 'n afwaartse krag op die stert wat ons die stert of as noem. 

As die hefkrag gelyk is aan die gewig van die vliegtuig plus die stertlas, sal die vliegtuig horisontaal vlieg. As die hefkrag kleiner as hierdie twee kragte saam is, sal die vliegtuig daal, en omgekeerd. 'n Ander vorm van weerstand wat van belang is, is die sogenaamde nadelige weerstand. Dit is die lugweerstand wat deur aile dele van die vliegtuig (die vlerke uitgesonder), veroorsaak word.



</doc>
<doc id="100386" url="https://af.wikipedia.org/wiki?curid=100386" title="Ou Bemarkingsdienstegebou UP">
Ou Bemarkingsdienstegebou UP

Die Ou Bemarkingsdienstegebou op die Hatfieldkampus van die Universiteit van Pretoria dateer uit 1960. Dit is opgerig om as kantore te dien vir die dosente wat in die Kanseliersgebou klasgegee het – die gebou was oorspronklik bekend as die "Dosentekantore 1". Die gebou is later deur die Departement Tegniese Dienste gebruik en daarna deur die Departement Bemarkingsdienste. Dit huisves tans die Departemente van Gemeenskapsbetrokkenheid, Navorsingsondersteuning en Internasionale Betrekkinge. Die gebou het die bynaam van "Badkamergebou" gekry as gevolg van die blou muurteëls aan die buitekant van die gebou. 


</doc>
<doc id="100387" url="https://af.wikipedia.org/wiki?curid=100387" title="Kanseliersgebou UP">
Kanseliersgebou UP

Toenemende studentegetalle in die laat 1950s het addisionele lesingsaalfasiliteite op die Hatfieldkampus van die Universiteit van Pretoria genoodsaak. In 1958 is daar besluit om ’n nuwe gebou tussen die Ou Letteregebou en die Ou Chemiegebou op te rig. Twee waaiervormige lesingsale is deur die argitekfirma Meiring Naude ontwerp. Konstruksie van die gebou is in 1959 voltooi en het bekend aanvanklik gestaan as die "Derde Geesteswetenskappegebou". 

Die argitek Brian Sandrock het in 1963 opdrag gekry om drie addisionele lesingsale te ontwerp. Nadat hierdie uitbreidings voltooi is, kon die gebou ’n totaal van 1800 studente in vyf lesingsale akkommodeer, en die gebou is herdoop tot die Kanseliersgebou. Elk van die vyf sale in die gebou is vernoem na die vyf kanseliers van die universiteit, naamlik die Roos-, Louw-, Van der Byl-, Te Water- en die Muller-saal. 


</doc>
<doc id="100388" url="https://af.wikipedia.org/wiki?curid=100388" title="Alfa Romeo 159">
Alfa Romeo 159

Die Alfa Romeo 159 is tydens 'n motorskou in Genève in 2005 bekend gestel as 'n vervanging vir sy voorganger, die Alfa Romeo 156. Die 159 (939) is 'n kompakte uitvoerende motor wat tussen 2005 en 2011 deur die Italiaanse vervaardiger Alfa Romeo vervaardig is. Dit is op die Geneefse Motorskou van 2005 as 'n plaasvervanger vir die 156 vrygestel. Die 159 gebruik die GM/Fiat Premiumplatform, wat dit deel met die Alfa Romeo Brera en Spider produksiemotors, en met die Kamal en Visconti konsepmotors. 

Die 159 het die derde plek behaal in die 2006 "Europese Motor van die Jaar"-toekennings. Produksie van die 159 is teen laat-2011 gestaak, ongeveer 240 000 motors is gebou.

Die 159 is ontwerp deur Giorgetto Giugiaro in samewerking met die Centro Stile Alfa Romeo. Die neus beskik oor 'n tradisionele Alfa Romeo V-vormige rooster en enjinkap, en silindriese koplig klippe. Soortgelyk aan sy koepee-eweknie, is die voorkant van die motor beïnvloed deur die 2002 Brera Concept ook deur Giugiaro.'n Hoë middellyf brei totdat dit die agterste "C" -pilaar bereik. Verskeie buitelug ontwerp wyses was bedoel om die motor groter te laat lyk, en sou vermoedelik 'n beroep op potensiële kopers in die Verenigde State hê; Die 159 is egter nooit na daardie streek uitgevoer nie.

Die binnekant bevat ook stilering behandelings wat bekend is met vorige motors, insluitend die 156, soos diep geronde instrumente wat aan die bestuurder gerig is. Alfa Romeo het bedoel dat die 159 meer direk met BMW, Mercedes-Benz en Audi moet meeding deur die gebruik van interieur materiale van hoër gehalte; Daar is egter gesê Alfa Romeo het hul handelsmerk se posisie in vergelyking met die meer bekende Duitse luukse motorvervaardigers misgeloop.
'n Sportwagon-variant is in Maart 2006 by die Geneva Motor Show aangebied.’n Outomatiese ratkas-opsie vir die 2,4 JTDM-dieselmodel is ook vanjaar bekendgestel en later uitgebrei na ander weergawes. In 2007 is 'n vierwielaangedrewe diesel model vrygestel, en die 2,4 liter-dieselenjins se kragopbrengs het tot 210 PS (150 kW, 210 pk) toegeneem, met 'n nuwe TI-trim vlak wat ook as opsie beskikbaar is.Vir die model jaar 2008 is die meganika en interieurs van die 159 verder ontwikkel. Die 3.2-liter V6-model word aangebied in die voorwiel aangedrewe opset, wat 'n topsnelheid van 250 kilometer per uur (160 mph) behaal. Alle model variante is toegerus met Alfa se elektroniese "Q2" beperkte gly verskil. Die 159 was beskikbaar in voor- en vierwielaandrywing, konfigurasies. Die vierwielaangedrewe "Q4" -stelsel gebruik 'n Torsen-tipe C-twee differensiaal (voor- en middel verskil in dieselfde eenheid, voorste differensiaal is oop) en is beskikbaar op die petrol- en 2,4 liter-dieselenjins. Die ratkas is 'n ses spoed-handleiding op die meeste modelle (1,8 het 'n vyf spoed) en 'n ses-spoed outomatiese Q-Tronic-ratkas (Aisin AW TF-80SC) was beskikbaar vir die 1,9 diesel, 2,4 diesel en 3,2 petrol modelle. Die Selespeed-ratkas is in sommige lande te koop met die 2,2 petrol (petrol) enjin. Alle petrol-enjins was 'n direkte brandstof inspuitings tipe (behalwe 1.8l), genaamd JTS (Jet Thrust Stoichiometric). JTD diesels is 'n gemeenskaplike spoor direkte brandstof inspuiting.

In 2009 het Alfa Romeo die 159 bygewerk met twee nuwe enjins, nuwe trimvlakke en 'n nuwe mark posisionering gegee om dit meer mededingend te maak. As gevolg van nuwe ingevoerde aluminium komponente is 'n gewigsvermindering van 45 kilogram (99 lb) behaal. Die nuwe 1,75 liter-turbodiesel-petrolenjin lewer 147 kW tussen 4 750 en 5 500 r / min. Die maksimum wringkrag van 320 N.m is beskikbaar teen 1 400 r / min. Dit is gemoeid met 'n sesspoed-handratkas wat dit help om die 159 van 0 tot 100 km / h te versnel in 7,7 sekondes met 'n topsnelheid van 235 km/h. Die ander enjin is Alfa se V6 3,2 liter-petrol-eenheid met 191 kW en die wringkrag is 322 N.m by 4 500 r / min. 

Die 159 is standaard met sewe lugsakke toegerus, met bykomende knie-lugsakke beskikbaar as opsie. Die motor het goed presteer in die agterste botsings veiligheidstoetse, en het voordeel getrek uit "anti-whiplash" sitplekke. Die Alfa Romeo 159 is toegeken aan die gesogte vyfster-veiligheids gradering van Euro NCAP. Alfa Romeo het 'n premie vloerplan opgestel, wat hoëspoed materiale, meervoudige plaatmetaal en laser sweiswerk insluit, was die beginpunt. Die konstruksie van die bakwerk baat ook uit talle maatreëls, soos die gebruik van bokse elemente wat stewig aan beide dwars en vertikaal verbind is; drie 'laai lyne' in die voorkant, lengte ramme wat die hele lengte van die motor loop, ingeboude vervormbare strukture, en baie vlek laste rondom strukturele nodusse.

Twee swart 159's (3.2 JTS V6 TI) verskyn aan die begin van die film uit James Bond, Quantum of Solace (2008). Hulle was betrokke met ŉ jaagtog met James Bond se Aston Martin DBS V12 rondom die Gardameer in Italië. 'n Swart 159's het ook in die jaagtog in die film Johnny English Reborn verskyn, wat deur Rowan Atkinson gespeel is. 

'n Motor wat baie soos die 159 lyk kan gesien word in verskeie episodes van Psycho Pass.



</doc>
<doc id="100390" url="https://af.wikipedia.org/wiki?curid=100390" title="Geografiegebou UP">
Geografiegebou UP

Die Geografiegebou op die Hatfieldkampus van die Universiteit van Pretoria is oorspronklik gebou as ’n uitbreiding van die bestaande Dierkundegebou, maar die styl daarvan is kenmerkend anders as die van die bestaande gebou, en dit het baie meer in gemeen met die styl van die naasliggende Chemiegebou. Die gebou is deur argitek Brian Sandrock, ’n oud-student van die universiteit, ontwerp. Bouwerk het in 1956 begin en was teen Julie 1957 voltooi. Bouwerk is in moderne siersteen en sommige kenners meen dié styl herinner aan die Hollandse Baksteenmodernisme. Net soos die Landbou-, Kommunikasiepatologie-, Chemie- en Plantkundegeboue, is dit 'n goeie voorbeeld van Pretoria se Baksteenargitektuur.


</doc>
<doc id="100391" url="https://af.wikipedia.org/wiki?curid=100391" title="Studentesakegebou UP">
Studentesakegebou UP

Die Studentesakegebou, voltooi in 1915, was die eerste studentekoshuis wat op die Hatfieldkampus van die Universiteit van Pretoria gebou is. Dit is deur die Departement Openbare Werke ontwerp en toon elemente van die Neo-Romaanse styl soos gesien kan word uit die klassieke wit pilare en sterk horisontale lyne. Die gebou het aanvanklik as die Kollegehuis bekend gestaan en hoofsaaklik as manskoshuis gedien, maar het ook dienste (hoofsaaklik eetsaal-fasiliteite) aan damestudente en ander dagstudente gebied. Die manskoshuis is later na ’n nuwe gebou op die universiteit se proefplaas verskuif, waarna die gebou vir 'n tydperk gebruik is deur die Departement Spraakterapie. Die gebou word sedert 1973 beset deur die Departement Studentesake. 


</doc>
<doc id="100392" url="https://af.wikipedia.org/wiki?curid=100392" title="Natuurwetenskappe-geboue UP">
Natuurwetenskappe-geboue UP

Die Natuurwetenskappe I-gebou op die Hatfieldkampus van die Universiteit van Pretoria is opgerig om die Departemente Chemie en Fisika
te huisves en ook om ’n veilige fasiliteit vir die Universiteit se hoofraamrekenaar te verskaf. Die gebou is deur die argitek Philip Viljoen van Steyn en Viljoen ontwerp en is in September 1987 ingewy deur UP-alumnus, Dr. Anton Rupert. Die gebou beskik oor 'n gespesialiseerde stelsel om gasse onder druk na laboratoriums in die gebou te verprei. In 1992 is die "Camera Obscura" bo-op die gebou aangebring en dit het ’n gewilde attraksie geword vir besoekers aan die kampus.

Die Natuurwetenskappe II-gebou is ontwerp deur die argitekfirma Meiring en Naude in ’n styl wat eienskappe van die Neo-Brutalistiese styl toon. Hierdie gebou is in 1961 opgerig om die Departemente van Wiskunde, Toegepaste Wiskunde en Statistiek te huisves. Toe
die Departement Wiskunde in 1982 uitgetrek het, het die gebou bekend geword as die Toegepaste Wiskunde-gebou. Dit staan tans bekend as die Natuurwetenskappe II-gebou.


</doc>
<doc id="100393" url="https://af.wikipedia.org/wiki?curid=100393" title="François de La Rochefoucauld">
François de La Rochefoucauld

François VI, Duc de La Rochefoucauld, Prince de Marcillac (15 September 1613 – 17 Maart 1680) was 'n welbekende Franse skrywer van maxims en memoires. Daar word gesê dat sy uitkyk oor die wêreld kristalhelder en stedelik was. Hy het blykbaar nie menslike gedrag vooroordeel nie, maar dit ook nie sentimenteel gevier nie. Hy is in Parys (Frankryk) op die "Rue des Petits Champs" gebore in 'n tyd toe die koninklike hof getwyfel het of hulle die adel moet help, of om hulle te bedreig. Hy is as 'n voorbeeld van welvarende 17de-eeuse edelman beskou. Hy het die titel van "Prince de Marcillac" tot 1650 gedra.


</doc>
<doc id="100394" url="https://af.wikipedia.org/wiki?curid=100394" title="Koningakkedis">
Koningakkedis

Die koningakkedis of Basilosaurus is ’n genus van vroeë walvisse wat 40 miljoen tot 34 miljoen jaar gelede tydens die Laat Eoseen voorgekom het. Die eerste fossiel van "B. cetoides" is in die Verenigde State ontdek en aanvanklik is geglo dit is die een of ander soort reptiel, vandaar die agtervoegsel in sy naam. Later is uitgevind dit is ’n soort seesoogdier. Fossiele van "B. isis" is in Egipte en Jordanië ontdek.

"Basilosaurus cetoides" was 12 tot 20 meter lank en die grootste bekende seedier van die Laat Eoseen. "B. isis" was effens kleiner.

Die koningakkedis se kop en brein was kleiner as vandag se walvisse. Daar word geglo hulle het daarom nie die sosiale vermoëns van moderne walvisse gehad nie. Geen volledige skelet van "Basilosaurus" is nog gevind nie, maar verskeie pogings is al aangewend om die ruggraat uit gedeeltelike skelette te rekonstrueer. Kellogg het geraam die dier het altesaam 58 werwels gehad na aanleiding van twee nie-ooreenstemmende, gedeeltelike skelette van "B. cetoides" uit Alabama. Vollediger skelette is in die 1990's in Egipte ontdek en dit het gelei tot ’n akkurater raming: 70 werwels, wat bestaan het uit 7 nekwerwels, 18 borswerwels, 20 lende- en heiligbeenwerwels en 25 stertbeenwerwels. Daar kan afgelei word "B. cetoides" het dieselfde werwels gehad.

"Basilosaurus" het ’n aal-agtige lyfvorm gehad. Die werwels was gevul met murg en vanweë die diere se grootte het hulle dus waarskynlik op die water gedryf. Daaruit kan afgelei word "Basilosaurus" het hoofsaaklik in twee dimensies naby die see-oppervlak geswem, terwyl die kleiner "Dorudon" waarskynlik ’n duikende, driedimensionele swemmer was.



</doc>
<doc id="100395" url="https://af.wikipedia.org/wiki?curid=100395" title="Brian Sandrock">
Brian Sandrock

Brian Sandrock (Bloemfontein, 10 November 1925 – 20 Mei 1990) was 'n Suid-Afrikaanse argitek wat veral bekend was vir sy ontwerp van verskeie geboue op die Hatfieldkampus van die Universiteit van Pretoria, en die Muckleneuk-kampus van die Universiteit van Suid-Afrika. 

Sandrock is in Bloemfontein gebore en het skoolgegaan by Kimberley Boys High, waarna hy 'n graad in argitektuur aan die Universiteit van Pretoria verwerf het in 1952. Op 6 Julie 1953 vestig hy sy eie praktyk, Brian Sandrock Argitekte, in Pretoria. Hy was ook vanaf 1954 to 1958 'n dosent aan die Universiteit van Pretoria se skool vir argitektuur, eers in geskiedenis en later in ontwerp. Hoewel hy daarna nie weer aan die universiteit verbonde was nie, het hy 'n onmiskenbare hand gehad aan die indiensopleiding van meer as twintig gevestigde argitekte.



</doc>
<doc id="100396" url="https://af.wikipedia.org/wiki?curid=100396" title="Megalodon">
Megalodon

Megalodon (wat "groot tand" beteken) is ’n uitgestorwe spesie haaie wat sowat 15,9 miljoen tot 2,6 miljoen jaar gelede tydens die Middel-Mioseen tot Laat Plioseen voorgekom het. Daar word reeds byna ’n eeu lank gedebatteer oor die wetenskaplike klassifikasie van "C. megalodon" – of dit "Carcharodon megalodon" (familie Lamnidae) of "Carcharocles megalodon" (familie Otodontidae) is. Daarom word die naam van die spesie gewoonlik afgekort tot "C. megalodon".

"C. megalodon" word beskou as een van die grootste en kragtigste roofdiere van alle gewerweldes. Dit het waarskynlik ’n groot impak op die struktuur van die seelewe gehad. Fossiele dui daarop dat dié reusehaai ’n maksimum lengte van 18 m kon gehaal het en dat dit in alle habitats voorgekom het. Wetenskaplikes glo dit het soos ’n stewiger weergawe van die grootwithaai, "Carcharodon carcharias", gelyk.

Volgens Renaissance-bronne is reusagtige, driehoekige tande dikwels in rotsformasies gekry en daar is voorheen geglo dit is die versteende tonge van drake en slange. Dié vertolking is in 1667 deur die Deense naturalis Nicolaus Steno verkeerd bewys toe hy dit as haaitande herken het en sy bekende voorstelling van ’n haaikop met sulke tande gepubliseer het. Hy het sy bevindings bekend gemaak in die boek "The Head of a Shark Dissected", wat ook ’n illustrasie bevat het van ’n "C. megalodon"-tand.

Die Switserse naturalis Louis Agassiz het in 1835 aan die haai sy aanvanklike wetenskaplike naam, "Carcharodon megalodon", gegee, Megalodon-tande lyk nes dié van die grootwithaai en op grond daarvan het Agassiz die megalodon in die genus "Carcharodon" geplaas. Terwyl die wetenskaplike naam "C. megalodon" is, word dit dikwels informeel gedoop die "megatandhaai", "reusewithaai" of "monsterhaai".

Onder lewende spesies word die grootwithaai beskou as die naaste verwant aan die megalodon. Weens die gebrek aan goed bewaarde fossiele van die megalodon, steun wetenskaplikes op die grootwithaai as basis van die rekonstruksie en raming van die grootte van die megalodon. Wetenskaplikes glo die megalodon was groter as die grootwithaai. In 1909 is voorspel die megalodon kon tot 30 m lank gewees het. Beter kennis van tande en spiere het gelei tot ’n raming van sowat 70 persent van dié grootte en stem ooreen met moderne bevindinge.

In die 1990's het mariene bioloë soos Patrick J. Schembri en Staphon Papson gemeen "C. megalodon" het ’n maksimum lengte van 24 tot 25 m gehad, maar Gottfried en kollegas het gedink dit is nader aan 20,3 m. Tans word geglo "C. megalodon" was sowat 16 m of langer.

Haaie, veral groot spesies, is baie beweeglik en kom verspreid voor. Fossielrekords dui daarop dat die megalodon wydverspreid voorgekom het in subtropiese tot gematigde temperature. In die tyd van dié haai was die see relatief warmer en dus kon die haai in al die oseane voorgekom het. Die megalodon was ook baie aanpasbaar en kon in ’n verskeidenheid waters voorgekom het: vlak water, moerasagtige lagunes en diep oseane. Hulle kon ook tussen kusstreke en diep oseane gewissel het, veral tydens verskillende siklusse van hul lewe.

Haaie is gewoonlik opportunistiese jagters, maar wetenskaplikes glo "C. megalodon" was waarskynlik die grootste karnivoor wat nog bestaan het. Sy grootte, sterk kake en swemvermoëns het dit ’n superprooidier gemaak wat ’n groot verskeidenheid diere kon vang. Volgens fossielbewyse het "C. megalodon" jag gemaak op Walvisagtiges soos dolfyne, klein walvisse, groot walvisse en reusewaterskilpaaie. Baie walvisbene is al ontdek met tandmerke wat met dié van die megalodon ooreenstem of naby dié van die megalodon.



</doc>
<doc id="100398" url="https://af.wikipedia.org/wiki?curid=100398" title="Jeff Garlin">
Jeff Garlin

Jeffrey Todd "Jeff" Garlin is 'n Amerikaanse komediant en akteur.
Garlin is veral bekend vir sy rol as Jeff Greene in die TV-reeks "Curb Your Enthusiasm", waar hy in 80 episodes speel (2000–2011).


Met uitsondering van eenmalige gasoptredes:






</doc>
<doc id="100400" url="https://af.wikipedia.org/wiki?curid=100400" title="Natuurliketaalverwerking">
Natuurliketaalverwerking

Natuurliketaalverwerking (NLP), ook bekend as natuurliketaalprosessering, is 'n veld in die rekenaarwetenskap, kunsmatige intelligensie en rekenaarlinguistiek, waar die fokus op die interaksie tussen rekenaars en menslike (natuurlike) tale is. NLP is dus verwant aan die gebied van mens-rekenaar-interaksie. Heelwat uitdagings in NLP het te doen met natuurliketaalbegrip, met ander woorde, om rekenaars in staat te stel om betekenis van menslike of natuurlike taal te onttrek. Ander het weer te doen met natuurliketaalgenerering.
Die geskiedenis van NLP het min of meer in die 1950's begin, alhoewel vroeëre navorsing wel bestaan. In 1950 het Alan Turing 'n artikel gepubliseer, "Computing Machinery and Intelligence", waarin hy die sogenaamde Turing-toets voorstel wat deesdae as 'n maatstaf van intelligensie gebruik word.

Die Georgetown-eksperiment in 1954 het die volledige outomatiese vertaling van meer as sestig Russiese sinne na Engels behels. Die outeurs het beweer dat die probleem van masjienvertaling binne drie tot vyf jaar volledig opgelos sou word. Vordering was in werklikheid heelwat stadiger. Na die ALPAC-verslag in 1966, wat bevind het dat navorsing oor 'n tydperk van tien jaar nie aan verwagtinge voldoen het nie, is befondsing vir masjienvertaling dramaties verminder. Min navorsing in masjienvertaling het daarna plaasgevind tot aan die einde van die 1980s, toe die eerste statistiesemasjienvertaalstelsels ontwikkel is.

Voorbeelde van suksesvolle NLP-stelsels wat in die 1960s ontwikkel is sluit SHRDLU en ELIZA in. SHRDLU werk met sogenaamde beperkte "blokwêrelde" en beperkte woordeskat. ELIZA, geskryf deur Joseph Weizenbaum tussen 1964 en 1966, is 'n simulasie van 'n Rogeriaanse psigoterapeut. ELIZA skep 'n verrassend menslike interaksie alhoewel die program byna geen inligting oor menslike gedagtes of emosie gebruik nie. Wanneer die "pasiënt" die baie klein kennisbasis oorskry, verskaf ELIZA gewoonlik 'n generiese antwoord. Die Engelse "My head hurts", byvoorbeeld, word geantwoord met "Why do you say your head hurts?".

In die 1970s het baie programmeerders sogenaamde "konsepsuele ontologieë" begin skryf. Dit omskep inligting oor die regte wêreld na data wat deur rekenaars verstaan kan word. Voorbeelde sluit MARGIE (Schank, 1975), SAM (Cullingford, 1978), PAM (Wilensky, 1978), TaleSpin (Meehan, 1976), QUALM (Lehnert, 1977), Politics (Carbonell, 1979), en Plot Units (Lehnert 1981) in. In hierdie tyd is daar ook kletsbotte geskryf soos PARRY, Racter en Jabberwacky.

Tot en met die tagtigerjare is die meeste NLP-stelsels op komplekse stelle handgeskrewe reëls gebaseer. Vanaf die laat tagtigerjare was daar egter 'n ommekeer in NLP met die totstandkoming van masjienleeralgoritmes vir taalverwerking. Dit was as gevolg van die bestendige toename in rekenkrag (sien Moore se wet) en 'n afname in die invloed van Chomskyaanse taalkundige teorieë (soos transformasionele grammatika), waar die teoretiese onderbou nie strook met die tipe korpuslinguistiek waarop hierdie soort masjienleer gebaseer is nie. Van die vroegste masjienleeralgoritmes soos beslissingsbome het stelsels geproduseer met harde "if-then"-reëls wat soortgelyk is aan bestaande handgeskrewe reëls. Woordsoortetikettering het begin om sogenaamde versteekte Markovmodelle te implementeer, en van toe af het navorsing in NLP algaande begin om meer op statistiese modelle te fokus, waar sagte, waarskynlikheidsgebaseerde besluite geneem word. Die besluite word gebaseer op gewigte met reële waardes wat met kenmerke in die invoerdata geassosieer word. Sogenaamde "kastaalmodelle" (taalmodelle wat kasgeheue gebruik), waarop baie spraakherkenningstelsels berus, is voorbeelde van sulke statistiese modelle. Hierdie modelle is oor die algemeen meer robuust wanneer dit onbekende invoer ontvang, veral invoer wat foute bevat (wat baie dikwels die geval is met data van die regte wêreld). Die resultate van die modelle is oor die algemeen ook meer betroubaar wanneer dit by 'n groter stelsel wat veelvoudige subtake bevat, geïntegreer word.

Heelwat van die noemenswaardige vroeë suksesse was in die veld van masjienvertaling, veral as gevolg van werk by IBM Research waar steeds meer ingewikkelde statistiese modelle ontwikkel is. Hierdie stelsels was daartoe in staat om uit bestaande veeltalige tekskorpora, ontwikkel deur die Kanadese Parlement en die Europese Unie, voordeel te trek. Hierdie bronne is geskep danksy wette wat die vertaling van alle regeringsverrigtinge na al die amptelike tale van die ooreenstemmende regeringstelsels vereis het. Die meeste ander stelsels het egter staatgemaak op korpora wat spesifiek ontwikkel is vir die take wat deur hierdie stelsels geïmplementeer is. Dit was (en is nog dikwels) beskou as ’n groot tekortkoming vir die suksesvolle gebruik van hierdie stelsels. As gevolg hiervan is daar baie navorsing gedoen in die implementering van metodes om op ’n meer effektiewe manier masjienleer toe te pas op beperkte hoeveelhede data.

Onlangse navorsing fokus al meer op ongekontroleerde en semi-gekontroleerde masjienleeralgoritmes. Sulke algoritmes is in staat om van data te leer wat nie handmatig met die gewenste antwoorde geannoteer is nie, of met behulp van ’n kombinasie van geannoteerde en ongeannoteerde data. Hierdie taak is oor die algemeen baie moeiliker as gekontroleerde leeralgoritmes en lei tipies tot minder akkurate resultate vir ’n gegewe stel invoerdata. Daar is egter ’n enorme aantal ongeannoteerde data beskikbaar (onder andere die hele Wêreldwye web).


</doc>
<doc id="100401" url="https://af.wikipedia.org/wiki?curid=100401" title="Glos (teks)">
Glos (teks)

'n Glos of "glosse", van die Griekse γλώσσα, is 'n aantekening wat by 'n ander teks geskryf word.

Glosse verskaf dikwels kommentaar op die teks, waardeur dit beter te begryp is. In die antieke geskiedenis, toe mense boekrolle gebruik het, is dit gedoen deur die kommentaar in die middel van die teks by te voeg (interlineêr), waardeur dit by 'n volgende kopie onduidelik kon word wat in die oorspronklike teks gestaan het. Aan die einde van die Keisertyd geword egter meer gereeld kodekse gebruik, oftewel egte boeke met bladsye.

In ou handskrifte hou mens rekening met hierdie soort opmerkings deur ekstra breë marges te gebruik. In die middeleeue word daar dikwels op hierdie wyse verder kommentaar gelewer op werke wat uit die Klassieke era oorgebly het.

Hierdie breë marges vind ons ook in die oudste gedrukte boeke. In ou geskrifte kan mens rondom 'n kort teks in die middel van die bladsy soms 'n hele reeks glosse vind, van binne na buite in chronologiese volgorde geplaas. Hulle kan ook 'n in gedrukte boek so georden wees. Hierdie kommentare, soos op die Codex Justinianus, dra so by tot die verdere ontwikkeling van bepaalde teologiese, juridiese, filosofiese en wetenskaplike ontwikkelings. Later gebruik mense hiervoor (voet)notas. Ook die rabbynse literatuur, byvoorbeeld die Talmoed, is op hierdie wyse in die loop van die eeue van 'n meervoud glosseringe voorsien.


</doc>
<doc id="100403" url="https://af.wikipedia.org/wiki?curid=100403" title="Taaldiskriminasie">
Taaldiskriminasie

Taaldiskriminasie is die onregmatige behandeling van 'n persoon bloot op grond van sy taalgebruik.

Hierdie taalgebruik waarteen gediskrimineer kan word, kan die individu se moedertaal wees, of dit kan ander eienskappe van sy spraak insluit, soos byvoorbeeld sy aksent, sinsbou of woordeskat (byvoorbeeld of die persoon 'n eenvoudige woordeskat het, of komplekse en variërende woorde gebruik). Daar kan ook teen 'n persoon gediskrimineer word as gevolg van sy vermoë of onvermoë om een taal in plaas van 'n ander te gebruik; byvoorbeeld, iemand wat Oksitaans in Frankryk praat sal waarskynlik anders behandel word as iemand wat Frans praat. Op grond van 'n verskil in taalgebruik kan iemand outomaties oordele vorm oor 'n ander se welstand, opvoedkundige en sosiale status, karakter of ander eienskappe. Hierdie waargenome vooroordele kan dan na onregmatige behandeling van daardie persoon lei.

Carolyn McKinley het die Suid-Afrikaanse onderwysstelsel se taalbeleid skerp gekritiseer, omdat dit toenemend verengelsing voorstaan. Die universiteite van Pretoria, Vrystaat en Unisa wil heeltemal verengels. Universiteit Stellenbosch het selfs 'n taalbeleid wat Afrikaanse sprekers en hul taal minderwaardig ag.

Volgens die grondwetkenner, Pierre de Vos (ook 'n alumni van Universiteit Stellenbosch), sal ""’n universiteit met 'n taalbeleid wat direk of indirek nie-Afrikaanse sprekers uitsluit (omdat sommige kursusse slegs in Afrikaans onderrig word) nie aan artikel 29 (2) van die Grondwet voldoen nie."" Aan die ander kant kan artikel 29 (2) van die Grondwet nie gelykheid waarborg nie, aangesien dit bepaal dat ""elkeen die reg het om onderwys te ontvang in die amptelike taal of tale van hul keuse in openbare onderwysinstellings, soos skole of universiteite"", maar hy kwalifiseer dit deur te sê dat dit slegs kan plaasvind ""waar sulke onderwys redelikerwys doenlik is"".

Carolyn McKinley kritiseer 'n dominante taal, omdat dit teen die sprekers van ander tale diskrimineer, maar ook eentalige sprekers benadeel, omdat hulle eentalig sal bly. In plaas daarvan om inheemse tale saam met koloniale tale in te span, gebruik die meeste Afrika-state steeds die koloniale taal as die primêre medium van onderrig. 'n Gesaghebbende verslag van Unesco het bevind dat die gebruik van voormalige koloniale tale slegs die elite bevoordeel, en die grootste deel van die bevolking benadeel.

Hoewel Engels oor die wêreld gebruik word, is dit nie 'n neutrale, onpartydige instrument nie. Volgens Anna Wierzbicka is dit inherent deur die Anglo-kultuur gevorm en kan dit kwalik die kultuur-afhanklike perspektief, denke en waardes aanspreek. Dit bevat ook onsigbare waarde-oordele wat selfs skadelik is.


</doc>
<doc id="100404" url="https://af.wikipedia.org/wiki?curid=100404" title="Alfa Romeo Giulia">
Alfa Romeo Giulia

Die Alfa Romeo Giulia (105-reeks) is 'n sportsedan wat deur die Italiaanse motorvervaardiger Alfa Romeo vervaardig is vanaf 1962 tot 1978. Alfa Romeo was een van die eerste vervaardigers om 'n kragtige enjin in 'n liggewigmotor te pas vir hoofstroomproduksie. Die Giulia weeg net oor die 1000 kg en was toegerus met 'n ligte allooi dubbelbonokas inlynviersilinderenjin, soortgelyk aan dié van die vorige Giulietta modelle. Enjingroottes was 'n 1.3-liter (1290 cc) of 1.6-liter (1570 cc). 

Verskillende konfigurasies van vergassers en instelling het 'n kraglewering van 55–75 kW voortgebring. Byna alle Giulias het 'n 5-ganghandratkas gehad. Giulias is bekend vir hul lewendige prestasie onder sedans van daardie era, veral oor sy beskeie enjingrootte. Die gewilde Superweergawe met die dubbelvergasser 1.6 liter-enjin het 'n topspoed van 170 km/h en 0–100 km/h-tyd van ongeveer 12 sekondes gehad. Dit was vinniger as baie sportmotors van die laat 1960's en vroeë 1970's. Alle Giulia's het die fabriek verlaat met oorspronklik toegeruste Pirelli Cinturato 165HR14 of 155HR15 bande.



</doc>
<doc id="100405" url="https://af.wikipedia.org/wiki?curid=100405" title="Alfa Romeo Spider">
Alfa Romeo Spider

Die Alfa Romeo Spider (105/115 reeks) is 'n roadster wat deur die Italiaanse vervaardiger Alfa Romeo vervaardig is van 1966-1993—met 'n klein loop van 1994-modelle vir die Noord-Amerikaanse mark. Die Spider het vir byna drie dekades in produksie gebly met slegs geringe estetiese en meganiese veranderings. Die eerste drie reekse is deur Pininfarina in Grugliasco gebou en die vierde reeks in San Giorgio Canavese. Die laaste Spider is in April 1993 geproduseer — die laaste agterwielaandrywing Alfa Romeo voor die Alfa Romeo 8C Competizione van 2007. In Mei 2012 het Fiat aangekondig dat 'n ooreenkoms met Mazda bereik is om 'n nuwe Spider saam te ontwikkel vir 2015, gebaseer op die Mazda MX-5 platform. 

Die "Spider"-naam is afkomstig van die Engelse woord "speeder", 'n tweesitplek oop perdekar.



</doc>
<doc id="100407" url="https://af.wikipedia.org/wiki?curid=100407" title="Kurt Gödel">
Kurt Gödel

Kurt Friedrich Gödel (/ˈkɜrt ɡɜrdəl/; Duits: ; 28 April 1906 – 14 Januarie 1978) was 'n Oostenrykse en later Amerikaanse logikus, wiskundige en filosoof. Saam met Aristoteles en Gottlob Frege, as een van die mees beduidende logici in die geskiedenis, het Gödel 'n groot impak op die wetenskaplike en filosofiese denke in die 20ste eeu gemaak, 'n tydvak waarin ander soos Bertrand Russell, A.N. Whitehead, en David Hilbert baanbrekerswerk oor die gebruik van logika en versamelingsteorie in die verstaan van die grondslae van die wiskunde gedoen het.

Gödel het sy twee onvolledigheidstellings in 1931 gepubliseer toe hy 25 jaar oud was, een jaar nadat hy sy doktoraat aan die Universiteit van Wene voltooi het. Die eerste onvolledigheidstelling lui dat vir enige self-konsekwente rekursiewe aksiomatiese stelsel wat kragtig genoeg is om die rekenkunde van die natuurlike getalle (byvoorbeeld Peano-rekenkunde) te beskryf, is daar geldige stellings oor die natuurlike getalle wat nie vanuit die aksiomas bewys kan word nie. Om hierdie stelling te bewys, het Gödel 'n tegniek, bekend as Gödel-numerering, wat formele uitdrukkings as natuurlike getalle enkodeer, ontwikkel.

Hy het ook aangetoon dat nóg die keuseaksioma, nóg die kontinuumhipotese vanuit die aanvaarde aksiomas van versamelingsteorie weerlê kan word, onder die aanname dat hierdie aksiomas konsistent is. Die eersgenoemde resultaat het die deur vir wiskundiges oopgemaak  Hy het ook belangrike bydraes tot die bewysteorie gelewer deur die verband tussen klassieke logika, intuisionistiese logika en modale logika te verduidelik.


</doc>
<doc id="100408" url="https://af.wikipedia.org/wiki?curid=100408" title="Vlag van Maledive">
Vlag van Maledive

Die nasionale vlag van Maledive is op 25 Julie 1965 amptelik in gebruik geneem. Die vlag vertoon ’n groen baan met ’n dik rooi fraiing reg rondom en ’n wit sekelmaan in die middel van die vlag.

Die rooi fraiing stel die dapperheid van die volk se helde en hul gewilligheid om hul laaste druppel bloed ter verdediging van hul land te stort, voor. Die groen stel vrede en voorspoed voor. Die wit sekelmaan stel ’n staat van verenigde Islamitiese geloof voor.

Die fraiing is die helfte so dik soos die hoogte van die groen reghoek. Die wit sekelmaan is reg in die middel van die groen reghoek.

Die eerste vlag van die Maledive het bestaan uit ’n eenvoudige rooi baan. Later is ’n vertikale baan in swart en wit afwisselend aan die vlagpaalkant toegevoeg wat die "Dhandimathi" genoem is.

Hierdie weergawe van die vlag is gebruik tot vroeg in die 20ste eeu toe Abdoel Madjeed Didi ’n sekelmaan tot die vlag toegevoeg het. Terselfdertyd is ’n afsonderlike staatsvlag gemaak waarvan die sekelmaan op ’n groen reghoek was. Hierdie veranderinge is iewers tussen 1926 en 1932 aangebring tydens Abdoel Madjeed se termyn as Eerste Minister.

In 1953 het Maledive ’n republiek geword, wat uitgeloop het op verandering van die vlag. Die nasionale vlag is laat vaar en die sekelmaan op die staatsvlag is vertikaal omgekeer. In 1954 is die Sultanaat herstel maar die vlag het onveranderd gebly. Moehammaf Fareed Didi het besluit om eerder ’n nuwe vlag spesifiek vir die Sultan te skep met ’n vyfpuntige ster langs die sekelmaan. ’n Weergawe van hierdie vlag word vandag nog as die Presidensiële Standaard gebruik.

Toe die Maledive in 1965 onafhanklikheid verkry het is die baan in swart en wit aan die vlagpaalkant verwyder.



</doc>
<doc id="100409" url="https://af.wikipedia.org/wiki?curid=100409" title="Metapedia">
Metapedia

Metapedia is 'n veeltalige, ver-regse, elektroniese, wiki-tipe ensiklopedie wat beweer dat dit op kultuur, kuns, wetenskap, filosofie en politiek fokus. Dit bevat wit nasionalistiese, Neo-Nazi, en ver-regse standpunte.

Die Sweedse Metapedia is op 26 Oktober 2006 deur Anders Lagerström begin. Die Engelse weergawe is in 2007, en die Nederlandse weergawe in 2011 van stapel gestuur.

Sedert 3 Desember 2006 word Metapedia in verskeie tale bedryf. Daar is sedert 4 Junie 2015 reeds sestien taaluitgawes met meer as 200 artikels. Van die taaluitgawes met die meeste artikels sluit in:




</doc>
<doc id="100410" url="https://af.wikipedia.org/wiki?curid=100410" title="Mosaïek">
Mosaïek

Mosaïek is 'n kunsvorm waar 'n groot beeld of patrone gevorm word deur gebruik te maak van 'n groot aantal klein gekleurde klippies, teëltjies, gekleurde glas of ander materiale. Mosaïek word hoofsaaklik vir binnenshuise versiering en dekor gebruik.

Met mosaïekkuns word bedoel die maak van 'n patroon of afbeelding deur klein stukkies gekleurde glas, steentjies of 'n ander geskikte materiaal in 'n grondlaag van sement saam te voeg. Mosaïeke is veral tydens die Romeinse tyd en Vroeg-Christelike periode gebruik vir die versiering van vloere, mure (sowel binne as buite 'n gebou) en plafonne. Die beginsel van die mosaïekkuns is eenvoudig: figure word met gekleurde stukkies materiaal in ŉ bedding van sement vasgelê. 

Eers word 'n dik, growwe laag sement aangebring, en daarna volg 'n fyn, verhardingslaag waarin die steentjies gelê word. In die 1e eeu v.C. is 'n nuwe, duursame en waterdigte sement in Italië uitgevind, wat "cocciopesto" genoem is. 

Dit het bestaan uit vulkaniese sand (pozzolaan) uit Suid-Italië, wat met marmergruis of kalk vermeng is. Hierin word vierkantige marmer- of steenblokkies (tesserae) gedruk sodat dit dig teen mekaar lê en ŉ patroon (die opus tesselatum) ontstaan. Hierdie mosaïekvorm was in die Romeinse tyd besonder gewild en word vandag nog. toegepas. Wanneer die vierkantjies baie klein is, sodat byna skilderagtige effekte verkry word, noem ŉ mens dit opus vermiculatum. 

Hierdie tegniek is meestal in ateljees toegepas. Om steeds groter kleurmoontlikhede te verkry, is daar nie net marmer nie, maar ook kosbare stene soos lasuursteen, albaster, malagiet, oniks, ensovoorts gebruik. Verder is daar ook gebruik gemaak van glas wat by 'n hoë temperatuur met metaaloksiede gekleur is. Die mosaïek is daarna met sandsteen of tinoksiede gepoleer. Hierdie 2 tegnieke is net in vloermosaïeke toegepas en is dikwels met mekaar gekombineer (byvoorbeeld 'n rand van tesselatum rondom 'n voorstelling in vermiculatum). Wanneer steen plate wat volgens grootte gesny is, styf teen mekaar gepak word, praat 'n mens van opus sectile. 

By muurmosaïeke, opus musivum, is daar soos volg te werk gegaan: Eers is die muur waarop die mosaïek aangebring sou word, so grof moontlik gemaak. Die eerste laag sement, wat bestaan het uit ŉ samestelling van sand, puin en dies meer, kon dus beter aan die growwe oppervlak vassit. Daarop is ŉ tweede, ietwat fyner, laag aangebring en laastens 'n derde laag, waarin die mosaïek gelê is. By ŉ muurmosaïek kon daar uiteraard meer van glas gebruik gemaak word as by 'n vloermosaïek. 

Dit het die moontlikheid van meer kleure, kleurskakerings en skilderagtige effekte geskep. In groot mosaïeke, byvoorbeeld in die Aya Sofia in Istanbul of die San Marco-plein in Venesië, kan op die tweede laag 'n growwe onderskildering gesien word en op die boonste laag 'n meer gedetailleerde skets. Die derde laag is altyd in klein deeltjies aangebring, presies so veel as wat die kunstenaar op een dag met mosaïek kon vermag. Die vooraf uitgewerkte, gekleurde onderskildering volgens freskotegniek het die voordeel gehad dat dit die kleureffek van die daaropliggende tesserae versterk het. 

So is daar byvoorbeeld altyd met rooi geskilder op die plek waar goudkleurige tesserae moes kom. Muurmosaïeke, veral die uit die Bisantynse era, se oppervlakke was nooit heeltemal glad nie. Deur die ietwat ongelyke oppervlakke is ŉ ongekende ryk en afwisselende inval van lig in die tesserae bewerkstellig. Hierdie lewendige effek is byvoorbeeld duidelik in die St. Clemente in Rome te sien.

Vir die vroegste inligting oor mosaïeke is 'n mens op die bewaarde kunswerke self aangewese, omdat daar geen geskrewe aantekeninge bestaan nie. Mosaïeke is al duisende jare gelede gemaak. Oor die presiese plek en aard van die ontstaan daarvan is daar egter steeds geen duidelikheid nie. Omstreeks 3000 v.C. was daar in Oeroek (vandag Warka of die Bybelse Erech) in Sumerië 'n versieringstegniek bekend wat nou verwant was aan mosaïek. 

Die mure en suile van paleise was versier met klei stafies waarvan die bokant beskilder (in rooi, swart en wit) en gebak was. Die kleistafies is in 'n nat laag klei gedruk en allerlei dekoratiewe patrone (veral die sigsag) het ontstaan. Verskeie goeie voorbeelde van die sogenaamde kegelmosaïek het bewaar gebly. Soortgelyke inlegtegnieke was ook by ander antieke volke bekend, onder meer in pre-Columbiaanse Amerika, waar die Mayas die fasades in Uxmal en Chichén Itza met mosaïek versier het. 

Die Egiptenare het 'n eenvoudige vorm van glasmosaïek geken, soos byvoorbeeld in die tempel van Ramses II (1290-1224 v.C.) in Heliopolis. In Olynthos (5e eeu v.C.) en Pella (4e eeu v.C.). albei in Macedonië, is mosaïeke van gepoleerde spoelklippies gemaak. In die Romeinse tyd het die mosaïekkuns 'n bloei tyd beleef en het verskillende tegnieke ontwikkel. Vloermosaïeke is hoofsaaklik in swart-wit gemaak, maar soms ook in kleur. 'n Beroemde gekleurde vloermosaïek is die Alexander-mosaïek (75 n.C.) by Pompeii (Huis van die Faun). 

Dit beeld die geveg tussen Alexander die Grote en Darius uit in die slag by Issus (333 v.C.) en is waarskynlik gemaak volgens 'n skildery uit ca. 300 v.C. Die mosaïek is tans in die Nasionale Museum in Napels. Ook in die Vroeg-Christelike periode is baie mosaïeke gemaak: uit hierdie periode dateer ook die eerste geskrewe bronne, onder meer 'n edik van Diocletianus wat handel oor die maak van mosaïeke. Grootskaalse versierings met mosaïeke van religieuse voorstellinge in kerke was algemeen. 

Die kleure was intens en veral goud is baie gebruik om die heiliges ŉ bonatuurlike aura te gee. Dit is gedoen deur 'n klein stukkie bladgoud onder verhitting aan die agterkant van glastesserae vas te heg. Die mosaïeke in die Santa Maria Maggiore in Rome beeld tonele uit die Ou en Nuwe Testament uit, en daar is baie van helderkleurige en goue tesserae gebruik gemaak. Die beste voorbeelde uit hierdie periode is egter in Ravenna, wat toe die hoofstad van die Wes-Romeinse Ryk was. 

Die mosaïeke van keiser Justinianus in die St. Vitale (Ravenna, gebou tussen 526 en 547) is baie beroemd. Dit beeld die keiser, die keiserin, die aartsbiskop en howelinge teen 'n goue agtergrond uit. Ook die mosaïeke in die St. Appolinare Nuovo (Ravenna, 6e eeu) is baie bekend. In die Oos-Romeinse Ryk was. ŉ soortgelyke ontwikkeling aan die gang, al het daar vanweë die ikonoklasme (beeldstorming) min van die Vroeg-Christelike mosaïeke oorgebly. In die St. Demetrius-kerk (Salonika, 6e en 7e eeu) kan 'n belangrike kenmerk van die Bisantynse mosaïeke nog gesien word: Die heiliges is frontaal afgebeeld en kyk die toeskouer aan sodat daar 'n direkte kontak tussen die afbeelding en die gelowige ontstaan. 'n Gestileerde landskap het as agtergrond gedien. 

Ook in die wêreld van die Islam is baie van mosaïek gebruik gemaak. In die moskeë het veral Griekse mosaïekmakers gewerk. Omdat die Islam die afbeelding van menslike figure verbied, het hulle hoofsaaklik dekoratief gewerk. Veral ŉ gestileerde plantmotief het baie voorgekom, en die oorheersende kleure was goud, blou en groen. Die mosaïeke in die Koepel van die Rots in Jerusalem (ca. 690) en in die Omajadenmoskee in Damaskus (ca. 700) is beroemd. 

Na 'n afname in die mosaïekkuns in die Weste, wat deur barbaarse invalle veroorsaak is, is mosaïek weer tydens die Karolingiese renaissance gemaak. In die ooste het die mosaïekkuns na die ikonoklasme 'n bloeityd beleef (9e tot 11e eeu). Die mooiste voorbeelde uit die 11e eeu is die mosaïeke in die kloosterkerk van Daphni (by Athene) en Hosios Lucas in Phokis, ook in Griekeland. Die hele interieur van die kerk word saamgevat in een groot siereenheid waarin die belangrikste figure op die hoogste plekke geplaas is: Christus Pantokrator (as Heerser oor die heelal) in die sentrale koepel, Maria in die apsis, met die heiliges daaronder. 

Die buitekant van die kerk het onversier gebly. Verhalende tonele is byna nooit afgebeeld nie. Dit het eers in die Bisantynse kerke uit die 12e tot 14e eeu voorgekom, toe episodes uit die lewe van Christus (veral die geboorte, doop en kruisiging) uitgebeeld is. Ook tonele van Maria is afgebeeld, dikwels in die kerkportaal. Met die kruistogte het die mosaïekkuns oor die hele Europa versprei. Een van die mooiste voorbeelde wat uit die 12e tot 14e eeu dateer, is die San Marco in Venesië. In die 15e en 16e eeu is daar 'n paar verbeteringe in die tegniek aangebring (onder meer die uitvinding van 'n sterker en ligter sement), terwyl daar steeds na meer kleure en kleurskakerings gesoek is, sodat 'n groter skilderkunseffek bewerkstel lig kon word. 

Hiermee het egter ook die eie karakter van die mosaïekkuns verlore gegaan en het dit steeds meer 'n skilderkunsnabootsing geword. Die mosaïekmakers het nou byna net volgens oordragontwerpe (uitgewerkte voorbeelde volgens ware grootte) van beroemde skilders, soos byvoorbeeld Raphael en Titiaan, gewerk. Die meeste het egter nie werklike ervaring op die gebied van mosaïekkuns gehad nie. So het net die beginsel van hierdie kuns bly voortbestaan. Aan die einde van die 19e en aan die begin van die 20e eeu het daar weer 'n oplewing plaasgevind. 

Die Spaanse argitek Antonio Gaudi (1852-1926) het 'n unieke metode ontwikkel om sowel groot vlakke as ruimtelike strukture met mosaïekwerk te bedek. Sy werk is byvoorbeeld te sien in die Sagrada Familia (Barcelona, van 1883 af) en die Güell-park (Barcelona, van 1898 af). Ook in Mexiko, 'n land met 'n lang tradisie van mosaïekkuns, is daar baie belangrike kunswerke, byvoorbeeld die grootste mosaïek van die moderne tyd: David Alfaro Siqueiros (1896- 1974) se versiering op die buitemure van die universiteitsbiblioteek van die stad Mexiko (1952-1954). Dit is deur Juan O'Gotman (geb. 1905) ontwerp. 

Na die Tweede Wêreldoorlog het mosaïekkuns ook in Suid-Afrika gewild geraak. In talle geboue kan die werk van mosaïekkunstenaars gesien word. Een van Suid-Afrika se bekendste mosaïekkunstenaars is die Italiaanse immigrant Armando Baldinelli (geb. 1908). Hy het reeds in Italië bekendheid verwerf en van sy mosaïekwerke sluit in fresko's in Noto en Reggio Calabria, en mosaïekwerke vir die begraafplaas by Assisi. In 1953 het hy besluit om hom in Suid-Afrika te vestig. 

Van sy bekendste werke sluit in mosaïeke by die lughawe OR Thambo, 2 panele in die gebou van die Transvaalse Provinsiale Administrasie in Pretoria (1965), waar hy marmer, natuurlike klip en geëmaljeerde glas gebruik het, en 2 mosaïeke in die Hyde Park-winkelsentrum (1969) en in die voorportaal van die Santamgebou in Johannesburg (1967). 

Ander bekende mosaïekkunstenaars is Ernst de Jong (geb. 1934), wat 2 mosaïeke, "Dag en Nag", vir die gebou van die Transvaalse Provinsiale Administrasie gemaak het, en Jeanne Kotze, wat "Son en" "saffier", 'n landskappaneel met figure, voëls, diere en gestileerde blomme, vir dieselfde gebou gemaak het. Ook Cecity Sash (geb. 1925) het bekendheid verwerf. Van haar werk is te sien by die Universiteit van die Witwatersrand, Yskor op Vanderbijlpark, en ook in die gebou van die Transvaalse Provinsiale Administrasie. Ander bekendes is Leo Theron en Eleanor Esmond-White (geb. 1914).



</doc>
<doc id="100411" url="https://af.wikipedia.org/wiki?curid=100411" title="Telugu Wikipedia">
Telugu Wikipedia

Die Telugu Wikipedia is op 10 Desember 2003 gestig en het tans ongeveer artikels. Telugu is een van die amptelike tale van Indië naas Engels en Hindi en van die Indiese deelstaat Andhrapradesj.


</doc>
<doc id="100412" url="https://af.wikipedia.org/wiki?curid=100412" title="Tagalog Wikipedia">
Tagalog Wikipedia

Die Tagalog Wikipedia is die Tagalogse uitgawe van Wikipedia, 'n gratis aanlynensiklopedie. Dit is op 1 Desember 2003 gestig en het tans ongeveer artikels. Tagalog is die belangrikste taal van die Filippyne en is saam met Engels "de facto" die amptelike taal van die Filippyne.


</doc>
<doc id="100414" url="https://af.wikipedia.org/wiki?curid=100414" title="Volkswagen Mikrobus">
Volkswagen Mikrobus

Die Volkswagen Mikrobus (Tipe 2 (T3) oorsee) was die derde geslag van die Volkswagen Transporter, primêr in Duitsland vervaardig vanaf 1979 tot 1990. Dit is wêreldwyd bemark onder verskillende name - insluitend die Transporter of Caravelle in Europa, Kombi, Mikrobus en Caravelle in Suid-Afrika, en Vanagon in Noord- en Suid-Amerika.

Hy was groter en swaarder as sy voorganger, die T2, en het 'n meer hoekige en minder geronde stilering gehad.

Suid-Afrikaanse produksie van die T3 het voortgeduur tot in 2002, toe die reeks gestaak is weens 'n tekort aan noodsaaklike onderdele. Die T3 was die laaste geslag agterenjin-Volkswagen.

Wasserbokserenjins is vervang met vyfsilinder Audi-enjins in die "Mikrobus" en "Caravelle", terwyl 'n VW 1.8 L inlynviersilinder in die "Kombi" en "Paneelwa" modelle gebruik is. Die 5-silinder T3 het aanvanklik uitgekom met 'n 2.5 L brandstofinspuitingenjin in 1991, maar dit is vervang in 1995 met 'n 2.6 L met 'n verbeterde brandstofinspuitingstelsel, 5-spoed ratkas en twee style van 15 duim allooiwiele as standaard (Rhein of Burst) saam met groter geventileerde voorste skyfremme. 

'n Effens laer spesifikasie 2.3 L vyfsilinder-brandstofinspuiting model is bekendgestel saam met die 2.6, maar was toegerus met 'n 4-spoed ratkas en veranderde omkrulstaalbuffers. Naby die einde van sy produksie is 'n top-van-die-reeks Caravelle 2.6i as die "Exclusiv" bekendgestel. Dit het (agter) twee rye vliegtuigtipe sitplekke wat na mekaar gedraai was in plek van die middelste bank gehad, 'n yskas en 'n oopklaptafel aan die agterkant van die voertuig en Carat 2 allooiwiele. 'n Mikrobus 2,6i met soortgelyke eienskappe, maar met Rhein allooiwiele was bekend as die "Activ". 

Die laaste T3 uit die produksielyn in Uitenhage op Vrydag 16 Junie 2002 was 'n goudkleurige Mikrobus 2.6i wat Volkswagen SA behou het vir uitstalling in hul AutoPavilion.


</doc>
<doc id="100416" url="https://af.wikipedia.org/wiki?curid=100416" title="Volkswagen Fox">
Volkswagen Fox

Die Volkswagen Fox was 'n klein gesinsmotor wat deur Volkswagen in Uitenhage, Suid-Afrika gebou is. Dit was inderwaarheid die eerste geslag Jetta, wat se bakstyl voortgeleef het as 'n bekostigbare intreevlakmodel van Volkswagen. Koste is bespaar deurdat die Fox gewoon afgewerk is, en nie luukshede soos 'n kragstuur, lugversorging, sluitweerremme of lugsakke gehad het nie.


</doc>
<doc id="100417" url="https://af.wikipedia.org/wiki?curid=100417" title="Oesbekiese Wikipedia">
Oesbekiese Wikipedia

Die Oesbekies Wikipedia is die Oesbekiese uitgawe van Wikipedia, 'n gratis aanlynensiklopedie. Dit is op 1 Desember 2003 gestig. Dit is die grootste Wikipedia met ongeveer artikels. Oesbekies is die belangrikste taal in Oesbekistan.


</doc>
<doc id="100418" url="https://af.wikipedia.org/wiki?curid=100418" title="Stefan Ludik">
Stefan Ludik

Stefan Ludik (gebore 5 April 1981) is 'n Namibiese musikant, TV-persoonlikheid, akteur en voormalige krieketspeler van Windhoek. Hy was die eerste deelnemer wat Namibië in die werklikheidsreeks "Big Brother Africa" verteenwoordig het. Hy is 'n gewilde Afrikaanse sanger en akteur.

Ludik is op 5 April 1981 gebore. Sy pa, Paul, is 'n forensiese wetenskaplite en sy ma, Susan, 'n assuransiemakelaar. Hy het 'n jonger broer, Hugo, ook 'n voormalige krieketspeler wat in die musiekbedryf betrokke is.

Ná matriek verteenwoordig hy Namibië se o/19 krieketspan by die wêreldbeker in Sri Lanka. Daarna is hy na Duitsland, waar hy as konstruksiewerker gewerk het. Met sy terugkeer kwalifiseer hy homself in die forensiese wetenskappe en begin sy eie onderneming in 2000, genaamd "Invictus Intelligence".

In 2003 skryf hy in vir die "Big Brother Africa"-werklikheidsreeks. Hy was die eerste deelnemer van Namibië wat aanvaar is en ook die enigste wit deelnemer in die huis. Kort daarna maak hy sy debuut as akteur in "Haak en Steek" saam met Casper de Vries. Die daaropvolgende jaar vertolk hy die rol van Werner Krantz in M-Net se .





</doc>
<doc id="100422" url="https://af.wikipedia.org/wiki?curid=100422" title="Jemaine Clement">
Jemaine Clement

Jemaine Atea Mahana Clement is 'n Nieu-Seelandse komediant, akteur en multi-instrumentalis.
Hy is veral bekend as 'n lid van die musikale komedie, "Flight of the Conchords", saam met Bret McKenzie, asook vir die stem van Nigel die kaketoe in die Rio-filmreeks.


</doc>
<doc id="100424" url="https://af.wikipedia.org/wiki?curid=100424" title="MonArk band">
MonArk band

MonArk band is 'n Suid-Afrikaanse musiekgroep wat in 2013 gestig is. MonArk se musiek word as popmusiek beskryf. Die voorsanger van MonArk is Eugene Coetzer. Ewald Jansen van Rensberg is die vervaardiger van hulle musiek. Die eerste album wat uitgereik is, word "Negative (Deluxe)" genoem.

Hier volg die lys van die liedjies wat op "Negative (Deluxe)" gevind kan word:


</doc>
<doc id="100425" url="https://af.wikipedia.org/wiki?curid=100425" title="Alfa Romeo Brera">
Alfa Romeo Brera

Die Alfa Romeo Brera en die Alfa Romeo Spider (Type 939) is twee sportmotors wat deur Alfa Romeo tussen 2005-2010 vervaardig is. Die Brera is 'n 2+2 koepee en die Spider 'n roadster. Beide modelle is deur Pininfarina gebou.



</doc>
<doc id="100426" url="https://af.wikipedia.org/wiki?curid=100426" title="Toni Stuart">
Toni Stuart

Toni Stuart (gebore op 21 Januarie 1983) is 'n Suid-Afrikaanse skrywer en digter. Sy is bekend vir haar digkuns, skryfstukke en optredes. Sy poog om ander aan te moedig om hul eie stem te vind deur kreatiewe werkswinkels aan te bied wat hulle inspireer.

Stuart het gedigte begin skryf op 15-jarige ouderdom. Sy het grootgeword in Athlone, 'n voorstad van Kaapstad. Selfs van 'n jong ouderdom af, het haar werk belangstelling getoon in die probleme rondom sosiale ongelykheid. Nadat sy hoërskool klaargemaak het, het sy Joernalistiek studeer by CPUT vanaf 2001 tot 2003.

In 2002 was sy gekies as een van 'n klompie mense om deel te neem in die Afrika/Europese Verhoudingsuitruilprogram met Fonty's Hogescholen Joernalistiek in Tilburg, The Netherlands. Aanvanklik het Toni as 'n joernalis gewerk and as ontwikkelaar van die jeug in die nie-regeringsorganisasie sector. Sy volg tans haar passie vir digkuns voltyds.

Toni Stuart word geïnspireer deur digters soos Janet E. Aalfs, Audre Lorde, Anis Mojgani, Jacob Sam-La Rose, Gabeba Baderoon, Antjie Krog, Lemn Sissay, Kelwyn Sole, Rustum Kozain, D'bi Young, Diana Ferrus, en Mary Oliver. Sy verg musikale aanmoediging van musikante soos John Mayer, Miles Davis, Kyle Shepherd, Arvo Pärt, Jenni Thompson, Gregory Porter, Damien Rice, en Rachmaninov. Verdere inpsirasie put sy van visuele kunstenaars soos Burning Museum, Ernestine White, Firdous Hendricks, Anthony Gormley, en Shantell Martin. Haar vroulike rolmodelle is Malika Ndlovu, Tina Schouw, en Shelley Barry.

Toni Stuart word ook geken as 'n werkswinkel fassiliteerder. Sy het al gewerk met 'n aantal skole, NGOs en die Institute for Justice and Reconciliation.


</doc>
<doc id="100429" url="https://af.wikipedia.org/wiki?curid=100429" title="Onewe getal">
Onewe getal

'n Onewe getal is in wiskunde 'n heelgetal wat nie deur twee gedeel kan word nie. Die heelgetalle wat wel deur twee gedeel kan word, is ewe getalle. Alle heelgetalle is of ewe of onewe getalle. Daar word na die konsep van ewe en onewe getalle verwys as pariteit.

Die onewe getalle is:

Alle priemgetalle, met die uitsondering van 2, is onewe (anders is dit deur 2 deelbaar en nie 'n priemgetal nie).

Die som van twee onewe getalle is nooit onewe nie, maar 'n ewe getal.
Byvoorbeeld:3 + 9 = 12,1 + 5 = 6,159 + 673 = 832.

Die som van 'n ewe en 'n onewe getal is altyd onewe. 
Byvoorbeeld:4 + 7 = 11,28 + 13 = 41,555 + 128 = 683.

Die produk van twee onewe getalle is ook self weer onewe.
Byvoorbeeld:3 × 7 = 21,5 × 13 = 65,127 × 583 = 74041.


</doc>
<doc id="100431" url="https://af.wikipedia.org/wiki?curid=100431" title="Vierkantswortel">
Vierkantswortel

Die vierkantswortel van 'n getal is 'n tweede getal met die eienskap dat die tweede getal gemaal met homself gelyk is aan die oorspronklike getal. Dit is die teenoorgestelde (inverse) van 'n kwadraat in die sin dat die vierkantswortel van 'n getal se kwadraat weer die oorspronklike getal is. Op 'n soortgelyke wyse is die kwadraat van die vierkantswortel ook gelyk aan die oorspronklike getal.

Die vierkantswortel van 'n getal "y", is 'n getal "x" met die eienskap:
'n Ander manier om hierdie verhouding te skryf is:
Waar die vierkantswortelsimbool formula_3 die operasie of proses aandui wat die vierkantswortel van "y" bepaal.

As 'n eenvoudige voorbeeld kan mens opmerk dat:
En dus kan mens sê dat die vierkantswortel van 16 gelyk is aan 4:

Die vergelyking:
het nogtans twee wortels: 4 en -4. Die definisie van die vierkantswortel hou egter in dat ons net die een positiewe wortel kies:

Die term vierkantswortel verwys na die meetkundige probleem waar die lengte van 'n vierkant se sye bepaal moet word indien die oppervlakte van die vierkant reeds bekend is. In so 'n geval is die sylengte gelyk aan die vierkanstwortel van die oppervlak.

Daar is nie 'n eenvoudige uitdrukking of formule om die vierkantswortel van 'n getal te bepaal nie. Maar daar is verskeie formules wat gebruik kan word om 'n die vierkantswortel se waarde te benader. Die bepaling van vierkantswortels was van groot praktiese en historiese belang gewees, en akkurate benadermetodes bestaan al sedert die antieke Babilonieërs en Grieke.

Oor die algemeen kan hierdie formules iteratief toegepas word: Hulle neem 'n geskatte waarde vir die vierkantswortel en gebruik die formule om 'n beter benadering te kry. Deur so 'n formule oor en oor toe te pas kan mens so na aan die werklike antwoord kom as wat jy wil. Moderne rekenaars (en sakrekenaars) maak van sulke iteratiewe metodes gebruik.

Die oudste bekende metode is die sogenaamde Babiloniese metode, wat ook soms as Heron se metode bekend staan, en in werklikheid 'n spesiale geval van die Newton-Raphson-metode is (alhoewel dit 1600 jaar voor Newton al in gebruik was). Die grondslag vir die metode is die waarneming dat indien die geskatte waarde vir die vierkantswortel, formula_8 ,'n bietjie te klein is, dan sal formula_9 weer 'n bietjie te groot wees. As mens dus die gemiddelde waarde van hierdie twee neem, dan behoort dit 'n beter benadering vir die vierkantswortel te gee:

formula_10 waar y die vierkanstwortel van x benader

Hierdie formule neem dus 'n rowwe skatting vir die vierkantswortel formula_11, en gee 'n verbeterde benadering formula_12. 

Voorbeeld: 

Gestel ons wil die vierkantswortel van 10 bepaal, en ons weet dat 3 'n goeie eerste skatting is aangesien formula_13. Stel dan formula_14 en gebruik die formule om 'n beter skatting te bekom:

formula_15 (en let op dat formula_16)

Ons kan dit nou nog 'n keer doen. Stel formula_17 en gebruik die formule weer:

formula_18 (en let op dat formula_19)

Hierdie waarde is tot 4 desimale plekke gelyk aan die regte antwoord. 

Dit is moontlik om ook wortels van negatiewe getalle te definieer, deur die imaginêre getal i te gebruik:

Opnuut verwerp ons die negatiewe oplossing

Dit het tot gevolg dat:

Ons kan mos skryf:
Terwyl:


</doc>
<doc id="100432" url="https://af.wikipedia.org/wiki?curid=100432" title="Cebuano Wikipedia">
Cebuano Wikipedia

Die Cebuano Wikipedia is die Cebuano-taal weergawe van Wikipedia, 'n gratis aanlynensiklopedie. Cebuano is die taal wat die tweede meeste in die Filipyne gepraat word. Die Wikipedia is op 22 Junie 2005 gestig. Dit beskik tans oor ongeveer artikels, en is die grootste Wikipedia volgens die aantal artikels.

Die Wikipedia het tans bladsye, waarvan artikels is. Dit het geregistreerde gebruikers, waarvan as aktief gereken word. Hierdie gebruikers het in totaal wysigings aangebring en lêers opgelaai.


</doc>
<doc id="100433" url="https://af.wikipedia.org/wiki?curid=100433" title="Latynse Wikipedia">
Latynse Wikipedia

Die Latynse Wikipedia is die Latynse uitgawe van Wikipedia, 'n gratis aanlynensiklopedie en het tans ongeveer artikels, en is die grootste Wikipedia.


</doc>
<doc id="100436" url="https://af.wikipedia.org/wiki?curid=100436" title="Jerry Collins">
Jerry Collins

Jerry Collins (*4 November 1980, Apia, Samoa – †5 Junie 2015, Béziers, Frankryk) was ’n professionele Nieu-Seelandse rugbyspeler.

Collins is gekies vir die Nieu-Seelandse Hoërskolespan terwyl hy vir St. Patrick’s-kollege, in Wellington se eerste span gespeel het in 1997 en 1998. Tydens die 1999 Wêreld Juniorkampioenskap (o/19) is Collins aangewys as speler van die toernooi as deel van ’n seëvierende Nieu-Seelandse span. Hy was ook die eerste speler van daardie groep om vir die All Blacks gekies te word.

Collins het sy debuut vir Wellington in die NPC in 1999 gemaak en in 2001 vir die Hurricanes. Hy het tussen 2001 en 2008 in geheel in 78 wedstryde vir die Hurricanes gespeel, waaronder die eindstryd van die 2006 Super 14-seisoen teen die Crusaders op Jade-stadion.

Nadat hy in 2001 sy buiging vir die All Blacks gemaak het, het Collins in 48 toetse gespeel en vyf drieë gedruk. In Junie 2006 was hy kaptein van die All Blacks in ’n eenmalige toets teen Argentinië waarin die All Blacks met 25– 19 gewen het in Buenos Aires. Collins het tydens hierdie geleentheid die 61ste kaptein van Nieu-Seeland se nasionale rugbyspan geword. Hy is ook as kaptein benoem vir Nieu-Seeland se wedstryde teen Portugal en Roemenië gedurende die Rugbywêreldbeker 2007.

Collins het in Mei 2008 uit internasionale rugby getree. Kort daarna het hy in ’n rugbyligawedstryd in die Wellingtonkompetisie gespeel maar hy was onder ’n ander naam geregistreer, waarvoor die span ’n boete opgelê is.

Ná Nieu-Seeland se uittog uit die Rugbywêreldbeker 2007 het Collins in Oktober in Devon vakansie gehou waar hy deur Kevin Squire, Barnstaple se hoofafrigter gewaar wat hom genooi het oor ’n naweek na ’n wedstryd te kom kyk. Tot die verbasing van die klub het Collins opgedaag, waarop hulle hom gevra het of hy sou omgee om ’n afrigtingsessie met die juniorspan te hou. Squire het na afloop hiervan gevra of daar enigiets is wat hy vir Collins kan doen, waarop Collins geantwoord het dat hy net eenvoudig rugby wil speel. Die volgende Saterdag het Collins vir die klub se tweede span uitgedraf teen Newton Abbott. ’n Paar weke later, in ’n wedstryd vir die Barbarians, het Collins met Barnstaple se kouse uitgedraf.

Nadat hy die Hurricanes verlaat het, het Collins in die 2008/’09-seisoen vir Toulon gespeel en hom by Sonny Bill Williams aangesluit in die klub se aggressiewe werwingsveldtog. In Mei 2009 het hy ’n tweejaarkontrak met Ospreys in Swansea onderteken. Hy is vir die 2009/’10-seisoen as die Spelers se Speler aangewys.

Daarna het hy vir Yamaha Júbilo in die Topliga in Japan gespeel, waarby hy aan die begin van die 2011-seisoen aangesluit het. Hy het in 2013 vir die oud-All Black-span teen Fidji gespeel en 2014 sy stewels vir die jaar weggebêre.

In Januarie 2015 het Collins ’n kontrak met die Franse klub Racing Club Narbonne geteken waar hy hoofsaaklik gespeel het wanneer Rocky Elsom beseer was.

Collins was ’n neef van Tana Umaga, oud-All Black-kaptein en spanmaat by die Hurricanes.

In Maart 2013 is hy in ’n afdelingswinkel in Hamamatsu gearresteer nadat hy met ’n 17 cm lang mes gewaar is. Vriende van hom het beweer dat hy die mes om selfverdedigingsredes by hom gedra het nadat hy met sy lewe gedreig is. Sy toetse vir verbode middele was negatief. ’n Paar dae na die arrestasie het Collins gesê dat hy “verlig” was om gearresteer te word omdat hy vir sy lewe gevrees het.

Collins is op die oggend van 5 Junie 2015 oorlede nadat ’n bus met sy motor gebots het op die A9 autoroute naby Béziers in die suide van Frankryk. Sy vrou, Alana, is ook in die ongeluk oorlede terwyl sy twee maande oue babadogter Ayla in ’n kritieke toestand na ’n hospitaal in Montpelliers geneem is. Sy woon tans by haar ouma in Kanada.



</doc>
<doc id="100439" url="https://af.wikipedia.org/wiki?curid=100439" title="Burgermonument, Burgersdorp">
Burgermonument, Burgersdorp

Die Burgermonument is 'n monument van twee Boerekrygers in Burgersdorp in die Oos-Kaap, Suid-Afrika. Die monument gedenk die slag van Stormberg wat op op 10 Desember 1899 tydens die Tweede Vryheidsoorlog plaasgevind het. 'n Aantal van die dorp se inwoners het in die slag omgekom. Die monument is in 10 Januarie 1908 onthul en die seremonie is deur twee Boere-generaals, Koos de la Rey en C.F. Beyers, bygewoon.

Die monument is op 2 Junie 2015 gevandaliseer en met groen verf bemors. Die Eerste Taalmonument, wat langs die Burgermonument op Burgerplein staan, is nie beskadig nie.


</doc>
<doc id="100443" url="https://af.wikipedia.org/wiki?curid=100443" title="Vlag van Maleisië">
Vlag van Maleisië

Die nasionale vlag van Maleisië is op 26 Mei 1950 amptelik in gebruik geneem. Die vlag vertoon veertien horisontale rooi en wit bane met ’n blou reghoek met ’n goue 14-puntige ster en sekelmaan in die skildhoek.

Die 14 bane van dieselfde hoogte stel die gelyke status van die 13 lidstate en die federale regering van Maleisië voor terwyl die 14 punte van die ster die eenheid tussen hierdie entiteite voorstel. Die ster staan bekend as die "Bintang Persekutuan" (Federale Ster). Die sekelmaan stel Islam voor, wat die amptelike geloof van die land is; die blou reghoek stel die eenheid van die Maleiers voor; die goue kleur van die ster en sekelmaan is die koninklike kleure van die Maleise regeerders.

Die verhouding van die vlag is 1:2. Die sekelmaan se oop kan wys in die rigting van die wapperkant.

Die vlag van Maleisië, wat vir die eerste keer op 16 September 1963 gehys is, het ontstaan uit die vlag van die Federasie van Malakka. Voor die skep van die nuwe vlag het elke deelstaat van Maleisië sy eie vlag gehad waarvan baie vandag nog onveranderd is.

Toe die Federasie van Malakka die kortstondige Unie van Malakka vervang het, het die regering deur die Federale Wetgewende Raad ’n ontwerpkompetisie vir ’n nuwe vlag versoek. Drie vlae is aan die publiek voorgehou. Die eerste vlag het 11 sterre bevat met twee Maleise krisse (dolke) in die middel teen ’n blou agtergrond. Die tweede vlag was ’n “konsentriese sirkel van 11 sterre om gekruisde krisse op ’n blou baan.” Die derde het elf bane in rooi en wit afwisselend gehad met ’n geel sekelmaan en vyfpuntige ster op ’n blou agtergrond in die skildhoek. Die derde ontwerp – deur Mohamad Hamzah van die Departement van Openbare Werke – is as die wenner gekies deur middel van ’n meningspeiling in "The Malay Mail". Omdat Malakka in die tyd van die Maleikrisis teen die kommuniste geveg het, het die vyfpuntige ster ’n te groot ooreenkoms met die kommunistiese simbool gehad. Die ster is gevolglik aangepas om nog ses punte by te kry.

Die Maleisiese vlag is op 19 Mei 1950 deur koning George VI goedgekeur en is vir die eerste keer op 26 Mei 1950 gehys voor Istana Selangor. Op 31 Augustus 1957 is dit met verkryging van onafhanklikheid op die Merdekaplein in die plek van die Britse Unievlag gehys.

Die Maleisiese vlag is deur Mohamed Hamzah, ’n 29-jarige argitek wat vir die Departement van Openbare Werke in Johor Baharu, Johore gewerk het, ontwerp. Hy het in 1947 vir die vlagontwerpkompetisie ingeskryf met twee ontwerpe wat hy binne twee weke afgehandel het. Die eerste ontwerp was ’n groen vlag met ’n blou kris in die middel, omring deur 15 wit sterre. Die tweede ontwerp, wat onder die finaliste was, was soortgelyk aan die huidige vlag maar met ’n vyfpuntige ster. Dit ontleen ’n groot ontwerpelement (die horisontale bane) aan die vlag van die Britse Oos-Indiese Kompanjie. Daar was 373 inskrywings vir die kompetisie en die algemene publiek kon via die pos vir hul gunsteling stem. Dato’ Onn Jaafar, ’n senior Maleisiese staatsman, het vir Hamzah ontmoet nadat hy die kompetisie gewen het en voorgestel dat die ster 11 punte het om al die Maleisiese deelstate te verteenwoordig.

Mohamad Hamzah is ’n paar ddae voor sy 75ste verjaardag oorlede in Jalan Stulang Baru, Kampung Melayu Majidee, Johor.

Na die totstandkoming van Maleisië op 16 September 1963 is die ontwerp van die Maleisiese vlag gewysig om die nuwe deelstate in die federasie te reflekteer en eerbiedig.

Drie addisionele bane is tot die bestaande vlag toegevoeg en die ster is 14 punte gegee om die federasie se oorspronklike 11 deelstate in Maleisië plus Sabah, Sarawak en Singapoer te reflekteer; hierdie ontwerp het onveranderd gebly, selfs na Singapoer se uitsetting uit die federasie twee jaar later. Toe Kuala Lumpur op 1 Februarie 1974 as ’n federale territorium aangewys is, is die addisionele baan en punt van die ster toegewys om hierdie nuwe toevoeging tot die federasie te verteenwoordig. Uiteindelik, met die toevoeging van twee ander federale territoriums – Labuan in 1984 en Putrajaya in 2001 – is die veertiende baan en punt van die ster met die federale regering in die algemeen begin assosieer.

In 1997, toe die Maleiers genooi is om ’n naam aan die vlag te gee, het die Eerste Minister, Tun dr. Mahathir bin Mohammad die naam "Jalur Gemilang" gekies om die land se voorwaartse strewe na volgehoue groei en sukses te projekteer.

Gedurende vieringe van Maleisië se Nasionale Dag word almal aangemoedig om die Jalur Gemilang aan huise, kantoorgeboue en korporatiewe persele te laat hang.

Die vlaglied is geskryf as toewyding en trots van die Maleisiese nasionale vlag. Dit word op 31 Augustus, Maleisië se onafhanklikheidsdag. opgevoer. Die oorspronklike lied "Benderaku" is geskryf deur Tony Fonseka, ’n Maleisiese liedjieskrywer. Nadat die vlag die naam Jalur Gemilang gekry het is die vlaglied in 1997 aangepas. Dit is gevolg deur ’n bekendstelling van ’n nuwe vlaglied met lirieke deur Siso Kopratasa en getoonset deur Pak Ngah.

Staatsvaartuie gebruik die Jalur Gemilang as die staatsvaandel. Die ander vaandels wat in Maleisië gebruik word, word hieronder weergegee.

Die Federale Ster wat soortgelyk in konsep is aan Australië se Gemenebesster, stel die noue federasie van die deelstate van Maleisië en die federale regering voor. Dit word gebruik op die rondeel van die Koninklike Maleisiese Lugmag, die vlag van die Maleis-Sjinese Vereniging en die logo van die voormalige Verenigde Maleisiese Bankwesekorporasie.



</doc>
<doc id="100444" url="https://af.wikipedia.org/wiki?curid=100444" title="Oeigoers">
Oeigoers

Oeigoers (ئۇيغۇرچە, Уйғурчә "Uyghurche" [ʊjʁʊrˈtʃɛ] of ئۇيغۇر تىلى, Уйғур тили "Uyghur tili" [ʊjˈʁʊr tili]) is 'n Turkse taal wat deur sowat 10,4 miljoen mense in Kasakstan en die Volksrepubliek China gepraat word. Dit is die amptelike taal van die outonome gewes Xinjiang in die Volksrepubliek China en word veral deur Oeigoere gepraat. Daarbenewens word Oeigoers deur ander etniese groepe in Xinjiang as "lingua franca" gebruik. Oeigoers is verwant aan Oesbekies, die mees verspreide taal in Sentraal-Asië. Dit is die vyfde mees gesproke Turkse taal naas Turks, Azerbeidjans, Oesbekies en Kasaks.

Oeigoers is die enigste amptelik erkende taal binne die Volksrepubliek China wat met 'n gemodifiseerde Arabiese alfabet geskryf word. Soms word nog die Latynse en die Cyrilliese alfabette gebruik, veral deur Oeigoere in die lande van Sentraal-Asië en die diaspora in Westerse lande.


</doc>
<doc id="100445" url="https://af.wikipedia.org/wiki?curid=100445" title="Niel Marais">
Niel Marais

Daniel Rudolf Marais (gebore 21 Januarie 1992, Bloemfontein) is 'n Suid-Afrikaanse rugbyspeler wat in die Superrugbyreeks vir die Cheetahs, en in Japan vir die Yamaha Júbilo-span op losskakel speel. 

Marais het die Vrystaat vir die eerste keer in 2005 verteenwoordig toe hy deel was van die o/13-Cravenweekspan. Hy het die Vrystaatse o/19-span in 2010 en 2011 verteenwoordig in die provinsiale toernooi, waar hy hoofsaaklik heelagter gespeel het. Hy het in 2011 124 punte aangeteken in die kompetisie wat die derde meeste in die kompetisie was. Hy het in 2012 en 2013 die Vrystaatse o/21 hoofsaaklik op senter uitgedraf.

Marais is in 2013 in die Vrystaat se Vodacombekerspan ingesluit en het sy seniordebuut gemaak toe hy in die eerste wedstryd van die seisoen teen die SWD Arende in George uitgedraf het; ’n wedstryd wat die Vrystaat met 31–8 gewen het. Hy het in ses wedstryde van daardie seisoen gespeel.

In 2014 is hy aangewys as kaptein van die Vodacombekerspan en het 41 punte in ses wedstryde aangeteken. Hy het sy eerste drie gedruk in die eerste wedstryd van die seisoen, weer teen die SWD Arende en het 'n verdere 10 punte met die stewel aangeteken.

In Mei 2014 het Marais hom op 'n tweemaandekontrak by die Griekwas aangesluit vir die kwalifiserende wedstryde van die 2014 Curriebekerseisoen.


</doc>
<doc id="100446" url="https://af.wikipedia.org/wiki?curid=100446" title="Soendanees">
Soendanees

Soendanees (ᮘᮞ ᮞᮥᮔ᮪ᮓ, "Basa Sunda"; letterlik: "taal van Soenda") is 'n Maleis-Polinesiese taal wat in Suidoos-Asië in die westelike derde van die eiland Java van Indonesië gepraat word. Die taal word tans deur sowat 34 miljoen mense gepraat, hoofsaaklik Soendanese, omtrent 15% van Indonesië se totale bevolking, en is daarmee na Indonesies/Maleis en Javaans die derde belangrikste taal van Indonesië, maar geniet nie ampstaalstatus nie.

Soendanees is verwant aan Balinees, Bandjarees, Chamorro, Indonesies/Maleis, Javaans, Madoerees, Minangkabau en Palauaans. Dit is ietwat minder verwant aan Filippynse tale soos Cebuano en Tagalog (Filippyns) en het daarnaas nog 'n los verbintenis met Malgassies in Madagaskar.

Soendanees word soms as 'n dialek van Maleis beskou, maar dit word nie algemeen aanvaar nie, hoewel die Maleise taal 'n groot invloed op Soendanees uitgeoefen het. Dit word met die Latynse of die Arabiese alfabet geskryf. Vroeër is ook die Javaanse skrif, 'n Brahmi-skrif uit die Indiese skriffamilie, gebruik. Dit is verwant aan die Balinese skrif van die Balinese taal.


</doc>
<doc id="100447" url="https://af.wikipedia.org/wiki?curid=100447" title="Tibettaans">
Tibettaans

Tibettaans (ལྷ་སའི་སྐད་ "lha-sa'i skad") is 'n Tibeto-Birmaanse taal wat deur sowat 1,2 miljoen mense in Tibet (Volksrepubliek China), Bhoetan, Nepal en Indië gepraat word. Tibettaans is die amptelike taal van die outonome gewes Tibet en is verwant aan Dzongkha, die amptelike taal van Bhoetan. Tibettaans word in die Tibettaanse skrif geskryf, 'n Brahmi-skrif uit die Indiese skriffamilie. Vir die transliterasie van die Tibettaanse skrif word oorwegend die Wylie-transliterasie gebruik.


</doc>
<doc id="100448" url="https://af.wikipedia.org/wiki?curid=100448" title="Hippidion">
Hippidion

Hippidion (wat "klein perd" beteken) was ’n perd wat tydens die Pleistoseen, sowat 2 miljoen tot 10 000 jaar gelede, in Suid-Amerika voorgekom het.

"Hippidion" is eers beskou as ’n afstammeling van "Pliohippus", perde wat sowat 2,5 miljoen jaar gelede na die Suid-Amerikaanse kontinent gemigreer het. Onlangse DNS-toetse dui egter daarop "Hippidion" is lid van die lewende genus "Equus" en veral naby verwant aan wilde perde, "Equus ferus".

"Hippidion" en ander Suid-Amerikaanse perde het sowat 8 000 jaar gelede uitgesterf. Geologiese bewyse is in Chili gevind dat "Hippidion saldiasi" 10 000 tot 12 000 jaar gelede in dié streek voorgekom het. Perde is daarna eers weer in die 16de eeu deur die mens na Suid-Amerika gebring.

Die perd was by sy skouers sowat 1,4 m hoog en het baie soos ’n donkie gelyk. Uit die delikate struktuur van die neusbene lyk dit of "Hippidion" apart van perdespesies in Noord-Amerika ontwikkel het.



</doc>
<doc id="100449" url="https://af.wikipedia.org/wiki?curid=100449" title="Meiolania">
Meiolania

Meiolania ("klein swerwer") is ’n genus van die skilpad uit die Oligoseen tot die Holoseen wat sowat 2 000 jaar gelede uitgesterf het.

Die vorm van "Meiolania" se skedel was ongewoon, met baie knop- en horingagtige uitsteeksels. Twee groot horings het na die kante gewys en daarom is die totale breedte van die skedel 60 cm. Dit sou die dier verhinder het om sy kop heeltemal in sy dop te trek. Die stert is deur gepantserde ringe beskerm en het doringagtige uitsteeksels op die punt gehad. 

Die skilpad was taamlik groot: sowat 2,5 m lank. Dit was die tweede grootste bekende skilpad – net "Megalochelys atlas" van Asië, wat in die Pleistoseen voorgekom het, was groter. "Meiolania" het in Australië, Lord Howe-eiland, Nieu-Kaledonië en Vanuatu voorgekom.

Die dier was ’n plantvreter. Omdat oorblyfsels wat in 1925 bekend was, naby strande ontdek is, is geglo dit was ’n seeskilpad. Dit is egter nou bekend dat "Meiolania" op land voorgekom het.



</doc>
<doc id="100450" url="https://af.wikipedia.org/wiki?curid=100450" title="Gietwerk">
Gietwerk

Gietwerk is 'n produksieproses waarby 'n vloeibare materiaal in 'n gietvorm getap word met die doel om te stol en permanent die vorm van die gietvorm aan te neem. Die resultaat van die gietwerk proses word die gietstuk genoem. Verskeie tipes materiale word gegiet en kan in twee hoof afdelings opgedeel word:

Sekere gietmetodes waarvan die gietstuk slegs 'n klein hoeveelheid kere gebruik kan word (self eenmalig in sekere gevalle), word na verwys as tydelik of afskryfbare metodes. Die metodes is gewoonlik goedkoper as permanente gietmetodes maar is slegs ekonomies haalbaar as die aantal eenhede wat vervaardig moet word relatief klein is. Een van die voordele van tydelike en afskryfbare gietmetodes bo permanente oplossing is dat komplekse voorwerpe gemaak kan word omdat die gietvorm gebreek kan word.

Permanente gietmetodes bestaan uit 'n gietstuk wat oor en oor gebruik kan word. Permanente gietmetodes is in vergelyking met tydelike gietmetodes baie duurder maar kan ekonomies haalbaar wees as die aantal eenhede wat geproduseer moet word baie groot is. Die produksietempo van permanente gietmetodes is baie meer as die van tydelike gietmetodes. Proses is relatief dieselfde as die van sand gietwerk maar die gietvorm word gewoonlik van staal met hoë koolstofinhoud, gegote yster of 'n vuurvaste materiaal gemaak.



</doc>
<doc id="100451" url="https://af.wikipedia.org/wiki?curid=100451" title="Amerikaanse leeu">
Amerikaanse leeu

Die Amerikaanse leeu ("Panthera leo atrox" of "P. atrox") is ’n leeu van die familie Felidae wat tydens die Pleistoseen-epog (340 000 tot 11 000 jaar gelede) endemies aan Noord-Amerika en noordwestelike Suid-Amerika was. Genetiese studies het getoon dit was ’n susterlyn van die Asiatiese grotleeu, "Panthera leo spelaea". 

Die Amerikaanse leeu is een van die grootste katspesies wat al bestaan het – effens groter as die primitiewe grotleeu van die vroeë Middel-Pleistoseen, "P. leo fossilis", en sowat 25% groter as die moderne Afrika-leeu.

Dit het vermoedelik in Noord-Amerika ontstaan en later na Suid-Amerika gemigreer. Sy lengte sonder sy stert was na raming 1,6 tot 2,5 m en sy skouerhoogte sowat 1,2 m. Volgens ’n onlangse studie het mannetjies tussen sowat 256 en 351 kg geweeg.

Omtrent 100 fossiele van die dier is in Los Angeles ontdek. 

In sommige gebiede het die Amerikaanse leeu in baie koue toestande geleef. Hulle het waarskynlik in grotte teen die koue geskuil en hul lêplekke met gras en blare bedek, soos die Siberiese tier.

Die spesie het dieselfde tyd as baie ander diere tydens die Kwartêre Uitwissing uitgesterf, moontlik omdat baie van hul prooi verdwyn het. Menslike jagters kon ook daartoe help bydra het.



</doc>
<doc id="100452" url="https://af.wikipedia.org/wiki?curid=100452" title="Hyundai H-100">
Hyundai H-100

Die Hyundai H-100 is 'n bakkie wat sedert 1977 deur die Suid-Koreaanse vervaardiger Hyundai gebou word. 


</doc>
<doc id="100455" url="https://af.wikipedia.org/wiki?curid=100455" title="Mitsubishi L300">
Mitsubishi L300

Die Mitsubishi L300 of Mitsubishi Delica is 'n reeks bakkies en veeldoelvoertuie (MPVs) wat sedert 1968 deur Mitsubishi Motors gebou word. Die het verskillende name in vele markte oor die wêreld gedra, bv. as die Ford Husky in Suid-Afrika.


</doc>
<doc id="100458" url="https://af.wikipedia.org/wiki?curid=100458" title="Nissan Vanette">
Nissan Vanette

Die Nissan Vanette was 'n minibus/ligte paneelwa van Nissan wat ook onder die Datsunmerk as die Datsun C20 in Japan en Noord-Amerika verkoop is.

Tweewieldryf- sowel as vierwieldryfmodelle is geproduseer, met handrat, outomaties, vloer- en kolomskuifopsies wat beskikbaar was. Nadat dit nie meer vir die Japannese mark geproduseer is nie, was dit steeds beskikbaar in ander markte oor die wêreld, bv. Maleisië.

Toe produksie finaal gestaak is in 2010, is dit vervang deur die Nissan NV200.


</doc>
<doc id="100459" url="https://af.wikipedia.org/wiki?curid=100459" title="Reuse-akkedis">
Reuse-akkedis

Die reuse-akkedis ("Megalania prisca" of "Varanus priscus") is ’n baie groot uitgestorwe akkedis. Hulle het tydens die Pleistoseen in Suid-Australië voorgekom. Dit lyk of hulle tussen 40 000 en 30 000 jaar gelede uitgesterf het. Die heel eerste inwoners van Australië kon hulle dalk teengekom het.

Die naam "Megalania prisca" ("antieke groot swerwer") is in 1859 deur sir Richard Owen aan die dier gegee vanweë sy aardse natuur. Die status van die naam as ’n geldige genus bly omstrede, want baie skrywers verkies om dit te beskou as ’n sinoniem vir "Varanus", wat alle lewende likkewane insluit. Omdat die geslag van die genera "Megalania" en "Varanus" onderskeidelik vroulik en manlik is, wissel die spesienaam ook daarvolgens tussen "prisca" (vroulik) en "priscus" (manlik).

Die gebrek aan volledige skelette wat ontdek is, maak dit moeilik om die presiese grootte van die reuse-akkedis te bepaal. Volgens vroeë ramings was dit sowat 7 m lank, met ’n maksimum gewig van sowat 600 tot 620 kg. In 2002 het Stephen Wroe voorgestel die "Megalania" was hoogstens 4,5 m lank, met ’n gewig van sowat 331 kg, terwyl gemiddelde mates 3,5 m en 97 tot 158 kg was. In 2009 het Wroe en ander navorsers die mates weer verhoog tot minstens 5,5 m en 575 kg.

Die reuse-akkedis bly egter die grootste bekende aardakkedis. Gemeet aan sy grootte, het dit waarskynlik jag gemaak op medium- tot groot diere, insluitende ander akkedisse, en klein soogdiere, sowel as voëls en hul eiers en kuikens. Die lyf en ledemate was stewig en die skedel groot, met ’n klein kam tussen die oë.

Volgens ’n studie wat in 2009 gepubliseer en op Wroe se vroeë grootteramings gebaseer is, het die reuse-akkedis ’n spoed van 2,6 tot 3 m/s gehaal, soortgelyk aan dié van die lewende varswaterkrokodil ("Crocodylus johnstoni").



</doc>
<doc id="100463" url="https://af.wikipedia.org/wiki?curid=100463" title="Kwartêre Uitwissing">
Kwartêre Uitwissing

Die term Kwartêre Uitwissing verwys na die uitsterwing van verskeie groot dierespesies tydens die Kwartêre Periode, veral met die oorgang van die Pleistoseen- na die Holoseen-epog. Die uitwissing het nie aan die einde van die Pleistoseen geëindig nie, maar het voortgegaan in die Holoseen, veral op geïsoleerde eilande.

Onder die baie teorieë deur paleontoloë oor wat dit kon veroorsaak het, is natuurlike klimaatsveranderings en die doodmaak van diere deur mense, wat in die Middel-Pleistoseen hul verskyning gemaak en in die Laat Pleistoseen en Holoseen na ander streke gemigreer het. Die verspreiding van siektes word ook as ’n moontlike oorsaak beskou.

Die Laat Pleistoseen-uitwissing behels die uitsterwing van baie soogdiere van swaarder as 40 kg. In Noord-Amerika het 33 van 45 genera groot soogdiere uitgesterf, in Suid-Amerika 46 van 58, in Australië 15 van 16, in Europa 7 van 23 en in Afrika suid van die Sahara 2 van 44.

In die Amerikas het al die soogdiere van Suid-Amerikaanse oorsprong wat swaarder as 100 kg geweeg het, uitgesterf – insluitende dié wat noord gemigreer het. In Noord- en Suid-Amerika asook Australië het uitwissings voorgekom op familievlak of hoër.

Daar is veral drie hipoteses oor die oorsake van die Pleistoseen-uitwissing:

Volgens die jaghipotese het mense groot plantvretende soogdiere gejag totdat hulle heeltemal uitgewis was. As gevolg hiervan het karnivore en aasdiere wat van hulle geleef het, ook uitgesterf weens ’n gebrek aan prooi. Van die bewyse daarvoor is die fossiele van groot diere wat saam met menslike oorskotte gevind is, met pyle in die lyf en merke wat deur gereedskap gemaak is aan die bene. Daar is ook grottekeninge wat dié jagtogte uitbeeld. Volgens sekere teorieë het dié uitwissing in ’n redelike kort tyd gebeur.

Die noue verband tussen die tye van uitsterwing en tye waarin die mens in sekere streke aangekom het, is verdere bewyse vir die jaghipotese. Groter diere op sekere eilande het nog vir duisende jare voortbestaan ná die verdwyning van hul eweknieë op die vasteland. Reuseluidiere het byvoorbeeld in die Antille oorleef lank ná dié in Noord- en Suid-Amerika. Die latere verdwyning van die eilandspesie stem ooreen met die tydperk waarin die eilande deur mense betrek is. Net so het dwergwolhaarmammoete op Wrangel-eiland naby Siberië en St. Paul-eiland in Alaska duisende jaar langer as dié op die vasteland oorleef.

Die vroegste uitsterwings in Australië word geraam op sowat 50 000 jaar gelede in die tyd toe mense daarheen gemigreer het, lank voor die laaste glasiale maksimum en voor temperatuurstygings. In Tasmanië het groot spesies soos die reusekangaroo baie langer oorleef, waarskynlik omdat die mens daar eers ’n paar duisend jaar later as in Australië aangeland het.

Uitsterwing van groot diere in Noord- en Suid-Amerika en Madagaskar het ook tegelykertyd toegeneem – dit is plekke sonder enige gemeenskaplike klimaatstoestande. Die enigste gemeenskaplike faktor was die aankoms van die mens in dié gebiede.

Biogeografiese bewyse dui daarop dat gebiede waar die mens sy oorsprong het, tans meer van sy groot Pleistoseense diere oorhet (soos die olifante en renosters van Afrika en Asië) as streke soos Australië, die Amerikas, Madagaskar en Nieu-Seeland waar in dié tyd geen mense was nie. Dit dui daarop dat diere in gebiede waar hulle saam met die mens ontwikkel het, ’n vrees vir hulle ontwikkel het en geleer het om hulle te ontwyk. In gebiede waarheen die mens eers later gemigreer het, was die diere naïef en sonder vrees vir die mens, en dus makliker om te jag.

Die grootste argumente teen die jaghipotese is:


Aan die einde van die 19de en begin van die 20ste eeu, toe wetenskaplikes vir die eerste keer besef het daar was glasiale en interglasiale tye en dat hulle op die een of ander manier verbind kan word met die oorlewing of uitsterwing van sekere diere, het hulle gedink die einde van die Pleistoseense ystyd kan ’n rede wees vir die uitsterwing van groot diere.
Die mees vanselfsprekende verandering aan die einde van ’n glasiale tyd is die toename in temperatuur. Tussen 15 000 en 10 000 jaar gelede het die wêreldwye gemiddelde temperatuur met 6 °C toegeneem. Daar is aanvanklik geglo dit het die uitwissing veroorsaak. Dit sou groot genoeg druk op soogdiere wat by die koue aangepas het, geplaas het om te vrek. Hul warm pelse, wat hulle in die glasiale tyd teen die koue beskerm het, kon verhoed het dat hulle van oortollige hitte ontslae raak en dan sou hulle van hitte-uitputting doodgegaan het. Die groter soogdiere sou erger getref gewees het weens die kleiner verhouding tussen hul oppervlakgrootte en volume.

Kritici het gemeen daar was verskeie glasiale en interglasiale tye in die evolusiegeskiedenis van baie van die groot diere, en die temperatuurstygings ná die Pleistoseen was nie hoër as met vroeëre interglasiale tye nie. Daarom is dit onwaarskynlik dat diere net ná die laaste glasiale tyd uitgesterf het. Dit verduidelik ook nie hoekom spesies op eilande soos Wrangel- en St. Paul-eiland langer oorleef het nie, want hul bevolkings sou kleiner gewees het en hulle sou nie na ander, gunstiger gebiede kon trek soos dié op die vasteland nie.

’n Onlangse studie het egter getoon die uiteindelike bevolkingsamestelling van die Pleistoseense groot diere kon aansienlik verskil het van dié van groot diere in die vroeëre interglasiale tye, veral wat betref die oorvloed en geografiese omvang van Pleistoseense bisons aan die einde van die epog. In vroeëre interglasiale tye was bisons nie so volop nie.

Daar is veral bewyse teen die klimaathipotese wat Australië betref. Die klimaat tydens die uitwissing daar (40 000 – 50 000 jaar gelede) was soortgelyk aan dié van vandag, en daar is bewyse die diere was goed aangepas by ’n droë klimaat. Die uitsterwings het ook in ’n baie kort tydperk plaasgevind, wat ooreenstem met die tyd dat mense op die kontinent aangekom het. Die hoofrede vir uitwissing was waarskynlik brande (wat deur die mens veroorsaak is) omdat brande vroeër nie so algemeen was nie. Isotopiese bewyse bestaan dat daar veranderings in die dieet van oorlewende spesies was, wat te doen kon gehad het met die stres wat hulle voor die uitwissing ondervind het.

Bewyse bestaan ook dat klimaatsveranderings en ’n toenemende seevlak in Suidoos-Asië belangrike faktore was in die uitwissing van verskeie plantvretende spesies, in teenstelling met Europa, Australië en die Amerikas. Veranderings in plantegroei en nuwe toegangsroetes vir mense en soogdiere na voorheen geïsoleerde ekostelsels was nadelig vir sekere diergroepe.

Ontledings van die tande van mastodons uit die Amerikaanse Groot Mere-gebied weerspreek skynbaar ’n klimaathipotese hier. Oor verskeie duisende jare voor hul uitwissing in dié gebied het mastodons ’n afname in ouderdom met volwassewording getoon. Dit is die teenoorgestelde van wat ’n mens sou verwag as hulle stres weens verswakkende omgewingstoestande ervaar het, maar stem ooreen met ’n afname in intraspesie-kompetisie wat veroorsaak sou kon word deur die verkleining van die bevolking deur jagpraktyke.

Ander wetenskaplikes het voorgestel dat toenemende seisoenverskille – warmer somers en kouer winters, bekend as "kontinentaliteit" – of verwante veranderings in reënval die uitwissing kon veroorsaak het

Daar is bewyse dat die plantegroei verander het van gemengde gras-en-woudlande tot aparte prêries en woude. Dit kon ’n invloed gehad het op die soort kos wat beskikbaar was. Korter groeiseisoene kon die uitwissing van groot plantvreters en die verkleining van baie ander veroorsaak het. Bisons en ander groot herkouende diere is minder geraak as diere soos perde en olifante omdat diere wat herkou, meer voedingstowwe uit beperkte hoeveelhede hoëveselkos kan onttrek en plantgifstowwe beter kan hanteer. As die plantegroei meer gespesialiseerd raak, sal plantvreters met ’n kleiner dieetaanpasbaarheid in die algemeen minder in staat wees om in ’n spesifieke gebied die nodige mengsel van plante in te kry om te kan voortbestaan.

Die groter seisoenverskille het gelei tot ’n kleiner en minder voorspelbare reënval, en dit het die beskikbaarheid verminder van plante wat nodig is vir energie en voeding. Axelrod en Slaughter het voorgestel die verandering in reënval het die tyd verkort wat gunstig was vir voortplanting. Dit kon groter diere weer eens erger getref het omdat hulle langer, meer onbuigsame paringstydperke het – en daarom het baie van hulle kleintjies gekry op ongunstige tye (wanneer daar byvoorbeeld nie genoeg kos, water of skuiling beskikbaar was nie weens veranderings in die groeiseisoen). Kleiner soogdiere het korter lewens-, voortplantings- en dragtigheidsiklusse en kon daarom makliker by die toenemende onvoorspelbaarheid van die klimaat aanpas – as individue én saam as ’n spesie, wat hul voortplantingsmetodes met veranderende toestande kon sinchroniseer.

Kritici se besware teen dié hipotese sluit in:


Die uitwissing van groot diere kon gelei het tot die verdwyning van die mammoetsteppe. Alaska het deesdae grond met min voedingstowwe en sal nie mammoete, bisons en perde kan onderhou nie. Dit kan wees dat die gebrek aan groot plantvreters om die ysgrond op te breek, die koue grond tot gevolg het wat die oorlewing van groot plantvreters onmoontlik maak. In die Noordpoolgebiede, waar groot vragmotors die ysgrond vandag opbreek, kan grasse en uiteenlopende flora en fauna oorleef.

Sommige geleerdes meen nie die jag- of die klimaathipotese kan die uitwissing van groot diere heeltemal verduidelik nie. Die twee hipoteses sluit mekaar nie uit nie. Daar kon ’n kombinasie van faktore gewees het, soos dat die aantal diere reeds weens klimaatsveranderings afgeneem het en dit dus vir mense makliker was om ’n groot uitwissing onder die reeds sterwende soogdierbevolkings te veroorsaak.

Die siektehipotese skryf die uitwissing van groot soogdiere in die Laat Pleistoseen toe aan indirekte invloede van die mens wat na nuwe gebiede gemigreer het. Daarvolgens het die mens en mak diere (soos hoenders en honde) skadelike siektes oorgedra aan kwesbare bevolkings plaaslike soogdiere. Die groter diere is swaarder getref omdat kleiner spesies talryker was en korter dragtigheidsperiodes gehad het. Volgens die hipotese was mense die oorsaak omdat vroeëre migrasies van soogdiere na Noord-Amerika nie uitwissings veroorsaak het nie.

Siektes wat deur mense veroorsaak is, was verantwoordelik vir uitwissings in die onlangse verlede, soos die oordrag van voëlmalaria na Hawaii.


Dié streek se diere het die Kwartêre Uitwissing grootliks vrygespring. Afrika en Suidoos-Asië is die enigste streke wat vandag aardsoogdiere het wat meer as 1 000 kg weeg. ’n Paar groot diere het egter in die vroeë, middel- en laat Pleistoseen hier verdwyn sonder dat hulle deur ander soortgelyke spesies vervang is. Klimaatsveranderings is die mees waarskynlike oorsaak daarvan in Suidoos-Asië.
Groot diere wat in die Pleistoseen in Afrika en Asië verdwyn het, sluit in:

Groot diere wat in dele van Afrika en Asië verdwyn het, is:

Die skielike vlaag uitwissings het in dié streek vroeër plaasgevind as in die Amerikas. Die meeste bewyse vir die oorsaak dui op die aankoms van die mens, vermoedelik net minder as 50 000 jaar gelede, maar daar is verskille oor die presiese tydperk. Die Australiese uitwissing sluit in:



In die laaste 60 000 jaar, insluitende die einde van die laaste glasiale tyd, het sowat 33 genera groot soogdiere in Noord-Amerika uitgesterf. Van hulle kan 15 genera se uitsterwing verbind word met ’n kort periode van 11 500 tot 10 000 radiokoolstofjare gelede, kort ná die aankoms van die Clovis-volk op die kontinent. Die tydperke waarin die meeste ander uitsterwings plaasgevind het, is minder bekend, hoewel sommige beslis buite dié periode plaasgevind het . In vergelyking hiermee het net sowat ses klein soogdiere in dié tyd verdwyn. Van die groot soogdiere wat uitgesterf het, is:

Suid-Amerika was miljoene jare lank afgeslote as ’n kontinent-eiland en het ’n groot verskeidenheid soogdiere gehad wat nêrens anders voorgekom het nie. Baie van hulle het egter uitgesterf tydens die Groot Amerikaanse Fauna-uitruiling sowat 3 miljoen jaar gelede. Dié wat die uitwisseling oorleef het, sluit in die reuseluidier, Glyptodontidae, Pampatheriidae en Notoungulata. In die Pleistoseen het Suid-Amerika grootliks ysvry gebly behalwe in die Andes, en die groot diere is nie juis geraak nie. Aan die begin van die Holoseen het al die groot diere uitgesterf, terwyl kleiner spesies oorleef het. Van dié wat uitgesterf het, sluit in:




Onlangse navorsing, wat geskoei is op argeologiese en paleontologiese uitgrawings op 70 verskillende eilande, het getoon verskeie spesies het uitgesterf namate die mens oor die Stille Oseaan getrek het. Dit het 30 000 jaar gelede in die Bismarck-argipel en Solomoneilande begin (Steadman & Martin 2003). Daar word tans geraam 2 000 voëlspesies van die Stille Oseaan het uitgesterf sedert die aankoms van die mens (Steadman 1995). Onder die uitgestorwe diere is:


Vanaf die aankoms van die mens op die eiland sowat 2 000 jaar gelede het feitlik alle groot soogdiere uitgesterf, onder meer:


Van sowat 500 jaar gelede af, toe mense op die eilande van die Indiese Oseaan aangekom het, het verskeie spesies uitgesterf, onder meer:





</doc>
<doc id="100464" url="https://af.wikipedia.org/wiki?curid=100464" title="Datsun 510">
Datsun 510

Die Japannese Datsun Bluebird 510 is as die Datsun 1600/1800 in Rosslyn naby Pretoria, Suid-Afrika gebou van 1969 tot 1974.

Die motor was beskikbaar as 'n 1600 deluxe, 1600 SSS sedan, 1600GL, 1600GL SSS and 1800GL SSS. Hulle het almal onafhanklike agtervering gehad, en die SSS was bykomend met tweelingvergassers toegerus. Hierdie motors was baie gewild vir motorsport in Suid-Afrika, veral vir tydrenne, weens hulle goeie suspensie.



</doc>
<doc id="100469" url="https://af.wikipedia.org/wiki?curid=100469" title="Glukemiese indeks">
Glukemiese indeks

Die glukemiese indeks (ook glisemiese indeks, afgekort "GI") is 'n indeks van verskillende koolhidraatryke kossoorte, gebaseer op die effek wat dit op die bloedsuiker (die glukosevlak van die bloed) het.
Die indeks wissel tipes tussen 50 en 100, waar 100 die standaard verteenwoordig, 'n ekwivalente hoeveelheid van suiwer glukose.


</doc>
<doc id="100471" url="https://af.wikipedia.org/wiki?curid=100471" title="Pandora (mitologie)">
Pandora (mitologie)

Pandora (Oudgrieks: Πανδώρα; haar naam kan sowel "draer van alle gawes" as "skenker van alle gawes" of "albegaafde" beteken) is in die Griekse mitologie die naam van die eerste vrou, wat Hefaistos uit water en aarde gevorm het. Zeus het haar aan die sterflinge gestuur as straf nadat Prometeus vuur van die gode gesteel het om die mense uit hul ongelukkige toestand te verlos.

Prometeus en sy broer Epimeteus het van Zeus die opdrag gekry om die mens te maak. Hulle het dan ook die man gemaak, maar omdat die man so ongelukkig is, steel Prometeus 'n brandende fakkel van Olimpus en skenk so aan die mens vuur. Vir Zeus is hierdie verraad so erg dat hy die mensdom swaar straf. Om Prometeus en Epimeteus nie te beledig nie, doen hy dit nie regstreeks nie. Hy beveel Hefaistos om uit klei 'n vrou te vorm met die naam Pandora. Daarna word al die goeie gawes deur die gode aan haar geskenk. Atena gee haar intelligensie, talent en maniere en klee haar in die mooiste, kleurryke klere. Afrodite gee haar die skoonheid van 'n godin. Die ander gode gee haar goud en steek blomme in haar hare. Die laaste god, Hermes, gee haar spraak en plant skaamtelose gedagtes en 'n bedrieglike aard in haar wese. So kry sy 'n eienskap wat geen enkele andere sterfling het nie: nuuskierigheid.

Zeus skenk haar aan Prometeus, maar hy weet 'n geskenk van die gode bly nie sonder gevolge nie en wys haar van die hand. Hy raai sy broer Epimeteus aan om dit ook te doen. Zeus laat Hermes haar daarna na Epimeteus bring. Ondanks Prometeus se waarskuwing neem hy haar as vrou. Zeus skenk die paar ook 'n kissie wat alle boosheid en lyding bevat. As die kissie geslote bly, kan dit niemand tref nie. Pandora kan egter nie haar nuuskierigheid bedwing nie en maak die kissie oop. So kom alle rampe, siektes en bekommernisse toe te voorskyn en versprei oor die aarde, en bring aan die mens se kommerlose bestaan 'n einde. 

Pandora wou nog gou die deksel toeklap, maar slegs die hoop het nog in die kissie agtergebly. Vandaar dat onder die hewigste rampe wat die mense op aarde teister, slegs nog die hoop oorbly. Volgens 'n ander, pessimistiese weergawe is die hoop egter die enigste ding wat die mens bly ontwyk. 'n Derde interpretasie impliseer dat die hoop self ook 'n vergiftigde geskenk was. Hoop op iets anders is immers om nie te aanvaar wat op die oomblik hier gebeur nie.

Pandora skenk aan haar eggenoot verskeie dogters: Profasis, die godin van verskonings, Metameleia, die godin van berou, en Pirra, wat later die eggenote van Deukalion sou word.


</doc>
<doc id="100473" url="https://af.wikipedia.org/wiki?curid=100473" title="Timothy Eaton">
Timothy Eaton

Timothy Eaton (* Maart 1834 in Clogher naby Ballymena, graafskap Antrim, Ierland; † 31 Januarie 1907 in Toronto, Kanada) was 'n Kanadese sakeman van Presbiteriaanse Ulster-Skotse afkoms wat bekendheid verwerf het as die stigter van T. Eaton Co. Ltd., Kanada se grootste afdelingswinkelketting wat op sy hoogtepunt winkels dwarsoor die land bedryf en kantore in oorsese wêreldstede soos Londen en Parys geopen het.

Eaton was die vierde seun van John Eaton, 'n pagboer in Ulster (tans Noord-Ierland) en sy vrou Margaret Craig. Nadat hy 'n opleiding as verkoper in 'n Ierse winkel ontvang het, het Eaton sy twee ouer broers gevolg en hom in 1854 in Kanada gevestig waar hy 'n tyd lank in 'n winkel in Bo-Kanada gewerk het. Twee jaar later het hy saam met sy broer James 'n klein winkel in Kirkton, 'n nedersetting in die Huron Tract-streek van Suidwes-Ontario, geopen. Die onderneming is in 1860 na St Mary's naby Stratford verskuif.

Eaton was bewus van die omwenteling wat in die destydse kleinhandelbedryf aan die gang was en vol van idees hoe hy self voordeel kon trek uit dié veranderinge. In 1869 het hy sy eie winkel op die sidwestelike hoek van Yonge- en Queenstraat, Toronto geopen waar hy 'n reeks nuwe verkoopmetodes met sukses ingevoer het, waaronder verkope teen vaste pryse en kontant in teenstelling met ouer handelspraktyke waarin kredietkope, ruilhandel en prysonderhandelinge 'n sentrale rol gespeel het. 

Sy tweede doelwit was om die diensvoorwaardes en werksomstandighede van sy personeel te verbeter. In die laat 1880's was vaste sluitingstye om ses uur saans tussen Maandag en Vrydag en teen middag op Saterdae reeds 'n vaste instelling in Eaton se onderneming. Hy het daarnaas vir 'n aangename werksomgewing met soveel as moontlik natuurlike lig en vars lug gesorg.

In 1884 het Timothy Eaton begin om sy handelsware ook per katalogus te bemark sodat bewoners van afgeleë boerderygemeenskappe vir die eerste keer toegang tot 'n wye verskeidenheid verbruikersgoedere gekry het. Binne enkele jare was Eaton se katalogusse in die meeste Kanadese huishoudings te vinde. Toe Eaton in 1907 in die ouderdom van 72 in Toronto oorlede is, het sy handelsonderneming meer as 9 000 werknemers in sy winkels in Toronto en Oshawa in diens gehad. Dwarsoor die wêreld is kantore gevestig om goedere in te koop.

In die laat 20ste eeu het Eaton's se bestuur moeilikhede ondervind om betyds by nuwe ontwikkelinge in die kleinhandelsbedryf aan te pas en in 'n veranderde ekonomiese klimaat op koers te bly, terwyl ook wanbestuur 'n rol by die onderneming se agteruitgang gespeel het. In 1999 het Kanada se suksesvolste kleinhandelreus bankrot gespeel. 


</doc>
<doc id="100477" url="https://af.wikipedia.org/wiki?curid=100477" title="Kia Rio">
Kia Rio

Die Kia Rio is 'n (subkompakte) superminimotor wat sedert 2000 deur die Suid-Koreaanse motorvervaardiger Kia vervaardig word.


</doc>
<doc id="100478" url="https://af.wikipedia.org/wiki?curid=100478" title="Grondwet">
Grondwet

'n Grondwet of konstitusie is 'n wet wat onder alle omstandighede geldend is of waarop ander wette gegrond is. In terme van regerings is dit die wet wat in hooftrekke die regeringsvorm (monargie of republiek) van die staat, die hooffunksies van staatsorgane, die amptelike taal/tale, die verpligtinge en regte van die burgers bepaal.

’n Grondwet is ’n versameling van fundamentele beginsels of vasgestelde reëls wat die regsbasis van ŉ staat, organisasie of enige ander soort entiteit vorm en bepaal hoe daardie entiteit bestuur word. 

Wanneer hierdie beginsels in ŉ enkele dokument of ŉ stel regsdokumente opgeteken word, kan daardie dokumente ŉ geskrewe grondwet beliggaam; as dit in ŉ enkele omvattende dokument weergegee word, beliggaam dit ŉ gekodifiseerde grondwet. Sommige grondwette, soos die grondwet van die Verenigde Koninkryk, is nie gekodifiseer nie maar in verskeie fundamentele wette van ŉ parlement, hofsake of verdrae opgeteken. 

ŉ Grondwet is van toepassing op verskillende vlakke van organisasies, van soewereine lande tot maatskappye en verenigings. ŉ Verdrag wat ŉ internasionale organisasie stig, is oor daardie organisasie se grondwet, aangesien dit definieer hoe daardie organisasie saamgestel is. Binne state definieer ŉ grondwet die beginsels waarop die staat gegrond is, die prosedures waarvolgens wette gemaak word en deur wie. Party grondwette, veral gekodifiseerde grondwette, dien ook as beperkers van staatsmag deur grense wat ŉ staat se regeerders nie mag oorskry nie, daar te stel, soos fundamentele regte. 

Indië se grondwet is die langste geskrewe grondwet ter wêreld, met 444 artikels in 22 dele, 12 skedules en 118 wysigings, met 146 385 woorde in sy Engelse weergawe. Monaco se grondwet is die kortste ter wêreld, bestaande uit 10 hoofstukke met 97 artikels en ŉ totaal van 3 814 woorde. 

Die term "konstitusie" is afkomstig deur Frans van die Latynse woord "constitutio", wat vir regulasies en ordes soos die imperiale verordenings gebruik is. Later is die term wyd in kerkwette gebruik vir ŉ belangrike vasstelling, veral ŉ dekreet wat deur die Pous uitgevaardig is. 

In die algemeen ken elke moderne geskrewe grondwet spesifieke magte aan ŉ organisasie of entiteit toe, met die primêre voorwaarde dat dit by die grondwet se beperkings hou. Volgens Scott Gordon is ŉ politieke organisasie grondwetlik tot die mate wat dit “vasgestelde meganismes van magsbeheer vir die beskerming van die burgerlike gemeenskap se belange en vryhede bevat, insluitend die minderhede”. 

Aktiwiteite van amptenare in ŉ organisasie of staat wat deel van die konstitusionele of statutêre outoriteit van daardie amptenare vorm, staan as “binne magte” bekend; aktiwiteite wat nie binne hul outoriteit val nie, is “buite magte”. 

In die meeste moderne state is die grondwet bo gewone statutêre wetgewing verhewe. Wanneer ŉ amptelike handeling ongrondwetlik is, dit wil sê nie binne magte van die regering volgens die grondwet nie, is dit ongeldig, al wat dit as wetgewing bekend. Soms is die probleem nie dat ŉ statuut of wet opsigself ongrondwetlik is nie, maar dat die toepassing daarvan by ŉ bepaalde geleentheid wel ongrondwetlik is en dat ŉ hof besluit dat, terwyl dit wel grondwetlik toegepas kan word, die betrokke geval nie toelaatbaar is nie. In so ŉ geval kan slegs die toepassing ongrondwetlik verklaar word. 

Opgrawing in die hedendaagse Irak deur Ernest de Sarzec in 1877 het bewyse van die vroegste bekende regskode opgelewer, wat deur die Sumeriese koning Urukagina van Lagash in omstreeks 2300 vC uitgereik is. Hoewel die dokument self nie ontdek is nie, het dit blykbaar bepaalde regte aan burgers toegeken, soos om weduwees en weeskinders van belasting te vrywaar. 

Talle regerings daarna het met behulp van spesiale kodes van geskrewe wetgewing regeer. Die oudste so ŉ dokument wat nog bestaan is die Kode van Ur-Nammu van Ur (ca 2050 vC). 

ŉ Skriba genaamd Draco het in 621 vC die wrede mondelike wette van die stadstaat Atene gekodifiseer. Hierdie kode het die doodstraf vir talle oortredings voorgeskryf – vandaar die gebruik tot vandag toe om erge reëls as “drakonies” nie beskryf. 

Aristoteles (ca 350 vC) was die eerste om ŉ formele onderskeid tussen gewone wetgewing en konstitusionele wetgewing te tref. Sodoende het hy die idees van grondwet en grondwetlike bedelings gevestig en gepoog om die verskillende vorme van grondwetlike regering te klassifiseer. Die mees basiese definisie wat hy gebruik het om ŉ konstitusie of grondwet in algemene terme te beskryf, was “die rangskikking van ampte in ŉ staat”. Hy het klassifikasies van sy verstaan van goeie en slegte state gegee en tot die slotsom gekom dat die beste konstitusie ŉ gemengde stelsel is, wat monargiese, aristokratiese en demokratiese elemente insluit.  

Talle van die Germane wat die magsvakuum wat die Westelike Romeinse Ryk in die vroeë Middeleeue gelaat het, gevul het, het hul wette gekodifiseer. Een van die eerste Germaanse regskodes wat neergeskryf is, was die Visigotiese Kode van Euric (471). Japan se Sewentien artikel grondwet wat in 604 geskryf is, na bewering deur Prins Shōtoku,is ŉ vroeë voorbeeld van ŉ Asiese grondwet. Dit is deur Boeddhistiese lering beïnvloed en fokus meer op sosiale moraliteit as regeringsinstellings per se. 

Die grondwet van Medina is deur die Islamitiese profeet Mohammed opgestel na sy reis na Yathrib, waar hy die politieke leier geword het. Dit bevat ŉ formele ooreenkoms tussen Mohammed en al die belangrike groepe en families van Yathrib (later as Medina bekend), insluitend Moslems, Jode en heidene. Die presiese datering van Medina se grondwet word nog gedebatteer, maar akademici stem in die algemeen saam dit moes kort na die Hijra (reis) van 622 plaasgevind het. 

In Engeland het Hendrik I die Vryheidshandves in 1100 uitgevaardig, wat vir die eerste keer verpligte gedrag teenoor die adelstand en geestelikes aan die koning voorgeskryf het. Hierdie idee is uitgebrei en verfyn deur die Engelse baronie toe hulle koning Johannes gedwing het om die Magna Carta in 1215 te teken. Die belangrikste enkele artikel in die Magna Carta (Artikel 39) het beslis dat die koning nie enige iemand op die ingewing van die oomblik in die tronk mag opsluit, voëlvry verklaar, verban of doodmaak nie – daar moet eers ŉ wetlike proses gevolg word. Hierdie bepaling het die hoeksteen van Engelse vryheid geword. Die maatskaplike kontrak was aanvanklik tussen die koning en die adelstand, maar is geleidelik na alle mense uitgebrei. Dit het tot die stelsel van grondwetlike monargie gelei, met verdere hervorming wat die magsbalans van die monargie en adelstand na die laerhuis laat kantel het. 

Die kolonie van Connecticut het die Fundamentele Ordes in 1639 aangeneem, wat die eerste Noord-Amerikaanse grondwet was en as basis van elke volgende grondwet in Connecticut gedien het sederdien. 

Die Engelse protektoraat wat na die Engelse burgeroorlog deur Oliver Cromwell daargestel is, het die eerste gedetailleerde geskrewe wetgewing wat deur ŉ moderne staat aangeneem is, gepromulgeer. Dit is die ‘Instrument of Government’ genoem en het die basis vir die republiek van 1653 tot 1657 gevorm deur ŉ wettiese rasionaal vir Cromwell se toenemende mag te verskaf, nadat parlement keer op keer daarin gefaal het om effektief te regeer. Die meerste konsepte en idees wat in moderne konstitusionele teorie te vinde is, kan tot die eksperimente van daardie tyd teruggeneem word. 

Die Instrument of Government is in Mei 1657 deur Engeland se tweede en laaste gekodifiseerde grondwet vervang, die Humble Petition and Advice, wat deur Sir Christopher Packe voorgestel is. ŉ Aangepaste weergawe van die Humble Petition waarvan die klousule oor koningskap verwyder is, is op 25 Mei in werking gestel. Dit het egter saam met Cromwell gesterf en die monargie is hervestig. 

Al die Britse kolonies in Noord-Amerika wat die 13 oorspronklike Verenigde State sou word, het hul eie konstitusies in 1776 en 1777 aangeneem, gedurende die Amerikaanse Rewolusie en voor die latere Artikels van Konfederasie en Verenigde State Grondwet, met die uitsondering van Massachusetts, Connecticut en Rhode Island. Die Statebond van Massachusetts het sy grondwet in 1780 aangeneem – die oudste steeds funksionerende grondwet van enige VS-staat – terwyl Connecticut en Rhode Island hul eerste grondwette eers amptelik in 1818 en 1843 onderskeidelik aangeneem het. 

Wat soms die “verligte grondwetmodel” genoem word, is deur filosowe soos Thomas Hobbes, Jean-Jacques Rousseau en John Locke in die tyd van die Verligting ontwikkel. Die model het voorgestel dat grondwetlike regerings stabiel moet wees, asook toerekeningsvatbaar, oop en deursigtig, en die mense moet verteenwoordig. Die VS-grondwet, wat op 21 Junie 1788 aangeneem is, is deur die skrywes van Polybius, Locke, Montesquieu en ander beïnvloed. Die dokument het as maatstaf vir die republikeinse gedagte en gekodifiseerde grondwette wat daarna geskryf wou word, gedien.

Die Pools-Litause Statebond-konstitusie is op 3 Mei 1791 aangeneem en die Franse grondwet op 3 September van dieselfde jaar. Die Spaanse grondwet is op 19 Maart 1812 aangeneem en Brasilië se grondwet in 1824. Noorweë se grondwet is van 1814 van krag en Switserland sŉ van 1848 af. In 1835 het Serwië ŉ grondwet gekry, terwyl Kanada se grondwet van 1867 af geld.   

Nadat inheemse groepe begin het om in stede te woon en nasies te vorm, het talle van hulle volgens ongeskrewe gebruike gefunksioneer, terwyl ander outokratiese, selfs tiranniese monargieë ontwikkel het. Hierdie soort heerskappy het sommige denkers gelei tot die idee dat die ontwerp van regeringsinstellings nie so belangrik was as die karakter van die heersers nie. Hierdie gedagtegang is by Plato, Aristoteles, Cicero en Plutarchus te vinde.

Die Renaissance het ŉ reeks politieke filosowe opgelewer wat geïmpliseerde kritiek op die praktyke van monarge gelewer het en beginsels van grondwetlike ontwerp geïdentifiseer het wat waarskynlik meer effektiewe en regverdige regerings tot gevolg sou hê. 

ŉ Keerpunt in hierdie debat het uit Engeland gekom in die era na die burgeroorlog, die Cromwell-protektoraat, en die skrywes van Thomas Hobbes, Samuel Rutherford, die Levellers, John Milton en James Harrington, wat tot die debat tussen Robert Filmer, wat geargumenteer het vir die heilige reg van monarge, aan die een kant, en Henry Neville, James Tyrrell, Algernon Sidney, en John Locke aan die ander kant gelei het. Laasgenoemdes het ŉ konsep van regering voorgestel wat op die fondament van natuurwette in die eerste plek geskoei is, en op gemeenskap in die tweede plek, wat sosiale kontak en samehorigheid behels.



</doc>
<doc id="100479" url="https://af.wikipedia.org/wiki?curid=100479" title="Breedte">
Breedte

Die breedte van 'n voorwerp is die afstand tussen die twee verste kantsye van die voorwerp, reghoekig met die lengte gemeet. By 'n motorvoertuig, is dit bv. die afstand tussen die bakwerk aan die linkerkant en die regterkant. Dit is gewoonlik kleiner as die lengte, wat van voor na agter van die voorwerp gemeet word.

Die breedte van 'n voorwerp is 'n belangrike maat om te bepaal of die voorwerp binne iets anders sal inpas, bv. 'n kar in 'n motorhuis, of 'n vragmotor deur 'n hek. Die breedte van treine en lokomotiewe is ook belangrik; dit bepaal of hulle op 'n sekere spoorbreedte sal kan funksioneer, en of hulle vrylik by stasies se peronne, asook ander treine, sal kan verbybeweeg.



</doc>
<doc id="100480" url="https://af.wikipedia.org/wiki?curid=100480" title="Hertog van Devonshire">
Hertog van Devonshire

Die Hertog van Devonshire is 'n titel in die adelstand van Engeland, wat deur lede van die Cavendish-familie gehou word. Hierdie tak van die Cavendish-familie is sedert die 16de eeu een van die rykste en mees invloedryke adellike families in Engeland. Die Hertog van Devonshire woon op die familielandgoed, Chatsworth House, in Derbyshire.



</doc>
<doc id="100481" url="https://af.wikipedia.org/wiki?curid=100481" title="Faenza">
Faenza

Faenza is 'n dorp in die noorde van Italië, in die Provinsie Ravenna, en lê ongeveer 50 km suid-oos van Bologna. In 2012 tel die bevolking ongeveer 58 204.


</doc>
<doc id="100482" url="https://af.wikipedia.org/wiki?curid=100482" title="Alfonsine">
Alfonsine

Alfonsine is 'n munisipaliteit in die noorde van Italië, in die Provinsie Ravenna. In 2011 tel die bevolking ongeveer 11 739 mense. Die munisipaliteit het 'n oppervlakte van 106,8 km en die bevolkingsdigtheid is 111 inwoners per km.

Alfonsine het ongeveer 5 021 huishoudings. Die aantal inwoners het volgens syfers van ISTAT se tienjaarlikse volkstelling in die periode 1991–2001 met 3,5% gedaal.



</doc>
<doc id="100483" url="https://af.wikipedia.org/wiki?curid=100483" title="Bagnacavallo">
Bagnacavallo

Bagnacavallo is 'n dorp en "comune" in die noorde van Italië, in die Provinsie Ravenna. In 2011 tel die bevolking ongeveer 16 737 mense. Die munisipaliteit het 'n oppervlakte van 79 km en die bevolkingsdigtheid is 210 inwoners per km.



</doc>
<doc id="100484" url="https://af.wikipedia.org/wiki?curid=100484" title="Bagnara di Romagna">
Bagnara di Romagna

Bagnara di Romagna is 'n klein dorpie in die noorde van Italië, in die provinsie Ravenna. In 2014 tel die bevolking ongeveer 2 423 mense.


</doc>
<doc id="100485" url="https://af.wikipedia.org/wiki?curid=100485" title="Brisighella">
Brisighella

Brisighella is 'n dorpie in die noorde van Italië, in die Provinsie Ravenna. In 2011 was die bevolking ongeveer 7 672.


</doc>
<doc id="100486" url="https://af.wikipedia.org/wiki?curid=100486" title="Casola Valsenio">
Casola Valsenio

Casola Valsenio is 'n dorp en munisipaliteit in die noorde van Italië, in die Provinsie Ravenna, omtrent 60 km suidoos van Bologna en 60 km suidwes van Ravenna. In 2011 tel die bevolking ongeveer 2 764 mense.

Dit lê in die berge, en die belangrikste besienswaardighede is:


</doc>
<doc id="100487" url="https://af.wikipedia.org/wiki?curid=100487" title="Castel Bolognese">
Castel Bolognese

Castel Bolognese is 'n dorpie en "comune" in die noorde van Italië, in die Provinsie Ravenna, omtrent 40 km suidoos van Bologna en 35 km suidwes van Ravenna. In 2011 tel die bevolking ongeveer 9 025 mense.



</doc>
<doc id="100488" url="https://af.wikipedia.org/wiki?curid=100488" title="Cervia">
Cervia

Cervia is 'n kusdorp en "comune" in die noorde van Italië, in die Provinsie Ravenna. In 2011 tel die bevolking ongeveer 28 262.

In die moderne era is Cervia 'n kusoord op die Adriatiese Riviera danksy sy 10-kilometerlange kuslyn met sandstrande.


</doc>
<doc id="100489" url="https://af.wikipedia.org/wiki?curid=100489" title="Tivoli">
Tivoli

Tivoli (antieke naam: Tibur), is 'n nedersetting in die Lazio-streek van Sentraal-Italië, omtrent 30 km oos-noordoos van Rome, by die oog van die Anienerivier waar dit ontspring in die Sabyne-bergreeks. Tivoli, wat deel uitmaak van die Metropolitane Stad Rome, het 'n bevolking van 56 533 (soos op 31 Desember 2015) en dien as setel van die gelyknamige Rooms-Katolieke bisdom. Reeds in antieke tye was Tivoli 'n gewilde somervakansieoord vir welgesteldes wat die kwaai somerhitte van Rome ontvlug het. Tivoli het sindsdien 'n sinoniem geword vir 'n verskeidenheid ontspanningsgeriewe soos pretparke, tuine, sportstadions en teaters. 

Die lang lys van bekende persoonlikhede, wat somervilla's in Tivoli en sy omgewing vir hulself laat bou het, sluit die Romeinse digters Catullus en Horatius; twee van Gaius Julius Caesar se moordenaars, Brutus en Cassius; en die keisers Hadrianus en Trajanus in. Tivoli se hoofaantreklikhede was sy skoon lug en sy ligging teen die hellings van die Tiburtini-heuwels, asook twee waterliggame waaraan genesende krag toegeskryf is - die plaaslike swaelbaddens en die Aniene-waterval. By die laasgenoemde is keiser Augustus volgens oorlewering genees van sy slaaploosheid.

Keiser Hadrianus, 'n groot bewonderaar van Griekse kultuur en die kunste asook 'n ervare reisiger, het vir homself 'n villa (Italiaans: "Villa Adriana") net buite Tivoli laat bou wat vreemde kulturele invloede weerspieël. Sy tuin word as die mees volmaakte Romeinse voorbeeld van 'n Alexandrynse tuin beskou wat as heilige landskap ontwerp is en tegelykertyd as herinnering aan die vreemde geweste sou dien wat hy besoek het. Later, in die Renaissance-tydperk, het die eienaars van die Villa d'Este, tans die belangrikste toeristetrekpleister in Tivoli, die luukse leefstyl van antieke Romeine laat herleef. Die naamgewer, kardinaal d'Este, het Hadrianus se villa geplunder om boumateriaal vir sy eie paleis te verkry.

Tivoli staan bekend vir sy steengroewe waar travertyn ontgin word, 'n poreuse wit kalsiumkarbonaatklip wat maklik bewerk kan word. Dit het as boumateriaal vir die meeste van Rome se argitektoniese monumente gedien en is ook vir Los Angeles se befaamde Getty Center gebruik.


</doc>
<doc id="100495" url="https://af.wikipedia.org/wiki?curid=100495" title="United States Postal Service">
United States Postal Service

Die United States Postal Service ("Posdiens van die Verenigde State", oorspronklik voor 1971, toe dit in sy geheel deur die federale Amerikaanse regering bestuur is, bekend as die U.S. Post Office Department), dikwels kort "Post Office", "U.S. Mail" of "Postal Service" genoem, afgekort USPS, is 'n onafhanklike agentskap van die Amerikaanse federale regering wat posdienste in die Verenigde State verskaf. Dit is een van min regeringsagentskappe wat uitdruklik deur die Amerikaanse grondwet gemagtig is.

Die Amerikaanse Posdiens se wortels strek terug tot 1775 toe Benjamin Franklin deur die Tweede Kontinentale Kongres as posmeester-generaal benoem is. In 1792 is die Poskantoor-departement op regeringsvlak gevestig, waarby posmeesters-generaal lede van die Amerikaanse Presidente se kabinet was. Die Posdiens in sy huidige vorm as onafhanklike regeringsagentskap is in 1971 deur die "Postal Reorganization Act", die Wet oor die Herorganisasie van die Amerikaanse Posdiens, geskep.

In Februarie 2015 het die Amerikaanse Posdiens 617 254 werknemers in diens gehad en in 2014 oor 'n vloot van 211 264 voertuie beskik. Sodoende het die USPS die grootste vloot van burgerlike voertuie ter wêreld bedryf. Die Amerikaanse Posdiens is wettelik verplig om sy posdienste aan alle Amerikaners beskik te stel, ongeag van hul woonplek, teen dieselfde tariewe en volgens dieselfde gehalte.

Die USPS het eksklusiewe toegang tot posbusse met die opskrif "U.S. Mail" asook privaat posbusse in die VSA, maar ding ten opsigte van pakketdienste met privaat ondernemings soos "United Parcel Service (UPS)" mee. 'n Ooreenkoms oor beperkte samewerking is met "FedEx Express" gesluit.

Behalwe vir koste wat deur besondere dienste vir gestremdes en oorsese kiesers veroorsaak word, is die Amerikaanse Posdiens sedert die vroeë 1980's nie meer deur belastinggeld gesubsidieer nie. In 2006 het die posvolume sy grootste vlak ooit bereik, maar daarna het die USPS as gevolg van die resessie, waarin die Amerikaanse ekonomie verkeer het, 'n sterk daling in dié volume en sodoende ook sy bedryfsinkomste ondervind.

Die Amerikaanse Posdiens se finansiële posisie is verder bemoeilik deur nuwe wetgewing. Die "Postal Accountability and Enhancement Act", wat deur die Amerikaanse Kongres afgekondig is, verplig die USPS om jaarliks VSA-$ 5,5 miljard in 'n rekening in te betaal waaruit mediese skema's vir afgetrede posdiens-werknemers vooraf gefinansier moet word. Dié reëling oortref soortgelyke voorskrifte vir ander regerings- en privaat instellings.

Die Amerikaanse Posdiens is gevolglik genoodsaak om sy uitgawes te besnoei en nuwe bronne van inkomste te vind. In die fiskale jaar 2014 het die USPS verliese van VSA-$ 5,5 miljard aangeteken, terwyl sy bedryfsinkomste VSA-$ 67,8 miljard beloop het.

Die Amerikaanse Posmeester-generaal is die tweede hoogs betaalde regeringsamptenaar na die President met 'n jaarlikse salaris van VSA-$ 276 840. Sedert 1 Februarie 2015 beklee Megan J. Brennan die amp van 74ste Posmeester-generaal as die eerste vrou in die geskiedenis van die Amerikaanse Posdiens wat vir dié posisie benoem is.


</doc>
<doc id="100497" url="https://af.wikipedia.org/wiki?curid=100497" title="Castel Bolognese-treinramp">
Castel Bolognese-treinramp

Die Castel Bolognese-treinramp is 'n groot ongeluk wat op 8 Maart 1962 by die Castel Bolognese-stasie naby Ravenna in Italië plaasgevind het. Die "Diretto 152"-nagtrein tussen Bari en Milaan het om 01h56 kort voor die ingang na die stasie ontspoor. Dertien mense het gesterf en 127 is beseer.

Die 152-lokomotief, FS Klas E428.217, is gedryf deur ingenieur Ennio Covacci en assistent-ingenieur Otello Manzi van die Ancona-spoorwegdepot. Die trein het teen 90 km/h noordwaarts gereis, met sowat 500 passasiers uit verskeie provinsies van die suide van Italië. Die daaglikse trein het die bynaam "Trein van Hoop" gehad, aangesien dit meestal gebruik is om mense op soek na werk en 'n beter lewe uit die arm suide na die ryk industriële stede in Noord-Italië te vervoer.

Die trein was veronderstel om bane te verwissel as gevolg van instandhoudingswerk op die noordwaartse baan. 'n Spesiale spoedbeperking van 30 km/h is afgedwing deur middel van 'n M40 verpligte waarskuwing, maar die vaste sinjaal het "toestand normaal" aangedui en die trein het nie spoed verminder nie.

Terwyl die trein oor die wissel tussen die eerste en tweede baan beweeg het, het die lokomotief teen 102 km/h ontspoor en op sy regtersy beland. Dit het ongeveer 100 meter ver gegly voor dit teen die stasie se watertoring tot stilstand gekom het.

Die eerste wa, 'n bagasiewa, het die lokomotief gevolg en omgeslaan na die linkerkant. Pluimveehokke in die wa het oopgebreek en dosyne hoenderhenne is losgelaat. 'n Besending truffels het geringe skade opgedoen, maar hul sterk, kenmerkende reuk het 'n indruk op die noodreaksiespan gelaat. 'n Vrag Marche-skoene was op 'n tweede bagasiewa gelaai en is erg beskadig toe die wa 'n stasiegebou tref.

Die derde wa, 'n Corbellini, is na 'n nabygeleë veld met 'n plaaswoning geslinger, met geringe beserings aan die inwoners van die huis. Die passasiers van die vierde wa (ook 'n Corbellini) was minder gelukkig. Die passasierswa het dwars gedraai en 'n stuk spoorstaaf wat deur die vorige waens losgeruk is, het sy vloer deurboor en die bostruktuur binnegedring. Die staalspoor was die oorsaak van die dood van die meeste van die 13 slagoffers.

Die laaste drie waens het staande gebly. Die vyfde wa was op 'n klein bruggie bokant 'n stroompie en het min of geen skade opgedoen nadat dit effens skeef geloop het.

Die eerste reaksie was deur Castel Bolognese se spoorwegwerkers, gelei deur die senior stasiemeester, Giovanni Tarlazzi. Hulle het uit hul huise en van hul poste na die ramptoneel gehardloop toe hulle die ongeluk hoor gebeur. Onmiddellike hulp is aan die beseerdes verleen. Hoofrangeerder Romano Corelli het daarin geslaag om 'n glasvenster van die kajuit met 'n klip stukkend te breek om die drywers uit die verfrommelde kajuit te bevry.

Oorlewendes het in skok op die toneel rondgedwaal en reddingsoperasies belemmer. Sommige het probeer om hul bagasie uit die trein te kry lank vóór die reddingsoperasies voltooi en die wrak veilig verklaar is.

Geen sentrale noodbestuursplan het in daardie stadium in Italië bestaan nie en dus is reddingswerk meestal deur vrywilligers en personeel van die nabygeleë hospitaal verskaf, met min samewerking. Noodwerkers het later gesê daar was te min draagbare, flitse en komberse. Ambulanse is van Imola, Faenza en ander dorpe laat kom, meer as wat nodig was, sodat hulle soms net in mekaar se pad was.

Ná meer hulp van 'n nabygeleë dorp by die reddingspoging opgedaag het, is daar na oorlewendes gesoek en van die oorledenes uit die wrak verwyder. Twee spoorwegwerkers, Balestrazzi en Monti, het begin met herstelwerk van die noordelike baan om die spoorlyn ten minste gedeeltelik bruikbaar te maak. Oorlewendes van die treinramp het die spoorwegwerkers daar raakgesien en dadelik gedink dat hulle vir die ramp verantwoordelik was. Die werkers het hul terug gehaas na hul depot en eerder gewag totdat al die oorlewendes ontruim is.

Baie passasiers is aanvanklik vermis, en die nabygeleë stroom is deursoek vir liggame uit vrees dat iemand uit die waens geslinger is en moontlik verdrink het, maar die vrese het geblyk ongegrond te wees. Die lyke is in die nabygeleë San Francescokerk gestoor, 'n kerk wat steeds herbouwerk ondergaan het na die Tweede Wêreldoorlog.


</doc>
<doc id="100502" url="https://af.wikipedia.org/wiki?curid=100502" title="Amatriciana-sous">
Amatriciana-sous

Amatriciana-sous (Italiaanse uitspraak: [amatriˈtʃaːna]) is 'n tradisionele Italiaanse pastasous wat van "guanciale" (gepekelde varkwang), pecorino-kaas, tamaties, chili-rissies ("peperoncini") en olyfolie as hoofbestanddele berei word. Die sous, wat sy oorsprong in Amatrice, 'n nedersetting in die bergagtige provinsie Rieti in die Lazio-streek het, is tans een van die bekendste pastasouse in die Italiaanse en Romeinse kookkuns. In Italië word die sous amptelik erken as Lazio se "Prodotto agroalimentare tradizionale".

Die sous is een van die hoofbestanddele van pastageregte soos Spaghetti all'amatriciana of Bucatini all'amatriciana.


</doc>
<doc id="100505" url="https://af.wikipedia.org/wiki?curid=100505" title="Josh Strauss">
Josh Strauss

Josh Strauss (gebore 23 Oktober 1986 in Bellville, Suid-Afrika) is 'n Suid-Afrikaanse rugbyspeler. Hy speel gewoonlik flank of agsteman. Hy was kaptein van die Lions in Superrugby asook tydens die Curriebeker. Strauss het voorheen ook vir die Boland en die Maties gespeel.

Op 11 September 2012 is aangekondig dat Strauss 'n drie-jaar kontrak met die Glasgow Warriors geteken het. Hy het in September 2015 in aanmerking gekom om vir die Skotse nasionale rugbyspan gekies te word. Hy is ook ingesluit by Skotland se groep vir die Rugbywêreldbeker 2015.



</doc>
<doc id="100506" url="https://af.wikipedia.org/wiki?curid=100506" title="Matrysgietwerk">
Matrysgietwerk

Matrysgietwerk is 'n gietwerkproses vir die vervaardiging van metaalonderdele deur gesmolte metaal onder hoë druk in herbruikbare staal gietvorms in te forseer. Hierdie gietvorms, wat as matryse bekend staan, kan ontwerp word om komplekse vorms met 'n hoë graad van akkuraatheid te produseer. Gietstukke kan skerp gedefinieer wees, met gladde oppervlaktes of ingewikkelde teksture. Die duursaamheid van matryse laat mens toe om die proses herhaaldelik met dieselfde matrys uit te voer. Die groot aanvanklike kapitale uitleg as gevolg van die duur gietvorms veroorsaak dat matrysgietwerk prosesse beperk is tot hoë volume produksie om dit ekonomies haalbaar te maak.

Die eerste voorbeelde van gietwerk deur van hoëdrukinspuiting gebruik te maak – in teenstelling met "normale" gietwerk wat deur swaartekrag invloei – het in die middel-1800's plaasgevind. Die eerste patentreg vir matrysgietwerk is in 1849 uitgereik vir 'n masjien wat gebruik is vir die giet van letters vir tikmasjiene. Aanvanklik is die proses slegs vir hierdie doel gebruik, hierdie fase het ongeveer 20 jaar geduur. Nader aan die einde van die eeu het matrysgietwerk meer aandag geniet en is ander voorwerpe op hierdie wyse begin vervaardig. Teen 1892 was daar al kommersiële toepassings van die proses, soos die produksie van onderdele vir grammofone en kasregisters. Die massaproduksie van onderdele het in die vroeë 1900's begin.



</doc>
<doc id="100510" url="https://af.wikipedia.org/wiki?curid=100510" title="Freesmasjien">
Freesmasjien

'n Freesmasjien is 'n meganiese toestel wat gebruik word vir die masjinering van werkstukke deur van 'n roterende snykop gebruik te maak om materiaal te verwyder en dus so die gewenste vorm van 'n werkstuk te verkry. Die werkstuk kan ("gewoonlik") in al drie dimensies relatief tot die statiese snykop beweeg word. Die hoek waarmee die werkstuk relatief tot die snykop gevoer word kan ook verander word om skuins oppervlaktes op die werkstuk te verkry. Freeswerk word op menige skale uitgevoer vir menige toepassings van klein akkurate werk tot massiewe toepassings.

By freeswerk word stukkies materiaal of spaanders uit 'n voorwerp, die werkstuk, gesny am daaraan ŉ spesifieke vorm en afmetings te gee. Freeswerk geskied op 'n freesbank met behulp van 'n snygereedskapstuk, die frees. Oil is 'n getande skyf of silinder wat geroteer word en met die tande of beiteltjies materiaaldeeltjies wegsny terwyl die werkstuk teen die frees aangevoer word. 

Vir die verskillende bewerkings en materiale is daar afler~ hande soorte frese beskikbaar. Daar word oak verskilfende bewerkingsmetodes onderskei (horisontaal en vertikaal, mee- en teenlopend), terwyl daar 'n groat verskeidenheid freesmasjiene bestaan, van heel eenvoudige tot rekenoutomaatbeheerde masjiene. Net soos draai-, boor-, skaaf-, slyp-en- saagwerk behoort freeswerk tot die bewerkingsmetode waarby verspaandering gebruik word. Dit wil sê dat daar by die bewerking van die werkstukmateriaal weggesny word.

Net soos by die draaibank, onderskei 'n mens by die frees bank drie bewegings:

- Die hoofbeweging, waaronder verstaan word die roterende beweging van die frees;

- Die toevoerbeweging, met ander woorde die beweging van die werkstuk tydens freeswerk (horisontaal of vertikaal);

- Die opstelbeweging, dit wil sa die beweging waarmee die werkstuk in die bewerkingsposisie gebring word (eweneens horisontaal of vertikaal). Die hoofbeweging word deur die hoofspil verkry en die ander twee bewegings word bewerksteltig deur die tafel, waarop die werkstuk vas is, in die verlangde rigting te beweeg.

Die masjien waarop die verspaanderingsbewerking uitgevoer word, word die freesbank genoem. In werklikheid is slyp- en saagmasjiene eintlik ook freesmasjiene. Die onderskeid Iê hoofsaaklik by die snygereedskap, dit wil sê die frese.

Die algemeenste freesbank is soos volg opgebou: Die motore en ratkaste word in 'n staande raamwerk gehuisves. Aan die bokant van die raam is die hoofspil, wat deur tandratte aangedryf word en waarop die frees vasgesit is. Na gelang die frees horisontaal of vertikaal aangebring is, praat 'n mens van onderskeidelik 'n horisontale of 'n vertikale freesbank.

By die sogenaamde universele freesmasjien word 'n freesspit aan die hoofspil gemonteer met behulp van 'n spesiale kop. Die kop kan so gestel word dat dit loodreg staan ten opsigte van die hoofspil, of in Iyn daarmee. So kan enige posisie tussen horisontaal en vertikaal bereik word. Wanneer freeswerk gedoen word, roteer die frees terwyl die werkstuk toegevoer word. 

Dit moet dus ten opsigte van die frees beweegbaar wees. Hiervoor is daar 'n tafel aan die raam gemonteer (opspantafel), waarop die werkstuk geplaas word. Die opspantafel kan in lei bane of ŉ leikolom in 'n vertikale rigting langs die raam beweeg word. Die opstelbeweging geskied met behulp van ŉ handwiel of 'n elektromotor. Op die tafel is 'n lengteslee aangebring met 'n dwarsslee daarop. Die werkstuk word in die dwarsslee vasgeklem, en kan met behulp van albei sleë in al die vereiste rigtings ten opsigte van die frees beweeg word. 

Die dwars- en die lengteslee kan sowel met die hand as per elektromotor beweeg word, en in laasgenoemde geval ook met outomatiese toevoer. Die toevoer is nie aan die hoofspiI (soos by die draaibank) gekoppel nie, sodat 'n mens die werkstuk onafhanklik van die spoed van die frees kan beweeg. Die tempo waarteen die freeswerk geskied, word in mm/min uitgedruk.

'n Frees kan beskryf word as 'n kleinrat met 'n aantal beitels aan die rand daarvan. Wanneer freeswerk gedoen word, sny elke beitel of tand 'n deel van die materiaal weg (verspaandering) en elke beitel is slegs vir ŉ klein gedeelte per omwenteling in aanraking met die materiaal. Die snykante van die frees word dus nie voortdurend so as die beitel van ŉ draaibank belas nie. 

Daar word 'n belangrike onderskeid tussen mee- en teenlopende frese gemaak. By meelopende frese word die werkstuk in dieselfde rigting as die bewegingsrigting van die tande van die frees, wat met die werkstuk in aanraking is, toegevoer. By teenlopende frese is die toevoerrigting die teenoorgestelde as die bewegingsrigting van die freestande.

Frese word gebruik om verskillende materiale te bewerk en word daarom self uit verskillende materiale vervaardig. Wat die vorm betref, kan 'n mens twee hoofsoorte onderskei, naamlik die mantelfrees en die kopfrees. By eersgenoemde is die freestande om 'n silindriese vlak gerangskik en lê die bokant van die werkstuk ewewydig aan die freesas. By die kopfrees staan die freesas loodreg ten opsigte van die werkstuk.

Die "Iemme" van 'n mantelfrees is kartelvormig, wat beteken dat die belasting op die frees wisselend is. By kopfrese is die lemme se dikte reëlmatiger, die belasting is gelykmatig en die snytempo kan aansienlik groter wees as die van mantelfrese. 

Afgesien van die verwydering van oppervlaklae kan 'n mens met behulp van spesiale frese ook profielwerk doen, soos om groewe, spygleuwe, tand- en kettingwiele te sny. Die frese wat hiervoor gebruik word, is veral skyt- of vingerfrese. 'n Hulpmiddel wat baie gebruik word is die verdeler. Dit is 'n instrument wat op die tafel geplaas word en waarop die-werkstuk vasgesit word. Met behulp van die verdeler kan 'n mens groewe aan die binnesy van 'n silindriese werkstuk aanbring, verskeie bewerkings teen dieselfde hoek laat plaasvind en die omtrek van byvoorbeeld 'n tandwiel suiwer verdeel, sodat daar ŉ bepaalde getal tande op die omtrek gefrees kan word.

Sommige groter freesmasjiene kan outomaties in verskeie siklusse werk. By sommige freesbanke kan die tafel roteer, sodat ronde werkstukke bewerk kan word. Die banke is dikwels baie groot - in uitsonderlike gevalle is die diameter van so ŉ bank 5 m. 

Indien die freeskop dan ook nag beweegbaar is ten opsigte van die tafel, kan werkstukke van groot afmetings bewerk word. 'n Mens kan freesbanke, soos draaibanke, ook as kopieermasjiene gebruik. Die model is 'n presiese weergawe van die beplande werkstuk en word op die tafel vasgesit, gelyk aan die opspantatel van die werkstuk. Op die plek waar die frees sit, is 'n baie gevoelige taster wat alle mates en profiele direk aan die freesbank oordra. 

Hierdeur volg die frees die taster presies en word die werkstuk 'n noukeurige weergawe van die model. Ander ontwikkelings het gelei tot rekenaarbeheerde freesmasjiene. Die masjiene is uiters noukeurig en doen die freeswerk outomaties. AI die gegewens word deur middel van 'n pons band aan die rekenaar gevoer. Inligting soos die soort frees wat gebruik word, die omwentelings per minuut en die k06rdinasie van die freesbaan, met vermelding van die aard van die baan (sirkel, para- werkbolies), word verskaf. Die rekenaar bereken die verplasing van die tafel, die toevoersnelheid en alle ander nodige gegewens, en voer dit aan die kontrolestelsel. Alle bewegings van die bank word via 'n terugvoerstelsel deur die rekenaar gekontroleer en reggestel, indien nodig.



</doc>
<doc id="100511" url="https://af.wikipedia.org/wiki?curid=100511" title="Ravenna (provinsie)">
Ravenna (provinsie)

Die Provinsie Ravenna (Italiaans: "Provincia di Ravenna") is 'n provinsie in die Emilia-Romagna-streek van Italië. Die hoofstad is die stad Ravenna.

Dit het 'n oppervlakte van 1858 vierkante kilometer (717 vierkante myl) en 'n totale bevolking van ongeveer 400 000. Daar is 15 comuni (enkelvoud: comune) in die Provinsie Ravenna.

Teen 2014 was die bevolking soos volg:


</doc>
<doc id="100513" url="https://af.wikipedia.org/wiki?curid=100513" title="Russi">
Russi

Russi is 'n dorpie in die noorde van Italië, in die Provinsie Ravenna, ongeveer 60 km oos van Bologna en 14 km suidwes van Ravenna. In 2011 was die bevolking ongeveer 11 446.


</doc>
<doc id="100515" url="https://af.wikipedia.org/wiki?curid=100515" title="Conselice">
Conselice

Conselice is 'n dorpie en "comune" in die noorde van Italië, in die Provinsie Ravenna. In 2011 was die bevolking ongeveer 9 920.


</doc>
<doc id="100516" url="https://af.wikipedia.org/wiki?curid=100516" title="Massa Lombarda">
Massa Lombarda

Massa Lombarda is 'n dorp en "comune" in die noorde van Italië, in die Provinsie Ravenna. In 2011 was die bevolking ongeveer 10 156.


</doc>
<doc id="100517" url="https://af.wikipedia.org/wiki?curid=100517" title="Fusignano">
Fusignano

Fusignano is 'n dorpie en "comune" in die noorde van Italië, in die Provinsie Ravenna. Dit is langs die Senio-rivier geleë. 

In 2011 was die bevolking ongeveer 8 408.


</doc>
<doc id="100518" url="https://af.wikipedia.org/wiki?curid=100518" title="Riolo Terme">
Riolo Terme

Riolo Terme is 'n dorpie en "comune" in die noorde van Italië, in die Provinsie Ravenna. In 2011 was die bevolking ongeveer 5 777.


</doc>
<doc id="100519" url="https://af.wikipedia.org/wiki?curid=100519" title="Cotignola">
Cotignola

Cotignola is 'n dorp en "comune" in die noorde van Italië, in die Provinsie Ravenna. Dit is ongeveer 50 km suidoos van Bologna en 20 km wes van Ravenna.

In 2011 was die bevolking ongeveer 7 414.


</doc>
<doc id="100520" url="https://af.wikipedia.org/wiki?curid=100520" title="Lugo, Emilia-Romagna">
Lugo, Emilia-Romagna

Lugo is 'n dorp en "comune" in die noorde van Italië, in die Provinsie Ravenna. In 2014 was die dorp se bevolking ongeveer 32 500.


</doc>
<doc id="100521" url="https://af.wikipedia.org/wiki?curid=100521" title="Kettingrat">
Kettingrat

'n Kettingrat is n meganiese komponent wat in verskeie toepassings vir roterende kragoordrag gebruik word. Dit bestaan uit 'n wiel met tande reg rondom waaroor 'n ketting skakel, om sodoende sonder om te gly, kragoordrag aan 'n volgende kettingrat voorsien. 'n Kettingrat word gewoonlik op 'n as vasgemaak met 'n splitpen wat in 'n speigleuf op beide die kettingrat en as pas.

By sekere meganiese toestelle is "glip" of glyery op kragoordragmeganismes 'n groot probleem, want as die hoekverplasing van die twee aste uit fase is kan dit skade aan die masjien veroorsaak. 'n Goeie voorbeeld hiervan is 'n binnebrandenjin. Wanneer die suier opkom moet die kleppe toe wees, anders sal die suier die kleppe raakslaan, wat wanrigting op die suier kan veroorsaak en dan die enjin as 'n geheel buite werking kan laat. Om hierdie rede word 'n ketting en kettingrat dikwels gebruik vir die tydhou van enjins se kleppe met behulp van 'n nokas.


</doc>
<doc id="100522" url="https://af.wikipedia.org/wiki?curid=100522" title="Bill Nighy">
Bill Nighy

William Francis "Bill" Nighy (uitgespreek /naɪ/; gebore op 12 Desember 1949) is 'n Engelse akteur. Voor sy eerste filmrol in 1981 het hy in teater en televisie gewerk. Sy eerste film waarin hy naam gemaak het was "The Men's Room" in 1991. Hierin het hy die rol van die vrouejagter, Professor Mark Carleton, vertolk. Laasgenoemde se buite-egtelike verhoudings het hom "lewenskrag" gegee.

Nighy is geken vir sy vertoning in "Love Actually". Ander merkbare rolle wat hy in die film-bedryf vertolk het sluit in sy rol van Davy Jones in "Pirates of the Caribbean: Dead Man's Chest" en "Pirates of the Caribbean: At World's End", asook Viktor in die "Underworld"-filmreeks.



</doc>
<doc id="100523" url="https://af.wikipedia.org/wiki?curid=100523" title="Amerikaanse Mafia">
Amerikaanse Mafia

Die Amerikaanse Mafia, algemeen bekend as die Mafia, Italiaanse Mafia, of "The Mob" (Engels) in die Verenigde State van Amerika, is 'n konfederasie van Italiaanse en Amerikaanse kriminele organisasies. Soortgelyk aan die Sisiliaanse Mafia, is die Italiaans-Amerikaanse Mafia 'n geheime kriminele organisasie sonder 'n formele naam. Sy lede verwys gewoonlik na dit as "Cosa Nostra" (Italiaanse uitspraak: [kɔza nɔstra]), 'n term wat letterlik vertaal kan word na "ons ding," maar kan meer akkuraat omskryf word as "ons werk" of "ons operasie".

Die Amerikaners gebruik die naam "Nasionale Misdaadsindikaat" ("National Crime Syndicate") om te verwys na die hele netwerk van georganiseerde misdaad in Amerika, wat die Joodse mafia-elemente en die Italiaans-Amerikaanse mafia ingesluit. 'n Spesiale Amerikaanse Senaatkomitee in die 1950's, onder voorsitterskap van Estes Kefauver, het dit beskryf as 'n konfederasie van hoofsaaklik Italiaanse en Joodse-Amerikaanse georganiseerde misdaadgroepe in die VSA.

Wetstoepassers beskou steeds die Mafia as die grootste georganiseerde misdaadgroep in die Verenigde State. Die groep beheer die meeste van die georganiseerde misdaadaktiwiteite in die Verenigde State van Amerika en sekere dele van Kanada. Vandag is die meeste van die aktiwiteite van die Mafia gekonsentreer in die Noord-Oostrelike Verenigde State en Chicago, waar hulle aanhou om georganiseerde misdaad te domineer ten spyte van die toenemende getalle straatbendes en ander organisasies wat nie van Italiaanse oorsprong is nie.

Die Mafia in Amerika het na vore gekom uit die Italiaanse immigrantwoonbuurte van "East Harlem", "Lower East Side", en "Brooklyn" in New York. Dit het ook na vore gekom in ander dele van die ooskus van die Verenigde State van Amerika en verskeie ander groot metropolitaanse gebiede (soos New Orleans) gedurende die laat 19de eeu en vroeë 20ste eeu, na golwe van die Italiaanse immigrasie, veral uit Sisilië en ander streke van Suid-Italië. Die organisasie het sy wortels in die Sisiliaanse Mafia, maar is 'n aparte organisasie in die Verenigde State. Napolitaanse, Calabrese en ander Italiaanse kriminele groepe in Amerika, sowel as onafhanklike Italiaans-Amerikaanse misdadigers, het saamgesmelt met die Sisiliaanse "Mafiosi", om die moderne pan-Italiaanse Mafia in Noord-Amerika te stig.

Die Mafia was teen 2001 die meeste aktief in New York, New Jersey, Philadelphia, New England, Detroit, en Chicago, met kleiner families, geassosieerdes en spanne in plekke soos Florida, Las Vegas, Los Angeles en Cleveland. Daar was ten minste 26 stede regoor die Verenigde State met Cosa Nostra families, met baie meer uitlopers, splintergroepe en medewerkers in ander stede.
Op sy hoogtepunt het die Mafia georganiseerde misdaad in die VSA oorheers. Alhoewel elke familie misdaad onafhanklik bedryf, word landswye koördinasie verskaf deur die "Kommissie", wat bestaan uit die base van elk van die sterkste families.

Daar is vyf hoof "New York City" mafia-families, bekend as die Vyf Families ("Five Families"):



</doc>
<doc id="100530" url="https://af.wikipedia.org/wiki?curid=100530" title="Kragoordrag">
Kragoordrag

Die begrip Kragoordrag beskryf die tegniese moontlikheid om 'n krag of draaimoment binne 'n tegniese stelsel, masjien of tussen verskillende komponente oor te dra.

Die statiese kragoordrag het ten doel 'n gebalanseerde toestand ('n fisiese ewewig) in 'n module of ander tegniese stelsel te bewerkstellig.
Daarvolgens behoort die resulterende krag basies nul wees. Dus word die krag of moment, van 'n komponent opgeneemen en met hulp van die verbindungstegniek verder gevoer.

Met dinamiese kragoordrag (ook bekend as kragtransmissie), in die sin van fisiese dinamika, word 'n afstand oorbrug en indien nodig word ook die rigting van die fisiese krag of moment verander. Verder bestaan gewoonlik ook die vermoë om die krag te reguleer of te stuur.



</doc>
<doc id="100532" url="https://af.wikipedia.org/wiki?curid=100532" title="Ferrara (provinsie)">
Ferrara (provinsie)

Die Provinsie Ferrara (Italiaans: "Provincia di Ferrara") is 'n provinsie in die Emilia-Romagna-streek van Italië. Die hoofstad is Ferrara as naamgewende nedersetting.

Dit het 'n oppervlakte van 2632 vierkante kilometer (1016 vierkante myl) en 'n totale bevolking van ongeveer 350 000. Daar is 26 munisipaliteite of "comuni" (enkelvoud: "comune") in die Provinsie Ferrara.

Teen 2014 was die hoofplekke se bevolking soos volg:


</doc>
<doc id="100533" url="https://af.wikipedia.org/wiki?curid=100533" title="Forlì-Cesena (provinsie)">
Forlì-Cesena (provinsie)

Die Provinsie Forlì-Cesena (Italiaans: "Provincia di Forlì-Cesena") is 'n provinsie in die Emilia-Romagna-streek van Italië. Die hoofstad is die stad Forlì.

Dit het 'n oppervlakte van 2377 vierkante kilometer (918 vierkante myl) en 'n totale bevolking van ongeveer 400 000. Daar is 30 comuni (enkelvoud: comune) in die Provinsie Forlì-Cesena.

Teen Mei 2005 was die bevolking soos volg:


</doc>
<doc id="100536" url="https://af.wikipedia.org/wiki?curid=100536" title="Modena (provinsie)">
Modena (provinsie)

Die Provinsie Modena (Italiaans: "Provincia di Modena") is 'n provinsie in die Emilia-Romagna-streek van Italië. Die hoofstad is die stad Modena.

Dit het 'n oppervlakte van 2 689 vierkante kilometer (1 038 vierkante myl) en 'n totale bevolking van ongeveer 700 000 teen 2012. Daar is 48 comuni (enkelvoud: comune) in die Provinsie Modena.

Teen 31 Mei 2005 was die bevolking soos volg:


</doc>
<doc id="100541" url="https://af.wikipedia.org/wiki?curid=100541" title="Jean Lesage">
Jean Lesage

Jean Lesage ([ʒɑ̃ ləsaʒ]; * 10 Junie 1912 in Montreal, Quebec; † 12 Desember 1980 in Sillery naby Quebecstad) was 'n Kanadese advokaat, liberale politikus en hervormer in die Franssprekende provinsie Quebec. Vanaf 22 Junie 1960 tot 16 Junie 1966 het hy as die 19de premier van dié provinsie gedien.

Naas Georges-Émile Lapalme, René Lévesque en ander persoonlikhede word na Jean Lesage dikwels verwys as die "Vader van die Stille Rewolusie", 'n tydperk van modernisering in Quebec wat met ingrypende politieke en maatskaplike veranderinge gepaard gegaan het.


</doc>
<doc id="100542" url="https://af.wikipedia.org/wiki?curid=100542" title="Granby, Quebec">
Granby, Quebec

Granby is 'n nedersetting in die suidweste van die Franssprekende Kanadese provinsie Quebec. Die Kanadese sensus van 2011 het sy bevolking as 63 433 bepaal, terwyl dit in 2014 op 66 030 beraam is. Granby, wat 84 km suidoos van Montreal en sowat 48 km van die Amerikaanse grens af aan die Yamaska Nord-rivier geleë is, is die administratiewe setel van die La Haute-Yamaska-streeksdistrik ("Municipalité régionale de comté de la Haute-Yamaska").

Volgens sy inwonertal is Granby die vierde grootste nedersetting in die Montérégie-streek na Longueuil, Saint-Jean-sur-Richelieu en Brossard. Dit is vernoem na John Manners, markies van Granby, 'n Engelse dorp in die graafskap Nottinghamshire. Die vroegste bewoners in die gebied was Britse setlaars en Lojaliste, maar vandag is Granby se bevolking merendeels Franssprekend.

Granby was nog tot in die 1940's die middelpunt van 'n landbougebied, maar het sedertdien tot 'n belangrike nywerheidstad in Quebec se "Eastern Townships (Estrie)" ontwikkel.


</doc>
<doc id="100544" url="https://af.wikipedia.org/wiki?curid=100544" title="Inkammende rotors">
Inkammende rotors

Inkammende rotors op 'n helikopter is 'n stel van twee rotors wat in teenoorgestelde rigtings draai (kontra-roterend). Elkeen van die rotors is met 'n effense hoek na die ander op 'n toring gemonteer, sodat die lemme mekaar kruis sonder om teen mekaar te bots. Die feit dat die rotors nie 100% vertikaal is nie, verminder die doeltreffendheid van die rotors. Die voordeel van die metode is dat die helikopter sonder 'n rotor op die stertvin kan funksioneer, wat krag bespaar.



</doc>
<doc id="100547" url="https://af.wikipedia.org/wiki?curid=100547" title="Trippelterapie">
Trippelterapie

Trippelterapie is 'n term wat gebruik word vir enige medikasie wat drie aktiewe bestanddele bevat.

Hierdie woord is aanvullend tot die terme monoterapie, dubbelterapie en viervoudige terapie in die huidige gebruik, almal voorbeelde van kombinasieterapie. Trippelterapie word in 'n mediese omgewing ingestel wanneer mono- of dubbelterapie blyk te faal, en die byvoeging van 'n derde aktiewe bestanddeel noodsaaklik word.

Daar is ook sprake van antihipertensiewe kombinasieterapie teen hoë bloeddruk en angina (borskaspyn). Die term word egter die algemeenste gebruik, buite spesialissirkels, vir die behandeling van infeksie deur die menslike immuniteitsgebreksvirus (MIV), en, meer onlangs, hepatitis C-virus (HCV).



</doc>
<doc id="100548" url="https://af.wikipedia.org/wiki?curid=100548" title="The Blind Assassin">
The Blind Assassin

The Blind Assassin is 'n roman van die Kanadese skrywer Margaret Atwood wat in 2000 met die Booker-prys bekroon is. Die intrige van hierdie roman het te doen met 'n twintigste-eeuse familiesaga. Dit kan as historiese fiksie geklassifiseer word, maar bevat ook opmerklike Gotiese en wetenskapsfiksie-elemente. Die struktuur werk soos 'n matroesjka-pop omdat daar 'n roman binne 'n roman binne die werklike roman versteek is.


</doc>
<doc id="100549" url="https://af.wikipedia.org/wiki?curid=100549" title="Carpi, Emilia-Romagna">
Carpi, Emilia-Romagna

Carpi (Italiaans: "Città di Carpi") is 'n dorp en "comune" in die streek Emilia-Romagna, in die noorde van Italië. Die dorp het in 2014 'n bevolking van ongeveer 70 393 gehad en het 'n oppervlakte van 131.54 km².
Dit is 'n besige sentrum vir industriële en handwerk-aktiwiteite en vir kulturele en kommersiële handel.


</doc>
<doc id="100550" url="https://af.wikipedia.org/wiki?curid=100550" title="Sassuolo">
Sassuolo

Sassuolo is 'n stad en industriële sentrum in die streek Emilia-Romagna, in die noorde van Italië. 

Die stad lê aan die Secchiarivier sowat 17 kilometer (11 myl) suidwes van Modena. Die dorp het 'n bevolking van 179 087 in 2009 gehad en het 'n oppervlakte van 30.56 km².

Die industriële groei van Sassuolo het reeds in die 1950s begin. Tans is die stad die sentrum van die Italiaanse teëlbedryf en een van die belangrikste in die wêreld. Tagtig persent van alle Italiaanse keramiekteëls word hier geproduseer, met meer as 300 keramiekfabrieke in die distrik Sassuolo (as Marazzi Groep, Refin en Marca Corona).


</doc>
<doc id="100551" url="https://af.wikipedia.org/wiki?curid=100551" title="Formigine">
Formigine

Formigine is 'n dorp en "comune" in die streek Emilia-Romagna, in die noorde van Italië. 

Die dorp het 'n bevolking van 31 643 in 2007 gehad en het 'n oppervlakte van 47 km².

Formigine het onstaan uit die grondlegging van sy kasteel in 1201 deur die gemeensakp van Modena, as 'n verdediging teen Bologna, sy tradisionele vyand. In 1395 het Niccolò III d'Este dit aan Marco Pio, heer van Carpi, afgestaan.



</doc>
<doc id="100553" url="https://af.wikipedia.org/wiki?curid=100553" title="Millenniumbrug">
Millenniumbrug

Die Millenniumbrug is 'n voetgangersbrug in Londen in die Verenigde Koninkryk. Hierdie hangbrug, waarvan die platform 13 voet wyd is, is van staal vervaardig en hang tussen die "Southwark"-brug (stroomaf) en die "Blackfriars"-brug (stroomop) oor die Teems-rivier. Dit verbind "Bankside" met die City of London.

Die brug is deur 'n kreatiewe span, bestaande uit Norman Foster se ateljee Foster + Partners, die beeldhouer Anthony Caro en die ingenieursonderneming Arup, ontwerp. Dit is op 10 Junie 2000 geopen en is tans die nuutste brug oor die Teems. Dit is die eerste brug wat oor die Teems gebou is sedert die "Tower"-brug in 1894 voltooi is. Die brug is die eiendom van "Bridge House Estates", en word ook deur hulle onderhou.

Op die openingsdag het 90 000 mense die brug oorgesteek, met tot 2 000 mense wat op 'n slag op die brug was. Drie dae na die opening is die brug as gevolg van laterale vibrasies gesluit. Sewe-en-dertig skokbrekers is aangebring waarna die brug weer in Februarie 2002 heropen is.

Die suidelike punt van die brug is naby Globe Theatre, die Bankside Gallery en Tate Modern. Die noordelike end van die brug eindig by die "City of London School" onder die St. Paulus se katedraal. Die laagliggende konstruksie verseker dat die brug 'n panoramiese uitsig oor St. Paulus se katedraal, die Teems en die stadsilhoeët van Sentraal-Londen bied.


</doc>
<doc id="100554" url="https://af.wikipedia.org/wiki?curid=100554" title="Castelfranco Emilia">
Castelfranco Emilia

Castelfranco Emilia is 'n dorp en "comune" in die provinsie van Modena, streek Emilia-Romagna. Die dorp lê omtrent 25 km noordwes van Bologna in die noorde van Italië.

Die dorp het 'n bevolking van 30 933 in 2007 gehad en het 'n oppervlakte van 101.31 km².


</doc>
<doc id="100555" url="https://af.wikipedia.org/wiki?curid=100555" title="Mirandola">
Mirandola

Mirandola is 'n dorp en "comune" in die streek Emilia-Romagna, in die noorde van Italië. In 2008 het dit 'n bevolking van 22 068 gehad, en 'n oppervlak van 137 km.


</doc>
<doc id="100556" url="https://af.wikipedia.org/wiki?curid=100556" title="Kamferdam">
Kamferdam

Kamferdam is 'n natuurlike meer van 400 hektaar, ongeveer 6 km noord van Kimberley geleë op privaateiendom, wes van die N12-nasionale pad. Die meer was eers 'n nie-standhoudende pan, maar as gevolg van afloop uit Kimberley is dit nou standhoudend. Die meer is bekend vir die kleinflaminke wat hier broei.

Op 9 Desember 1899 het 'n skermutseling tydens die beleg van Kimberley by die dam plaasgevind. Daarna was een van die Boere se kanonne hier gestasioneer, wat op 7 Februarie 1900 rondtes van 96 pond na die dorp begin vuur het. Verskeie buitekspedisies is gemaak om die kanon te probeer onderskep. Die kanon en sy bemanning kon egter nie gevang word nie en het onder dekking van die Boere se verdedigingslyn by Dronfield onttrek.


</doc>
<doc id="100558" url="https://af.wikipedia.org/wiki?curid=100558" title="Wrangeleiland">
Wrangeleiland

Wrangeleiland (Russies: О́стров Вра́нгеля, "Ostrof Wrangelja") is ’n eiland aan die Oos-Siberiese kus in die Noordelike Yssee. Dit lê by die 180°-meridiaan. Die internasionale datumgrens is by dié lengtegraad ooswaarts geskuif sodat dit nie deur die eiland en deur die Tsjoekotka-skiereiland op die Russiese vasteland loop nie. Die naaste land aan Wrangeleiland is die klein, rotsagtige Heraldeiland 60 km oos daarvan. Die naaste deel van die vasteland is 140 km van die eiland af. Wrangeleiland is vermoedelik die laaste plek op aarde waar mammoete oorleef het.

Feitlik die hele Wrangeleiland, en Heraldeiland, is sedert 1976 ’n hoogs beskermde natuurgebied en die enigste menslike bedrywighede wat toegelaat word, is wetenskaplik van aard. Net vier bewaarders woon sedert 2003 op die eiland. Benewens hulle is daar sowat 12 wetenskaplikes wat in die somer daar navorsing doen.

Die eiland is sowat 125 km breed en beslaan ’n oppervlakte van 7 600 km. Dit bestaan uit ’n suidelike kusvlakte van tot 15 km breed, ’n sentrale gordel van berge en ’n noordelike kusvlakte van tot 25 km breed. Die berggordel wat van oos na wes loop, die Tsentralnije-bergreeks, is tot 40 km breed en van kus tot kus 145 km lank. Die berge is meestal net meer as 500 m bo die seevlak. Die hoogste berg is Berg Sowjetskaja van 1 096 m bo die seevlak. Die bergreeks eindig aan albei kante in kranse aan die kus.

Administratief val Wrangeleiland in die outonome okroeg Tsjoekotka van die Russiese Federasie. Dit het onder meer ’n weerstasie.

Wrangeleiland bestaan uit geplooide, verskuifde en metamorfe vulkaniese, ingeperste afsettingsgesteentes wat in ouderdom wissel van Opper-Prekambries tot Neder-Mesosoïes. Die Prekambriese gesteente, wat sowat 2 km dik is, bestaan uit Opper-Proterosoïese serisiete en chloriete leisteen en skis wat mindere hoeveelhede metavulkaniese gesteente, metakonglomerate en kwartsiet bevat. Bo die Prekambriese rotslae is rotslae van 2,25 km dik uit die Opper-Siluur tot Neder-Karboon wat bestaan uit tussenlae van sandsteen, siltsteen, leisteen, argilliet en seldsame kalksteen en dolomiet. Bo hierdie lae is kalksteen van 2,15 km dik uit die Karboon en Perm, wat grootliks uit seelelielae bestaan, met tussenlae van leisteen, argilliet en klein hoeveelhede dik breksie, sandsteen en horingsteen. Die heel boonste laag van 0,7 tot 1,5 km bestaan uit kleiagtige, kwartsagtige turbidiet uit die Trias met tussenlae van swart leisteen en siltsteen.

’n Dun lagie Kainosoïese grif, sand, klei en modder lê ten grondslag van die kusvlaktes van Wrangeleiland. Klei- en griflae van net ’n paar dosyn meter dik uit die Laat Neogeen bedek die weggevrete oppervlak van die geplooide en verskuifde lae waaruit Wrangeleiland bestaan. Verharde modder en grif van net ’n paar meter dik uit die Plioseen lê op die sediment uit die Laat Neogeen. Sanderige Pleistoseense riviersediment kom voor langs riviere en strome en as ’n dun laag van óf kolluvium óf eluvium.

Wrangeleiland is ’n teelgrond vir ysbere, robbe, walrusse en lemmings. In die somer word dit deur baie soorte voëls besoek. Dit is ook die tuiste van poolvosse. Verskeie soorte walvisse kan naby die kus gesien word.

Wolhaarmammoete het tot 2500–2000 v.C. daar oorleef, en dit is die mees onlangse bekende mammoetbevolking. Sowat 500 tot 1 000 mammoete op ’n tyd het 6 000 lank hier oorleef, afgesonder van die vasteland. Rendiere is in die 1950's bekendgestel en hul getalle word tot 1 000 beperk om hul invloed op die voëlbevolking te verminder. In 1975 is die muskusos ook ingebring. Die bevolking het intussen gegroei van 20 tot sowat 200.

Die flora sluit 417 spesies plante in, dubbel soveel as in enige ander gebied van dieselfde grootte met Arktiese toendra en meer as enige ander Arktiese eiland. Om dié rede is die eiland in 2004 aangewys as die mees noordelike wêrelderfenisgebied.

Wrangeleiland het ’n uiterse poolklimaat. Die streek is vir die grootste deel van die jaar bedek met droë, koue Arktiese lug. Warmer en vogtiger lug kan die eiland in die somer vanuit die suidooste bereik. Dit kry soms ook droë, warm lug.

Die eiland word deur lug van beide die Noordelike Yssee en die Stille Oseaan beïnvloed. Dit veroorsaak onder meer sterk winde. Soms kom "sikloniese" periodes voor, wat gekenmerk word deur vinnige, sirkulêre winde. Daar is ook baie mis.

Winters is lank en word gekenmerk deur ysige weer en sterk noordewinde. In dié tyd bly die temperatuur gewoonlik maande lank ver benede die vriespunt. In Februarie en Maart is daar gereelde sneeustorms met windsnelhede van 140 km/h of hoër.

Die klimaat verskil grootliks in die noordelike, sentrale en suidelike streke. Laasgenoemde twee gebiede is warmer. Die kort somers is koel, maar relatief gemiddeld omdat die middernagson temperature gewoonlik bo die vriespunt hou. Soms kom ryp en sneeu voor, en mis is algemeen. Warmer, droër weer kom in die middel van die eiland voor. In 2003 was die rypvrye tydperk op die eiland baie kort, gewoonlik nie meer as 20 tot 25 dae nie, en meestel net twee weke.

Volgens ’n 2003-verslag het Wrangeleiland sowat 1 400 riviere van meer as ’n kilometer lank; vyf riviere van meer as 50 km lank en sowat 900 vlak mere, meestal in die noordelike deel, met ’n oppervlakte van 80 km. Die water van die Oos-Siberiese en Tsjoektsji-see om Wrangel- en Heraldeiland het die laagste soutinhoud in die Arktiese seebekken asook ’n baie hoë suurstofinhoud.

Dié afgeleë eiland is vermoedelik die laaste plek waar wolhaarmammoete voorgekom het, tot omstreeks 2000 v.C. ’n Kombinasie van klimaatsveranderings en die teenwoordigheid van moderne mense met gevorderde jagtegnieke het waarskynlik gelei tot hul voortydige uitsterwing. 

Bewyse dat voorhistoriese mense hier gewoon het, is in 1975 by die Tsjertof Owrag-terrein ontdek. Verskeie steen- en ivoor-gereedskap is gevind, onder meer ’n harpoen. Radiokoolstofdatering toon mense het omstreeks 1700 saam met die laaste mammoete op die eiland voorgekom, hoewel geen direkte bewyse al gevind is dat mense mammoete gejag het nie. Teen die tyd dat die Weste Wrangeleiland ontdek het, was daar geen inheemse bevolkings oor nie.

’n Legende bestaan onder die Tsjoektsji-volk van Siberië oor ’n hoofman Krachai of Krahay wat met sy mense, die Krahays, oor die see gevlug en in ’n verre noordelike land gaan woon het. Hoewel die verhaal ’n mite kan wees, was die Tsjoektsji's bewus van ’n eiland of kontinent in die noorde vanweë die jaarlikse migrasie van takbokke oor die ys, asook die uitspoel van spiespunte aan die kus van die Noordelike Yssee wat op ’n manier gemaak was wat onbekend aan die Tsjoektsji's was. Die Amerikaanse taalkundige professor Michael E. Krauss het onlangs argeologiese, historiese en taalkundige bewyse gelewer dat Wrangeleiland ’n handelspos was tussen Inuïtiese bevolkings in Alaska en die noordkus van Siberië, en dat die kus in laat prehistoriese en vroeë historiese tye gekoloniseer kon gewees het deur Inuïtiese setlaars van Noord-Amerika. Krauss stel voor die vertrek van dié koloniste hou verband met die Krachai-legende.

In 1764 het die Kosak Stepan Andrejef beweer hy het die eiland gesien en dit Tikegen-land genoem. Baron Ferdinand von Wrangel (1797–1870) het Andrejef se verslag gelees en die Tsjoektsji's se storie oor die eiland gehoor en ’n ekspedisie (1820–1824) gereël om dit te gaan soek, maar het nie daarin geslaag nie. Die eiland is eindelik na hom genoem.

In 1849 het kaptein Henry Kellett van die HMS "Herald" op Heraldeiland geland en dit sy naam gegee. Hy het gedink hy het ’n eiland wes daarvan gesien en dit Plovereiland genoem; daarna is dit op Britse kaarte aangedui as Kellettland. In Augustus 1867 het kaptein Thomas Long van Amerika gesê hy het die eiland gesien en dit Wrangell-land [sic] genoem. ’n Amerikaanse geselskap het op 12 Augustus 1881 op Wrangeleiland geland en dit vir Amerika opgeëis. Hulle het dit "New Columbia" genoem. 

In 1911 het die Russiese ysbrekers "Waigatsj" en "Taimir" onder Boris Wilkitski op die eiland geland en in 1916 het die tsaar verklaar die eiland behoort aan die Russiese Ryk.
In 1914 het ’n Kanadese ekspedisie onder aanvoering van Vilhjalmur Stefansson op die eiland gestrand geraak weens ys. Hulle is deur ’n Amerikaanse skip gered. In 1921 het Stefansson die eiland vir Kanada probeer opeis, glo om ’n Japannese opeising te verhoed. Van die geselskap wat agtergelaat is, het net een oorleef. Hy is in 1923 deur ’n skip gered wat weer eens ’n geselskap agtergelaat het: die Amerikaner Charles Wells en 12 Inuïete.

In 1924 het die Sowjetunie Wells en die Inuïete van die eiland verwyder aan boord van die "Krasni Oktjabr". Wells is daarna in Wladiwostok aan longontsteking dood. Ná nog ’n poging om die eiland vir Amerika op te eis, het die Sowjetregering in 1926 die tsaar se aanspraak op die eiland herbevestig.

In die 1960's is die hoofnedersetting Oesjakojskoje naby Rogersbaai aan die suidsentrale kus van Wrangeleiland gevestig en daarna nog ’n nedersetting, Zwjozdni, 38 km wes daarvan. ’n Militêre radarinstallasie is ook aan die suidooskus by Kaap Hawaii gebou. 

Op 23 Maart 1976 is die Natuurreservaat Wrangeleiland gestig vir die bewaring van die natuur op Wrangel- en Heraldeiland. Teen die 1980's was Zwjozdni feitlik verlate. Jag is verbode op die eiland, buiten ’n klein hoeveel seesoogdiere vir die behoeftes van die plaaslike bevolking. In 1992 is die militêre radarinstallasie gesluit en net die nedersetting Oesjakojskoje word tans bewoon. In 2004 is Wrangel- en Heraldeiland, asook die omringende waters, op Unesco se wêrelderfenislys geplaas.

In 2014 het die Russiese Vloot planne aangekondig om ’n basis op die eiland te vestig. Dit sal uit twee stelle van 34 voorafvervaardigde modules bestaan.



</doc>
<doc id="100560" url="https://af.wikipedia.org/wiki?curid=100560" title="Flamink">
Flamink

Die flaminke ("Phoenicopteridae") is 'n familie van voëls. Die familie bestaan uit groot waadvoëls met lang nekke en bene, asook rooi en swart vlerke. Hulle word algemeen by vleie aangetref.

Flaminke is vantevore onder die biologiese orde van Ooievaaragtiges ("Ciconiiformes") ingedeel. Tans word hulle egter in 'n eie orde, die Phoenicopteriformes geplaas. Die familie bestaan uit 6 spesies.




</doc>
<doc id="100565" url="https://af.wikipedia.org/wiki?curid=100565" title="Vignola">
Vignola

Vignola (Italiaans: "Città di Carpi") is 'n dorp en "comune" in die streek Emilia-Romagna, in die noorde van Italië. Die dorp het in 2014 'n bevolking van ongeveer 25 084 gehad en het 'n oppervlakte van 22 km².


</doc>
<doc id="100566" url="https://af.wikipedia.org/wiki?curid=100566" title="Maranello">
Maranello

Maranello (Italiaans: "Città di Carpi") is 'n dorp en "comune" in die streek Emilia-Romagna, in die noorde van Italië. Die dorp het op 31 Augustus 2015 'n bevolking van ongeveer 17 353 gehad met 'n oppervlakte van 32 km².


</doc>
<doc id="100567" url="https://af.wikipedia.org/wiki?curid=100567" title="Fiorano Modenese">
Fiorano Modenese

Fiorano Modenese (Italiaans: "Città di Fiorano Modenese") is 'n dorp en "comune" in die streek Emilia-Romagna, in die noorde van Italië, ongeveer 45 km wes van Bologna en 15 km suidwes van Modena. Buurmunisipaliteite is Formigine, Sassuolo en Maranello.

Ferrari se eie toetsbaan, die Fiorano-baan, is op die grens van Maranello geleë.

Die dorp het in 2014 'n bevolking van ongeveer 70 393 gehad en het 'n oppervlakte van 131.54 km².


</doc>
<doc id="100568" url="https://af.wikipedia.org/wiki?curid=100568" title="Middel-Europese Somertyd">
Middel-Europese Somertyd

Middel-Europese Somertyd (MEST) (Engels: "CEST" vir "C"entral "E"uropean "S"ummer "T"ime) is 'n tydsone wat twee ure voor UTC is (UTC+2). Die meeste Europese lande val in hierdie tydsone, wat slegs in die somer van toepassing is.

Die teoretiese sone van Midde-Europese Somertyd loop vanaf 7,5° oosterlengte tot 22,5° oosterlengte.

Die lande wat MEST gebruik is:
Europese lande wat Middel-Europese Tyd gebruik, maar geografies in die Wes-Europese Tydsone lê is:



</doc>
<doc id="100569" url="https://af.wikipedia.org/wiki?curid=100569" title="Wes-Europese Somertyd">
Wes-Europese Somertyd

Wes-Europese Somertyd is 'n tydsone wat een uur voor Gekoördineerde Universele Tyd val, met ander woorde . 'n Deel van Wes-Europa val in hierdie tydsone. Hierdie tydsone beslaan die gebied van 7,5° westerlengte tot 7,5° oosterlengte.

Die lande en territoria wat in hul geheel Wes-Europese Somertyd gebruik is:

Lande waarin Wes-Europese tyd op 'n deel van hulle grondgebied gebruik word:

Behalwe vir Ysland, gebruik al hierdie lande in die somermaande Wes-Europese Somertyd. Europese lande wat geografies binne die Wes-Europese tydsone lê, maar Middel-Europese Tyd gebruik, is:


</doc>
<doc id="100570" url="https://af.wikipedia.org/wiki?curid=100570" title="Oos-Europese Tyd">
Oos-Europese Tyd

Oos-Europese Tyd is 'n tydsone wat twee ure voor Gekoördineerde Universele Tyd val, met ander woorde . Meeste van Oos-Europa val in hierdie tydsone. Hierdie tydsone beslaan die gebied van 22,5° tot 37,5° oosterlengte.

Die lande wat Oos-Europese Tyd (slegs in die winter) gebruik is:



</doc>
<doc id="100571" url="https://af.wikipedia.org/wiki?curid=100571" title="Oos-Europese Somertyd">
Oos-Europese Somertyd

Oos-Europese Somertyd is 'n tydsone wat drie ure voor Gekoördineerde Universele Tyd val, met ander woorde . Meeste van Oos-Europa val in hierdie tydsone. Hierdie tydsone beslaan die gebied van 22,5° tot 37,5° oosterlengte.

Die lande wat Oos-Europese Somertyd in die somer gebruik is:


</doc>
<doc id="100572" url="https://af.wikipedia.org/wiki?curid=100572" title="Moskoutyd">
Moskoutyd

Moskoutyd (Russies: моско́вское вре́мя) is die tydsone wat in die stad Moskou, Rusland, gebruik word, asook in die grootste deel van westelike Rusland, insluitend Sint Petersburg. Dit is die tweede verste westelike tydsone van die nege tydsones van Rusland. Dit is permanent vasgestel op UTC+3 op 26 Oktober 2014; voorheen was dit op UTC+4 vasgestel sedert 27 Maart 2011.

Moskoutyd word gebruik vir die skedulering van treine, skepe, ens. dwarsdeur Rusland, maar lugvervoer word geskeduleer volgens die plaaslike tyd.


</doc>
<doc id="100573" url="https://af.wikipedia.org/wiki?curid=100573" title="Arthur C. Clarke-prys">
Arthur C. Clarke-prys

Die Arthur C. Clarke-prys is 'n Britse letterkundeprys vir wetenskapsfiksie-romans wat in die Verenigde Koninkryk gepubliseer word. Dit word toegeken sonder enige beperkinge op die outeurs se nasionaliteit, solank as wat die vollengte roman gedurende die vorige kalenderjaar in Engels gepubliseer of vertaal is. Dit is genoem na die Britse skrywer Arthur C. Clarke, nadat hy in 1987 die nodige geldelike bydrae gemaak het om hierdie toekenning op die been te bring.

Die Suid-Afrikaanse skrywer Lauren Beukes het hierdie toekenning in 2011 ontvang vir haar roman "Zoo City".

 Amptelike webwerf


</doc>
<doc id="100574" url="https://af.wikipedia.org/wiki?curid=100574" title="Zoo City">
Zoo City

Zoo City is 'n roman van wetenskapsfiksie van die Suid-Afrikaanse skrywer Lauren Beukes (2010) wat in Suid-Afrika, die Verenigde Koninkryk, die Verenigde State en Kanada gepubliseer is. Dit is in 2011 met die Arthur C. Clarke-prys bekroon vir beste vollengte wetenskapsfiksieroman.


</doc>
<doc id="100575" url="https://af.wikipedia.org/wiki?curid=100575" title="Beloved (roman)">
Beloved (roman)

Beloved is 'n roman van die Amerikaanse skrywer Toni Morrison wat in 1987 gepubliseer is. Dit het in die daaropvolgende jaar die Pulitzerprys vir Fiksie gewen, en is in 1998 verwerk in 'n gelyknamige rolprent met Oprah Winfrey in die rolverdeling. Die roman se intrige het te doen met slawerny en die afskaffing van slawerny in die Amerikaanse suiderstate.


</doc>
<doc id="100576" url="https://af.wikipedia.org/wiki?curid=100576" title="Alias Grace">
Alias Grace

Alias Grace is 'n historiese roman geskryf deur die Kanadese outeur Margaret Atwood wat in 1996 gepubliseer is. Dit het die Giller-prys gewen en is ook vir die Booker-prys gekortlys. Die roman handel oor die werklike 1843 moord op Thomas Kinnear en Nancy Montgomery in die noorde van Kanada, waarvoor Grace Marks en James McDermott gesamentlik skuldig bevind is.


</doc>
<doc id="100577" url="https://af.wikipedia.org/wiki?curid=100577" title="Life Before Man">
Life Before Man

Life Before Man is 'n roman deur die Kanadese skrywer Margaret Atwood wat die eerste keer in 1979 gepubliseer is. Afsonderlike hoofstukke is geskryf vanuit die perspektiewe van elkeen van die roman se drie hoofkarakters: Nate, Elizabeth en Lesje.


</doc>
<doc id="100578" url="https://af.wikipedia.org/wiki?curid=100578" title="Kasakse Wikipedia">
Kasakse Wikipedia

Die Kasakse Wikipedia is 'n gratis aanlynensiklopedie in Kasaks. Dit is op 2 Junie 2002 gestig en het tans ongeveer artikels.


</doc>
<doc id="100579" url="https://af.wikipedia.org/wiki?curid=100579" title="Jérôme Minière">
Jérôme Minière

Jérôme Minière (* 27 Maart 1972 in Orléans, Frankryk) is 'n sanger, liedjieskrywer en multidissiplinêre kunstenaar wat hom in die Franssprekende Kanadese provinsie Quebec gevestig het en tans in Montreal bly. Hy word as een van die oorspronklikste en kreatiefste musikale kunstenaars in Kanada beskou.


Media


</doc>
<doc id="100581" url="https://af.wikipedia.org/wiki?curid=100581" title="Serwo-Kroatiese Wikipedia">
Serwo-Kroatiese Wikipedia

Die Serwo-Kroatiese Wikipedia is die Serwo-Kroatiese uitgawe van Wikipedia, 'n gratis aanlynensiklopedie. Dit het tans ongeveer artikels, en is die 20ste grootste Wikipedia. 


</doc>
<doc id="100583" url="https://af.wikipedia.org/wiki?curid=100583" title="R21 (Suid-Afrika)">
R21 (Suid-Afrika)

Die R21 is 'n snelweg tussen Pretoria en Boksburg. Die snelweg begin as 'n hoofweg by die Fonteinesirkel in Pretoria (net wes van Groenkloof). By die eerste robot in Monument Park word die pad 'n snelweg. Die snelweg kruis dan die N1-nasionale pad in 'n suidwaartse rigting, gaan verby die Rietvleidam aan die linkerkant, verby Olifantsfontein en Kaalfontein, deur Pomona en Kemptonpark met die O.R. Tambo Internasionale Lughawe aan die linkerkant. Hier tak die R24-snelweg wes af na Johannesburg. Die snelweg kruis die N12-nasionale pad en by die kruising met Noordrandweg word die snelweg 'n straat en staan as Rietfonteinweg bekend. Rietfonteinweg eindig in Hoofrifweg in Boksburg.


</doc>
<doc id="100585" url="https://af.wikipedia.org/wiki?curid=100585" title="Macedoniese Wikipedia">
Macedoniese Wikipedia

Die Macedoniese Wikipedia is die Macedoniese uitgawe van Wikipedia, 'n gratis aanlynensiklopedie. Dit het tans ongeveer artikels, en is die grootste Wikipedia. 


</doc>
<doc id="100586" url="https://af.wikipedia.org/wiki?curid=100586" title="Oksitaanse Wikipedia">
Oksitaanse Wikipedia

Die Oksitaanse Wikipedia is die Oksitaanse uitgawe van Wikipedia, 'n gratis aanlynensiklopedie. Dit het tans ongeveer artikels. 


</doc>
<doc id="100587" url="https://af.wikipedia.org/wiki?curid=100587" title="Haïtiese Kreool Wikipedia">
Haïtiese Kreool Wikipedia

Die Haïtiese Kreool Wikipedia is die uitgawe van Wikipedia in Haïti, 'n gratis aanlynensiklopedie. Dit het tans ongeveer artikels.


</doc>
<doc id="100589" url="https://af.wikipedia.org/wiki?curid=100589" title="Minangkabau Wikipedia">
Minangkabau Wikipedia

Die Minangkabau Wikipedia is die Minangkabause uitgawe van Wikipedia, 'n gratis aanlynensiklopedie. Dit het tans ongeveer artikels, en is die grootste Wikipedia.


</doc>
<doc id="100590" url="https://af.wikipedia.org/wiki?curid=100590" title="Newari Wikipedia">
Newari Wikipedia

Die Newari Wikipedia is die Newarise uitgawe van Wikipedia, 'n gratis aanlynensiklopedie. Dit het tans ongeveer artikels, en is die 59ste grootste Wikipedia. 


</doc>
<doc id="100591" url="https://af.wikipedia.org/wiki?curid=100591" title="Galiciese Wikipedia">
Galiciese Wikipedia

Die Galiciese Wikipedia is die Galiciese uitgawe van Wikipedia, 'n gratis aanlynensiklopedie. Dit het tans ongeveer artikels, en is die grootste Wikipedia. 


</doc>
<doc id="100592" url="https://af.wikipedia.org/wiki?curid=100592" title="Volapük Wikipedia">
Volapük Wikipedia

Die Volapük Wikipedia is die Volapük uitgawe van Wikipedia, 'n gratis aanlynensiklopedie. Dit het tans ongeveer artikels, en is die grootste Wikipedia. 


</doc>
<doc id="100596" url="https://af.wikipedia.org/wiki?curid=100596" title="Modderrivier, Noord-Kaap">
Modderrivier, Noord-Kaap

Modderrivier is klein nedersetting ongeveer 30 km suid van Kimberley waar die N12-nasionale pad die Rietrivier kruis en is 5 km oos van Ritchie. Die Modderrivier vloei hier in die Rietrivier in waar die Slag van die Twee Riviere plaasgevind het tydens die Tweede Vryheidsoorlog.



</doc>
<doc id="100597" url="https://af.wikipedia.org/wiki?curid=100597" title="Christopher Lee">
Christopher Lee

Sir Christopher Lee, CBE, CStJ (27 Mei 1922 – 7 Junie 2015) was ’n Engelse akteur, sanger en skrywer. Met ’n loopbaan van nagenoeg 70 jaar het Lee aanvanklik die rolle van skurke vertolk en het hy bekendheid verwerf vir sy rol as Graaf Dracula in ’n reeks Hammer Riller-rolprente. Sy ander rolle sluit Francisco Scaramanga in die James Bond-rolprent "The Man with the Golden Gun" (1974), Saruman in "The Lord of the Rings"-rolprenttrilogie (2001–2003) en "The Hobbit"-rolprenttrilogie (2012–2014) en Graaf Dooku in die laaste twee van die "Star Wars"-voorlopertrilogie (2002 en 2005) in.

Lee is in 2009 tot ridder geslaan vir sy dienste tot drama en liefdadigheid, het die BAFTA Genootskap in 2011 ontvang en die BFI Genootskap in 2013. Lee het sy beste vertolking as dié van die stigter van Pakistan, Mohammed Ali Jinnah, in die biografiese prent "Jinnah" (1998) beskou terwyl hy die Britse riller "The Wicker Man" (1973) as sy beste rolprent beskou.

Lee was altyd as akteur uitgeken aan sy diep sterk stem maar hy was ook bekend vir sy sangvermoë en hy het deelgehad aan verskeie opera- en ander opnames tussen 1986 en 1998 waaronder die simfoniese metal-album "Charlemagne: By the Sword and the Cross" in 2010 nadat hy sedert 2005 met verskeie metal-groepe saamgewerk het. Die heavy metal-opvolg met die titel "Charlemagne: The Omens of Death" is op 27 Mei 2013 vrygestel. Hy is in 2010 met die “Gees van Metal”-toekenning tydens die Metal Hammer Golden God-plegtigheid vereer.

Christopher Lee is op 27 Mei 1922 in Belgravia, Westminster, Londen gebore. Hy was die seun van lt.-kol. Geoffrey Trollope Lee (1879–1941) van die 60ste Koninklike Fusilierskorps, en sy vrou grafin Estelle Marie (née Carandini di Sarzano) (1889–1981). Lee se vader het in die Anglo-Boereoorlog en in die Eerste Wêreldoorlog geveg en sy moeder was ’n Edwardiaanse skoonheid wat deur skilders soos Sir John Lavery, Oswald Birley en Olive Snell geskilder is en van wie Clare Frewen Sheridan ’n beeld gemaak het. Lee se oupagrootjie aan moederskant was ’n Italiaanse politieke vlugteling en sy vrou, Lee se oumagrootjie, was die Engelsgebore operasangeres Marie Carandini. Lee het een suster gehad, te wete Xandra Carandini Lee (1917–2002).

Lee se ouers is uitmekaar toe hy vier was en hulle is twee jaar later geskei Gedurende hierdie tyd het sy ma hom en sy suster na Wengen in Switserland geneem. Nadat hy by mej. Fisher se Akademie in Territet ingeskryf is, het Lee sy eerste rol as Repelsteeltjie vertolk Die Lee’s is terug na Londen waar Lee aan Wagner se privaatskool in Queen’s Gate ingeskryf is en waar sy moeder met Harcourt George St-Croix Rose, ’n bankier en die oom van Ian Fleming, getrou het. Fleming, outeur van die "James Bond"-romans was gevolglik Lee se stiefneef. Die gesin het na Fulham verhuis en het langs die akteur Eric Maturin ingetrek. Een aand is Lee aan die sluipmoordenaars van Grigori Raspoetin (wat jare later deur Lee vertolk sou word), Prins Joesoepov en Groothertog Dmitri Pawlowitsj bekendgestel.

Toe Lee nege was, is hy na die Summer Fields-skool, ’n voorbereidingskool in Oxford waarvan die leerlinge dikwels later na Eton is, gestuur. Alhoewel “die lourier met verdienste aan Patrick Macnee gegee is” het hy steeds in skoolopvoerings gespeel. Lee het aansoek gedoen om ’n beurs aan Eton en hy het ’n onderhoud gehad waarin M.R. James, outeur van talle spookstories, gesit het. Sestig jaar later het Lee die rol van James vertolk vir die BBC. Lee se swak vaardighede in wiskunde het beteken dat hy elfde was en kon hy dus nie ’n “King’s Scholar” word nie. Sy stiefpa was nie bereid om die hoër fooi van ’n “Oppidan Scholar” te dra nie en Lee is gevolglik nie na Eton nie. In plaas daarvan is Lee na Wellington-kollege waar hy ’n beurs gekry het vir klassieke studies; hy het op Antieke Grieks en Latyn gefokus. Buiten ’n “klein rol” in ’n skoolopvoering het Lee nie toneel gespeel tydens sy tyd by Wellington nie. Hy was ’n “gangbare” raketspeler en skermer en ’n bekwame krieketspeler maar hy het nie goed gedoen in ander sportsoorte (hokkie, voetbal, rugby en boks) wat hy beoefen het nie. Hy het nie van die parades en wapenopleiding gehou nie en het altyd so gou moontlik “doodgegaan” tydens skyngevegte. Lee het dikwels slae gekry op skool, insluitend een maal by Wellington “omdat hy te veel slae gekry het”; Lee het dit egter aanvaar as “logiese, dus aanvaarbare” strawwe vir ’n bewustelike oortreding van die reëls. Op 17, met een jaar van skool op Wellington oor, was die Engelse somertermyn van 1939 sy laaste. Sy stiefpa was bankrot en het £25 000 geskuld.

Lee se moeder het Rose verlaat en hy moes ’n werk kry; sy suster was reeds werksaam as sekretaresse vir die Kerk van Engeland se Pensioenraad. Met die meeste werkgewers oppad om vakansie te hou was daar geen onmiddellike geleenthede vir Lee nie en is hy na die Franse Riviera gestuur waar sy suster saam met vriende op vakansie was. Op pad daarheen het hy vir ’n kort ruk in Parys by die joernalis Webb Miller, ’n vriend van Rose, oorgebly en die teregstelling van Eugen Weidmann gesien. Weidmann was die laaste persoon wat in Frankryk in die openbaar tereggestel is. Hy het in Menton aangekom en by die Russiese Mazirov-gesin, wat saam met ander uitgeweke vorstelike gesinne. Reëlings is getref dat hy in Menton sou agterbly nadat sy suster reeds teruggekeer het na Engeland, maar met Europa op die rand van oorlog het hy na Londen teruggekeer. Lee het as kantoorklerk vir United States Lines gewerk.

Toe die Tweede Wêreldoorlog uitgebreek het, het Lee aangebied om aan die kant van Finland te veg gedurende die Winteroorlog in 1939. Hy en ander Britse vrywilligers is weggehou van die geveg maar is uitgereik met wintertoerusting en is op ’n veilige afstand van die linies op wagdiens geplaas. Na twee weke het hulle huiswaarts gekeer. Lee het teruggekeer na sy werk by United States Lines en het meer genot uit sy werk geput met ’n gevoel dat hy ’n daadwerklike bydrae lewer. Vroeg in 1940 het hy by die Beecham-groep begin werk, eers as ’n kantoorklerk, daarna as skakelbordoperateur. Toe Beecham’s uit Londen getrek het, het Lee hom by die Tuiswag aangesluit. In die winter het sy vader dubbele longontsteking gekry en hy is op 21 Maart 1941 oorlede. Lee het geweet hy wou nie in sy vader se voetspore in die weermag volg nie en het besluit om sy naam op te gee terwyl hy nog ’n keuse van diens gehad het. Hy was as vrywilliger by die Koninklike Lugmag.

Lee moes na Uxbridge gaan vir opleiding en is vandaar verplaas na die Eerste Opleidingsvleuel op Paignton. Nadat hy sy eksamen in Liverpool geslaag het, het die Britse Gemenebes Lugopleidingsprogram aanbeveel dat hy op die "Reina del Pacifico" na Suid-Afrika gaan, dan na sy plasing in Hillside by Bulawayo in Suid-Rhodesië. Lee was besig met opleiding in de Havilland Tiger Moth toe hy in sy voorlaaste opleidingsessie voor sy eerste solovlug hoofpyn en versteurde visie gekry het. Die mediese offisier het met huiwering gesê dat Lee se optiese senuwee gefaal het en dat hy nooit weer toegelaat sou word om te vlieg nie. Lee was platgeslaan en die afsterwe van ’n opleidingsgenoot van Summer Fields het hom nog meer mismoedig gemaak. Sy smeekbedes het nie vrugte afgewerp nie en daar was niks wat hy kon doen nie. Hy is tussen vliegstasies rondgeskuif voordat hy na in Desember 1941 na Salisbury verplaas is. Terwyl hy daar was het Lee die Mazowedam, Marandellas, die Wankie Wildreservaat en die ruïnes van Groot-Zimbabwe besoek. Met die gedagte dat hy iets konstruktiefs moet doen, het hy by die Lugmag se intellegensiediens aansoek gedoen. Sy hoofde het sy inisiatief geloof en hy is in die Rhodesiese Polisiemag ingesekondeer en is as ’n wag na Salisbury-tronk verplaas. Hy is daarna bevorder tot leidende vliegtuigman en na Durban in Suid-Afrika verplaas voordat hy na met die "Nieuw Amsterdam" na Suez vertrek het.

Nadat Lee tyd by RAF Kasfareet naby die Groot Bittermeer in die Suezkanaalsone spandeer het, het hy sy intelligensiewerk in Ismaïlia voorgtesit. Hy was daar verbonde aan No. 205 Groep RAF voordat hy tot loodsoffisier bevorder is as intelligensie-offisier en na No. 260 Eskader RAF verskuif. Soos die Noord-Afrikaanse Veldtog gevorder het, het die eskader tussen Egiptiese landingsbane gespring, van RAF El Daba tot Maaten Bagush en verby tot by Mersa Matruh. Hulle het lugondersteuning aan die grondmagte gebied en strategiese teikens gebombardeer. Daar is van Lee verwag om “breedweg alles te weet.” Die Geallieerde vordering in Libië, deur Tobroek en Benghazi na die Marmerboog en dan deur El Agheila, Khoms en Tripoli met die eskader wat ’n gemiddeld van vyf sendings per dag gedoen het. Soos die vordering in Tunisië gevorder het, met die Axis-magte wat hulle by die Mareth-lyn ingegrawe het, is Lee amper dood toe die eskader se vliegveld gebombardeer is. Nadat deur die Mareth-lyn gebreek is, het die eskader hul finale basis in Kairouan opgestel.. Na die oorgawe van Axis in Noord-Afrika in Mei 1943 het die eskader na Zuara in Libië geskuif in voorbereiding vir die Geallieerde inval in Sisilië. Hulle het toe na Malta beweeg en, na die oorname van Malta deur die 8ste Leër, na die Sisiliese dorp Pachino voordat ’n permanente basis in Agnone Bagni opgestel is. Na afloop van die Sisiliese veldtog het Lee vir die sesde keer in minder as ’n jaar malaria opgedoen. Hy is na ’n hospitaal in Carthago gevlieg vir behandeling en het hy na ’n rustelose eskader teruggekeer. Hulle was gefrustreer deur ’n gebrek aan nuus oor die Oosfront en die Sowjetunie in die algemeen; met geen tuiste of alkohol het onrus vinnig versprei en dit gelyk of ’n muitery op hande is. Lee wat nou ’n kundige op die gebied van Rusland was, het hulle oorgehaal om hul pligte weer op te neem en sodoende die goeie guns van se bevelvoerende offisier gewen.
Na die Geallieerde inval in Italië is die eskader gedurende die winter van 1943 in Foggia en Termoli gestasioneer. Lee is na die weermag gesekondeer in ’n offisieruitruilskema. Hy het gedurende die Slag van Montecassino die meeste van sy tyd by die Gurkhas van die 8ste Indiese Infanteriedivisie deurgebring. Terwyl met verlof in Napels was, het Lee Vesuvius, wat drie dae daarna uitgebars het, uitgeklim. Gedurende die finale aanslag op Montecassino was die eskader se basis in San Angelo en Lee is byna dood toe een van die vliegtuie tydens opstyg geval het en Lee oor een van die lewendige bomme gestruikel het. Na die slag het die eskader na vliegvelde buite Rome geskuif en Lee het die stad besoek waar hy ook sy neef, Nicolò Carandini, wat in die Italiaanse Weerstandsbeweging geveg het, ontmoet het. In November 1944 is Lee tot vlugluitenant bevorder en het hy die eskader in Jesi verlaat om na die Lugmaghoofbasis te gaan. Hier het Lee deelgeneem aan beplanning en skakeling in voorbereiding vir ’n potensiële aanslag op die Duitse Alpevesting. Na afloop van die oorlog is Lee genooi om naby Wene te gaan jag en hy is by Pörtschach am Wörthersee ingekwartier. Vir die laaste paar maande van diens het Lee onder meer vlot Frans en Duits gepraat en is by na die Sentrale Register vir Oorlogsmisdadigers en Sekuriteitsverdagtes gesekondeer. Hier het hy gehelp om Nazi oorlogsmisdadigers op te spoor. Van sy tyd in die organisasie het Lee gesê: “Ons is talle dossiers gegee van wat hulle gedoen het, en daar is vir ons gesê om hulle te kry, soveel te ondervra as wat ons kan en hulle aan die geskikte owerhede te oorhandig … Ons het hierdie konsentrasiekampe gesien. Party was skoongemaak, party nie.” Lee het daarna uit diens van die Koninklike Lugmag getree met die rang van vlugluitenant.



</doc>
<doc id="100598" url="https://af.wikipedia.org/wiki?curid=100598" title="The Andromeda Strain">
The Andromeda Strain

The Andromeda Strain is 'n tegno-riller roman deur Michael Chrichton wat handel oor die poging van 'n groep wetenskaplikes om die uitbreek van 'n buiteaardse mikro-organisme in die Amerikaanse deelstaat Arizona te ondersoek en beheer. Die roman is in 1969 gepubliseer en het op die "New York Times" se topverkoperlys verskyn, waarvolgens Chrichton se reputasie as suksesvolle genre-skrywer gevestig is. Sy roman was die basis vir 'n gelyknamige 1971 film waarvoor Robert Wise die regie behartig het, asook 'n gelyknamige 2008 minireeks wat deur Ridley Scott vervaardig is.


</doc>
<doc id="100600" url="https://af.wikipedia.org/wiki?curid=100600" title="The Memoirs of a Survivor">
The Memoirs of a Survivor

The Memoirs of a Survivor is 'n distopiese roman deur Doris Lessing wat die eerste keer in 1974 gepubliseer is. Dit is in 1982 verwerk in 'n gelyknamige film met Julie Christie en Nigel Hawthorne in die rolverdeling. Die roman se intrige vind plaas in 'n nabye-toekomstige Verenigde Koninkryk waar die samelewing uitmekaar geval het weens een of ander ongespesifiseerde ramp.


</doc>
<doc id="100601" url="https://af.wikipedia.org/wiki?curid=100601" title="Oryx and Crake">
Oryx and Crake

Oryx and Crake is 'n distopiese roman wat deur die Kanadese outeur Margaret Atwood geksryf is. Alhoewel die roman se genre algemeen as apokaliptiese wetenskapsfiksie beskou word verskil Atwood deur dit eerder as spekulatiewe fiksie te bestempel. Dit is die eerste keer in 2003 gepubliseer en is in dieselfde jaar gekortlys vir die Gemenebes se Booker-prys. "Oryx and Crake" vorm deel van 'n trilogie, en word opgevolg deur "The Year of the Flood" (2009) en "Maddaddam" (2013). As geheel word hierdie trilogie tans deur Darren Aronofsky in 'n HBO televisie-minireeks verwerk onder die naam "Maddaddam".


</doc>
<doc id="100602" url="https://af.wikipedia.org/wiki?curid=100602" title="The Goldfinch (roman)">
The Goldfinch (roman)

The Goldfinch is 'n "Bildungsroman" deur die Amerikaanse skrywer Donna Tartt wat die eerste keer in 2013 gepubliseer is. Dit is in 2014 bekroon met die Pulitzerprys vir Fiksie.


</doc>
<doc id="100603" url="https://af.wikipedia.org/wiki?curid=100603" title="The Secret History">
The Secret History

The Secret History is die eerste roman van die Amerikaanse skrywer Donna Tartt. Dit is die eerste keer in 1992 gepubliseer en het onmiddellik 'n topverkoper geword. Die roman se intrige het te doen met 'n hegte groepie antieke kultuurgeskiedenis-studente. Dit is 'n omgekeerde speurverhaal wat fokus op hoekom 'n moord gepleeg is, eerder as op wie dit gepleeg het.


</doc>
<doc id="100604" url="https://af.wikipedia.org/wiki?curid=100604" title="The Robber Bride">
The Robber Bride

The Robber Bride is 'n roman deur die Kanadese skrywer Margaret Atwood wat die eerste keer in 1993 gepubliseer is. Die roman se intrige speel af in Toronto, Ontario, en het te doen met drie vroulike karakters wat maandeliks in 'n restaurant ontmoet vir 'n gedeelde maaltyd. Atwood het die kortverhaal "I Dream of Zenia With the Bright Red Teeth" in 2014 gepubliseer, in haar kortverhaalversameling "Stone Mattress", as 'n kort opvolging van hierdie roman.

'n Rolprentverwerking van "The Robber Bride" het in 2007 op Amerikaanse televisiekanale verksyn, met Mary-Louise Parker in die rolverdeling.


</doc>
<doc id="100605" url="https://af.wikipedia.org/wiki?curid=100605" title="Moral Disorder">
Moral Disorder

Moral Disorder (2006) is 'n versameling kortverhale van die skrywer Margaret Atwood wat almal tematies en dramaties met mekaar verbind is. Elke kortverhaal in hierdie versameling (behalwe die heel laaste een) handel oor dieselfde vroulike hoofkarakter, en skets gesamentlik die narratief van 'n Kanadese familie oor die tydperk van 60 jaar. Atwood het die boek se titel geleen by haar eggenoot Graeme Gibson, wat dit oorsrponklik self gebruik het vir 'n roman waarmee in 1996 besig was voordat hy besluit het om op te hou fiksie skryf.


</doc>
<doc id="100606" url="https://af.wikipedia.org/wiki?curid=100606" title="The Bluest Eye">
The Bluest Eye

The Bluest Eye is die eerste roman van die Amerikaanse skrywer Toni Morrison wat die eerste keer in 1970 gepubliseer is. Dit was geskryf in 'n tydperk van Morrison se lewe toe sy by Howard Universiteit klas gegee het en haar twee seuns alleen grootgemaak het. As gevolg van die roman se kontroversiële temas van rassisme, bloedskande en kindermolestering was daar alreeds verskeie pogings om die boek uit biblioteke en skoolsillabusse te verban.

Die Steppenwolf Theatre Company in Chicago, Illinois, het 'n dramatiese verwerking van die roman deur Lydia R. Diamond in 2005 en 2006 op die planke gebring.


</doc>
<doc id="100607" url="https://af.wikipedia.org/wiki?curid=100607" title="Song of Solomon (roman)">
Song of Solomon (roman)

Song of Solomon is 'n roman deur die Amerikaanse skrywer Toni Morrison wat die eerste keer in 1977 gepubliseer is. Dit volg die lewe van 'n swart Amerikaanse man vanaf sy geboorte tot en met sy volwassenheid. Dit het die Amerikaanse National Books Critics-prys gewen, was deur Oprah Winfrey gekies vir haar populêre televisie-boekklub, en is ook deur die Sweedse Akademie aangehaal in hul motivering dat Morrison die Nobelprys vir Letterkunde in 1993 gewen het. Die roman is alreeds verskeie male sedert 1993 uitgedaag met die oog op verbanning uit Amerikaanse skoolsillabusse, hoofsaaklik omdat dit Amerikaanse rasprobleme tematiseer.


</doc>
<doc id="100609" url="https://af.wikipedia.org/wiki?curid=100609" title="Paradise (roman)">
Paradise (roman)

Paradise is 'n roman deur Toni Morrison wat die eerste keer in 1997 gepubliseer is. Volgens Morrison is dit die finale boek van 'n informele trilogie wat voorafgegaan is met die romans "Beloved" en "Jazz". Morrison wou "Paradise" oorspronklik "War" genoem het, maar is daarvan belet deur haar uitgewer. Oprah Winfrey het hierdie boek se mediaprofiel drasties vergroot toe sy dit in 1998 gekies het vir bespreking in haar populêre televisie-boekklub.


</doc>
<doc id="100610" url="https://af.wikipedia.org/wiki?curid=100610" title="Jazz (roman)">
Jazz (roman)

Jazz is 'n roman deur die Amerikaanse skrywer Toni Morrison wat in 1992 gepubliseer is. Die oorgrote meerderheid van die narratief vind plaas in Harlem gedurende die 1920s, 'n tydperk van swart Amerikaanse kultuur wat histories bekend staan as die Harlem Renaissance. Dit is die tweede boek in 'n trilogie van romans, voorafgegaan met "Beloved" en opgevolg met "Paradise".


</doc>
<doc id="100611" url="https://af.wikipedia.org/wiki?curid=100611" title="Cambridge, Oos-Londen">
Cambridge, Oos-Londen

Cambridge is 'n voorstad van Oos-Londen, in die Oos-Kaap Provinsie van Suid-Afrika. Dit val onder beheer van die Buffalo City Metropolitaanse Munisipaliteit.



</doc>
<doc id="100612" url="https://af.wikipedia.org/wiki?curid=100612" title="Homeriese kwessie">
Homeriese kwessie

Die Homeriese kwessie is gemoeid met die onsekerheid en gevolglike debat rondom die identiteit van Homeros, die outeurskap van die "Ilias" en "Odussee" asook die historiese egtheid van vernaam die "Ilias". Die vakgebied se wortels lê in die Klassieke Oudheid en Hellenisme, maar kom eers werklik tot sy reg onder die Homeriese vakgeleerdes van die 19de en 20ste eeu.

Die belangrikste onderafdelings rakende die Homeriese kwessie is:


Die moontlikhede van moderne tekskritiek asook argeologiese antwoorde het ŉ paar ekstra vrae tot gevolg:


Na die gedagteryke werk van Milman Parry is meeste klassici dit eens dat die meeste gedigte aan Homeros toegewys, of hy as digter bestaan het of nie, tot ŉ sekere mate van mondelinge tradisie afhanklik is – ŉ geslagte-oue tegniek wat die erfgoed van velerlei sanger-digters (of "aoidoi") was. ŉ Ontleding van die struktuur en woordeskat in die "Ilias" en "Odussee" toon aan dat die gedigte heelwat gereelde en herhalende frases bevat; selfs volledige verse word herhaal. Kon die "Ilias" en "Oddussee" die produk gewees het van mondeling-voorskriftelike komposisie, daar en dan deur ŉ digter saamgestel deur gebruik te maak van ŉ versameling gememoriseerde tradisionele verse en frases? Milman Parry en Albert Lord wys dat sulke uitvoerige mondelinge tradisie, hoewel vreemd in hedendaagse literêre kulture, tipies is van epiese digkuns in ŉ uitsluitlike mondelinge kultuur. Die kernwoorde hier is "mondeling" en "tradisioneel". Parry begin met die eersgenoemde: die herhalende taalstukke is volgens hom deur die sanger-digter by sy voorgangers oorgeneem, en was nuttig in die komposisie van gedigte. Parry noem die herhalende taalstukke "formules".

Heelwat geleerdes stem saam dat die "Ilias" en "Odussee" ŉ proses van standaardisering en verfyning ondergaan het vanuit ouer bronne, beginnende by die 8ste eeu v.C. Hierdie proses wat soms na verwys word as die "miljoen klein stukkies"-ontwerp ondersteun oënskynlik die gees van mondelinge tradisie. Albert Lord vermeld in sy "magnum opus", "The singer of tales", dat digters binne ŉ mondelinge tradisie, soos Homeros, geneig is om hulle verhale aan te pas en te skep soos hulle dit uitvoer. Hoewel die gevolgtrekking dan gemaak kan word dat hy van ander sanger-digters "geleen" het, maak hy dit feitlik seker sy eie.

Die 1960 uitgawe van Lord se boek, wat fokus op die probleme en vra wat ontstaan het in oorleg met die toepassing van die mondeling-voorskriftelike teorie vir probleemtekste soos die "Ilias", "Odussee" en selfs "Beowulf", beïnvloed bykans al die daaropvolgende werke oor Homeros en mondeling-voorskriftelike komposisie. In antwoord op dié grondverskuiwende werk publiseer Geoffrey Kirk ŉ boek getiteld "The Songs of Homer". Daarin bevraagteken hy Lord se uitbreiding van die mondeling-voorskriftelike wese van Serwiese letterkunde (die gebied waarin die teorie oorspronklik ontwikkel is) tot die Homeriese epos. Kirk betoog dat Homeriese gedigte van daardie tradisies verskil in hul "metriese dissipline", "vormlike strukture" en kreatiwiteit. Hy argumenteer dat Homeriese gedigte binne ŉ stelsel voorgedra is wat die voordraer heelwat meer vryheid gee om woorde en frases te kies om dieselfde doel te bereik as die Serwiese digter, wat basies net "reproduserend" is.

Kort hierna hervorm Eric A. Havelok se boek "Preface to Plato" geheel en al hoe geleerdes na Homeriese digkuns kyk, deur te argumenteer dat dit nie net die gevolg van mondelinge tradisie is nie, maar dat die mondelinge voorskrifte daarin ŉ manier was vir antieke Grieke om kulturele kennis oor baie geslagte heen te bewaar. In sy werk van 1966, "Have we Homer’s "Iliad"? ", teoretiseer Adam Parry die bestaan van die mees volledig ontwikkelde digter tot nog toe, ŉ persoon wat kreatief en intellektueel (op eie diskresie) genuanseerde karakters kon skep binne die konteks van die aanvaarde tradisionele storie; om die waarheid te sê het Parry die Serwiese tradisie ongelukkig geheel en al uitgeskuif en gekies om die Griekse model hoër as die ander te ag. Lord reageer op Kirk en Parry se onderskeie standpunte met sy 1968 publikasie, "Homer as Oral Poet", en herbevestig sy vertroue in die relevansie van Serwiese epiese digkuns en die ooreenkomste met Homeros. Hy onderspeel ook die literêre en intellektuele rol van die voordraers van Homeriese heldedigte.

As verdere ondersteuning vir die teorie dat Homeros in werklikheid die naam van ŉ reeks mondelinge voorskrifte was, of gelykstaande aan die "sanger-digter" soos van toepassing op Shakespeare, is die Griekse naam "Homēros" etimologies noemenswaardig. Die naam is identies aan die Griekse woord vir "gyselaar". Daar is al gepostuleer dat sy naam ŉ ekserp is van die naam van ŉ groep digters wat die Homeridae genoem is. Dit beteken letterlik "seuns van gyselaars", afstammelinge van krygsgevangenes. Aangesien die mans nie oorlog toe gestuur is nie, oor daar twyfel bestaan in hul lojaliteit op die slagveld, en dus nie in skermutselinge sou omkom nie, is die onthou van die omgewing se gebruiklike heldedigte aan hulle toevertrou in ŉ era voor geletterdheid.

Binne dieselfde denkrigting kan die woord "Homeros" eenvoudig ŉ ontlening wees aan die woordeskat van Mediterreense seevaarders vir die Semitiese woordbasis ‘MR’, wat "sê" of "vertel" beteken. "Homeros" is heel moontlik dalk die Mediterreense weergawe van "sage". Psuedo-Plutarchos het voorgestel dat die naam afkomstig is uit ŉ woord wat "om te volg" of ook "blind" kan beteken. Ander bronne verbind weer Homeros se naam vir verskillende etimologiese redes met Smirna.

Presies wanneer die gedigte ŉ vaste geskrewe vorm aangeneem het, is oop vir bespreking. Die tradisionele oplossing staan bekend as die "transkripsie hipotese". Binne die hipotese dikteer ŉ nie-geletterde sanger die gedig aan ŉ geletterde skrifgeleerde in die 6de eeu v.C. of selfs vroeër. Die oudheid verklaar eenstemmig dat Peisistratos die Atheense tiran eerste was om Homeros se gedigte op skrif vas te lê en in die volgorde te plaas soos ons dit vandag ken. Meer radikale Homeros-kenners, soos Gregory Nagy, voer aan dat ŉ kanonieke teks van die Homeriese gedigte egter vir die eerste keer die lig gesien het met die Aleksandrynse redakteurs tydens die Hellenistiese era (3de tot 1ste eeu v.C.)

Die moderne debat skop af met die "Prolegomena" van Frederich August Wolf in 1795. Volgens Wolf is die skryfdatum onder een van die eerste vrae in die tekskritiek van Homeros. Wolf, nadat hy homself oortuig het dat Homeros nie geskryf het nie, oorweeg dat die werklike oordragmetode by die Rapsodiste, waarvan die Homeridae ŉ erfskool was, lê. Hy kom tot die gevolgtrekking dat die "Ilias" en "Odussee" nie in die vorm soos ons dit ken saamgestel kon gewees het sonder die hulp van skryfkuns nie. Dit moes dus, soos Bentley gesê het, ŉ reeks van liedere en rapsodies gewees het wat eers 500 jaar na hul oorspronklike komposisie in ŉ epiese gedig vervat is. Wolf versterk sy gevolgtrekking met die karakteristieke toegewys aan die sikliese gedigte (wat se gebrek aan eenheid toon dat die struktuur van die "Ilias" en "Odussee" werke uit ŉ latere era was), die een of twee aanduidings van gebrekkige verbinding en die twyfel deur antieke kritici oor die egtheid van sekere gedeeltes.

Die siening word verder gevoer deur die ingewikkelde faktor van die tydperk wat nou na verwys word as die "Griekse Donker Eeue". Die tydperk, wat strek van 1250 tot 750 v.C., volg na skatting direk na die geskiedkundige ekwivalent van Homeros se Trojaanse Oorlog. Die samestelling van die "Ilias" word weer geplaas as direk na die Griekse Donker Eeue.

Verder is daar ook ŉ geskil rondom die skryfdatums tussen die "Ilias" en die "Odussee". Dit blyk dat laasgenoemde op ŉ latere datum saamgestel is as eersgenoemde as gevolg van die verskil in die werke se onderskeie karakteriserings van die Fenisiërs tussen die 8ste en 7de eeu v.C. Die Fenisiërs se bedrewenheid het begin om Griekse handel te benadeel. Homeros se beskrywing van Achilles se skild in die "Ilias" dui op fyn gedetailleerde metaalwerk wat Fenisiese vaardigheid karakteriseer, terwyl hulle in die "Odussee" uitgekryt word as "menigvuldige gemene poetsbakkers".

Wolf se spekulasies was in harmonie met die idees en sentimente van sy tyd. Sy geskiedkundige argumente, veral sy uitgebreide reeks bewyse van Peisistratos se werk, is amper nooit uitgedaag nie. Die uitwerking van Wolf se "Prolegomena" was so oorweldigend en die vasberadenheid so beslissend dat, hoewel ŉ mate van protes in die tydperk aangeteken is, die werklike Homeriese polemiek eers na sy dood in 1824 afgeskop het.

Die eerste beduidende antagonis van die Wolfiaanse skool was Gregor Wilhelm Nitzsch. Sy werk geskied in die tydvak tussen 1828 en 1862 en bekyk alle kante van die kwessie. Met die aanvang van sy "Metetemata" (1830) opper Nitsch die vraag van geskrewe of ongeskrewe literatuur, dit waarop Wolf se hele argument rus, en toon aan dat die skryfkuns Peisistratos voorafgegaan het. In ŉ latere gedeelte van dieselfde reeks besprekings (1837), asook in sy vernaamste werk ("Die Sagenpoesie der Griechen", 1852), ondersoek hy die struktuur van die Homeriese gedigte asook hul verhouding tot ander epiese gedigte van die Trojaanse siklus.

Hierdie heldedigte het intussen ook die onderwerp geword van die Epiese siklus van Friedrich Gottlieb Welcker – ŉ werk met amper geen gelyke in die geskiedenis van filologie nie. Die verwarring wat deur vorige akademici veroorsaak is tussen die antieke post-Homeriese digters (soos Arktinos van Milete of Lesches) en die geleerde mitologiese digters (soos die "scriptor cyclicus" van Horatius) is eerste deur Welcker opgeklaar. Wolf het betoog dat indien die Epiese siklusskrywers die "Ilias" en "Odussee" soos dit tans daar uitsien geken het, sou hulle die eenheid van struktuur wat die twee gedigte onderskei, nageboots het. Welcker se doel was om aan te toon dat die Homeriese gedigte beide die vorm en inhoud van epiese digkuns beïnvloed het.

Gevolglik vloei daar ŉ konserwatiewe denkskool hieruit wat min of meer vrylik die absorbering van voorafbestaande gedigte in die "Ilias" en "Odussee" erken, asook die bestaan van heelwat interpolasies, maar die vernaamste samestalling van die werk in prehistoriese tye plaas en toeken aan ŉ geniale digter. Die vraag of die twee heldedigte deur dieselfde outeur neergepen is bly staan; die denkskool neig egter na meerdere outeurs. Verder heers daar nie eenstemmigheid oor die neerpen van die gedigte nie. Karl Otfried Müller ondersteun byvoorbeeld Wolf se siening van die kwessie hoewel hy erg kapsie maak teen die gevolgtrekkings wat Wolf daaruit maak.

Die "Prolegomena" het die woorde "Volumen I" op die titelblad hoewel ŉ tweede volume nooit die lig gesien het nie; daar was ook geen poging vanaf Wolf self om dit saam te stel of sy teorie verder te neem nie. Die eerste belangrike treë in daardie rigting is deur Johann Gottfried Jakob Hermann geneem. Sy twee proefskrifte, "De interpolationibus Homeri" (Leipzig, 1832), en "De iteratis apud Homerum" (Leipzig, 1840), word in Nitsch se skrywes uitgelig. Soos die woord "interpolasie" benadruk het Hermann nie die hipotese van ŉ samesmelting van onafhanklike gedigte ondersteun nie. Die komplikasies met die aanname dat al die antieke minstrele gesing het oor die wraak van Achilles of Odusseus se terugkoms (met selfs die inname van Troje uitgelaat) het Hermann gelei tot die aanname dat twee gedigte van geringe bestek, wat oor die twee temas handel, so bekend geraak het in ŉ vroëere tydperk dat dit die ander gedeeltes van die Trojaanse storie op die agtergrond geskuif het. Dit is verder versterk deur daaropvolgende generasies rapsodiste. Bowendien blyk dit volgens hom dat sekere gedeeltes van die "Ilias" ouer is as die wraak van Achilles. Gevolglik onderskei Hermann bo en behalwe die Homeriese en post-Homeriese gedeeltes ook ŉ pre-Homeriese element.

Die veronderstellings van Hermann, waarbinne die Wolfiaanse teorie ŉ aangepaste en tydelike toepassing gekry het, is teenswoordig op die agtergrond geskuif deur Karl Lachmann se van-krag-wordende diepgrawende metode. Lachmann het (in twee referate voorgelees aan die Berlynse akademie in 1837 en 1841) probeer aantoon dat die "Ilias" saamgestel is uit sestien onafhanklike gedigte, met verskeie uitbreidings en invoegings, wat finaal deur Peisistratos tot orde gereduseer is. Die eerste boek bevat byvoorbeeld ŉ gedig oor Achilles se woede (1-347) en twee verlengstukke, die terugkeer van Chruseïs (430-492) en die tonele in Olimpus (348–429, 493–611). Die tweede boek vorm ŉ tweede gedig, maar verskeie uittreksels, onder anderse Odusseus se toespraak (278-332), is ingevoeg. In die derde boek is die tonele waarin Helena en Priamos verskyn, insluitende die sluit van die wapenstilstand, byvoorbeeld uitgewys as invoegings.

Nuwe metodes poog ook om die kwessie op te klaar. Met die kombinering van informasietegnologieë en statistieke laat Stylometrie die skandering van verskeie linguistiese eenhede toe: onder andere woorde, woordsoorte en klanke. ŉ Eerste studie van Dietmar Najock wat geskoei is op die frekwensie van Griekse letters, toon spesifiek die interne verband aan tussen die "Ilias" en "Odussee". ŉ Onlangse studie van Stephen Vonfelt wat die herhaling van letters in ag neem, belig die eenheid in Homeros se werke teenoor die van Hesiodos. Terwyl die tesis van moderne analiste nog bevraagteken word, bly die kwessie oop vir verdere debat.



</doc>
<doc id="100614" url="https://af.wikipedia.org/wiki?curid=100614" title="Macleantown">
Macleantown

Macleantown is 'n dorp in die Oos-Kaap, Suid-Afrika. Die dorp is 34 km noordwes van Oos-Londen en 46 km suidoos van Stutterheim, en val onder bestuur van die Buffalo City Metropolitaanse Munisipaliteit. 

Die dorp is in April 1881 genoem na Kolonel John Maclean (1810-1874), hoofkommissaris van Brits-Kaffrarië vanaf 1852.



</doc>
<doc id="100615" url="https://af.wikipedia.org/wiki?curid=100615" title="Dhivehi">
Dhivehi

Dhivehi (ދިވެހިބަސް, "divehi-bas"; letterlik: "Malediviese taal", of kort ދިވެހި, "divehi", "Maledivies") is 'n Indo-Ariese taal wat deur sowat 340 500 mense op die Maledive en die Indiese eiland Minicoy gepraat word. Dhivehi is die amptelike taal en die belangrikste inheemse taal op die Maledive. Dhivehi is nou verwant aan Singalees en word in die Tana-skrif geskryf, 'n afgeleide Arabiese alfabet. Ander verwante tale sluit in Konkani in die Indiese deelstaat Goa en Marathi in die Indiese deelstaat Maharashtra, hoewel Konkani soms as 'n dialek van Marathi beskou word.


</doc>
<doc id="100616" url="https://af.wikipedia.org/wiki?curid=100616" title="Mount Coke">
Mount Coke

Mount Coke is 'n dorp in die Oos-Kaap, Suid-Afrika. Die dorp is 18 km oos van King William’s Town en val onder bestuur van die Buffalo City Metropolitaanse Munisipaliteit.



</doc>
<doc id="100617" url="https://af.wikipedia.org/wiki?curid=100617" title="Dzongkha">
Dzongkha

Dzongkha (ལྷ་རྫོང་ཁ་) is 'n Tibeto-Birmaanse taal wat deur sowat 171 080 mense in Bhoetan, Nepal en Indië gepraat word. Dzongkha is die amptelike taal van Bhoetan en is verwant aan Tibettaans, die amptelike taal van die Outonome Gebied Tibet in die Volksrepubliek China. Dzongkha word in die Tibettaanse skrif geskryf, 'n Brahmi-skrif uit die Indiese skriffamilie.


</doc>
<doc id="100618" url="https://af.wikipedia.org/wiki?curid=100618" title="Carl Lohann">
Carl Lohann

Carl Lohann (*19 Maart 1931, Swartruggens – †4 Junie 2015, Bredasdorp) was 'n professor en hoof van die Departement van Biblioteekkunde aan die Potchefstroomse Universiteit vir Christelike Hoër Onderwys, tans Noordwes-Universiteit. Hy is ook direkteur van die Instituut vir Navorsing in Kinder- en Jeugliteratuur aan die universiteit en vestig hom as ’n voorste kenner van kinderboeke. Hy skryf self kinderboeke en stel die "Afrikaanse Kinderboekgids", ’n bibliografie van Afrikaanse kinderboeke, saam.

Carl August Lohann is op 19 Maart 1931 op Swartruggens in die Wes-Transvaal gebore as oudste seun van mnr. en mev. A.T.E. Lohann Sy skoolopleiding ontvang hy op Swartruggens en later op Potchefstroom, waar hy in 1948 aan die Hoërskool Gimnasium matrikuleer.

Sy naskoolse studies is vanaf 1949 aan die Potchefstroomse Universiteit vir Christelike Hoër Onderwys. In 1951 verwerf hy die B.A.-graad, in 1952 ’n Universiteits Onderwysdiploma, in 1957 die UDB-Diploma en in 1962 die B.Bibl. Honneurs-graad. Tydens sy biblioteekkunde studies ontwikkel hy ’n liefde en belangstelling vir kinderlektuur. In 1967 verwerf hy sy meestersgraad in biblioteekkunde met ’n verhandeling oor "Die illustrasie van Suid-Afrikaanse kinderlektuur: ’n waardebepaling" en in 1972 verwerf hy ook sy doktorsgraad in biblioteekkunde met ’n proefskrif oor "Die bekroonde kinderboek en die aanvaarding daarvan deur die kind, met spesiale verwysing na Suid-Afrika".

Vanaf 1953 gee hy onderwys aan verskeie hoërskole in Transvaal en aanvaar dan in 1956 ’n betrekking in die tydskrifafdeling van die Ferdinand Postma-biblioteek aan die Potchefstroomse Universiteit. In 1959 word hy Kollegebibliotekaris van die Potchefstroomse Onderwyskollege en word in 1963 bevorder tot Departementshoof in Skool en Kollegebiblioteekwese. Hy word in 1970 aangestel as senior lektor in die Departement Biblioteekkunde van die Potchefstroomse Universiteit en vanaf Januarie 1978 word hy bevorder tot professor. Sy intreerede gee hy in 1978 onder die titel "Die kinderlektuursituasie in Suid-Afrika en die implikasies daarvan vir die opleiding van die bibliotekaris".

Hy dien as bestuurslid en by verskeie geleenthede as voorsitter van die Wes-Transvaalse Tak van die Suid-Afrikaanse Biblioteekvereniging (SABV). Verder is hy vanaf 1968 lid van die Komitee van Kinderboeke van die SABV en tree vanaf 1971 op as voorsitter van hierdie komitee wat onder andere verantwoordelik is vir die toekenning van die C.P. Hoogenhout-medalje vir kinderlektuur. Vanaf 1971 dien hy ook op die Raad van die SABV en is stigterslid en Direkteur van die Instituut vir Navorsing in Kinder- en Jeugliteratuur. Hierdie instituut onderneem onder sy leiding ’n in-diepte ondersoek na die kwaliteit van kinderboektoekennings in Suid-Afrika en bring in 1986 ’n verslag uit onder die titel "’n  Waardebepaling van kinderboektoekennings in Suid-Afrika deur kinders, literatore, resensente, bibliotekarisse, onderwysers, skrywers en uitgewers: ’n empiries-vergelykende ondersoek". Hierdie verslag word deur die Potchefstroomse Universiteit gepubliseer. ’n Verdere ondersoek lei tot die verslag oor "Die kontekstuele betekenis van die karakteristieke in die illustrasies van ’n aantal kinderboekillustreerders van wêreldformaat vir die persepsie van die kind: ’n vergelykend-analitiese studie".

Lohann se bekendste werk is die "Afrikaanse Kinderboekgids" (AKG), die eerste bibliografie van Afrikaanse kinderboeke. Dit het Lohann en drie navorsers vyf jaar se navorsing gekos om die taak af te handel. Die AKG het meer as tienduisend inskrywings, wat oorspronklike werke in Afrikaans en vertalings na Afrikaans tot en met 1982 insluit. 'n Aanvullende bylae is in 1989 uitgegee vir die kinderboeke wat tot einde 1987 verskyn het. Daar was oorspronklik beoog om elke vyf jaar so 'n aanvullende uitgawe te publiseer.

In 1993 word erelidmaatskap van SAIBI aan Lohann toegeken vir sy bydrae op die gebied van kinder- en jeuglektuur in Suid-Afrika.

In 1991 tree hy af by die universiteit, waarna hy hom op Bredasdorp vestig. Hier word hy hoof en kurator van die Skeepswrakmuseum en later ook kurator van die museum by die Kaap Agulhas-vuurtoring. In 1997 word hy aangewys as voorsitter van die plaaslike tak van Vriende van Afrikaans. Hy bedank na 14 jaar en 6 maande by die museum in 2005.

Hy is in 1965 getroud met Clarice Geldenhuys en hulle het ’n seun en ’n dogter.

Op 4 Junie 2015 is hy na 'n siekbed in die Vergelegen MediClinic in Somerset-Wes oorlede. Hy is op 12 Junie 2015 om 12h00 ter aarde bestel.

As redakteur en samesteller is hy verantwoordelik vir verskeie werke oor kinderliteratuur, soos "Storiehuis, woordpaleis: ’n Keur van nuwe kinderverhale" (1980), "Met Huppel en Liewe Heksie op die planke" (1984) en die oorsig oor die werke van "Freda Linde" (1983) en "M.E.R. – Op die maat van musiek" (1985).

As redakteur stel hy ook die bibliografie van Afrikaanse kinderboeke, die "Afrikaanse Kinderboekgids" (1986) saam, wat later opgevolg is deur ’n byvoegsel in 1989. Die Suid-Afrikaanse Uitsaaikorporasie saai ’n televisiereeks oor kinderliteratuur uit wat deur hom geskep is.

By geleentheid van Hester Heese se tagtigste verjaarsdag stel hy die gedenkbundel "Herfsblaar gooi ’n Kaapse draai" saam, waarin skrywers en vriende hulde aan haar bring.

Hy skryf "Kinderlektuur" wat as ’n gids dien vir ouers, onderwysers, skrywers en illustreerders.

Hy skryf ook oorspronklike verhale vir kleuters.

In "Die houtvrou" vertel die boegbeeld van ’n skip haar eie verhaal.

"Janfrederik en die toring" gaan oor ’n janfrederik wat ’n afknouerige seun dophou.

In "Lientjie en die slapers" word ’n kind met die dood gekonfronteer. Lientjie is baie siek en praat dan van die slapers, wat in haar verbeelding leef en wat sy duidelik met die dood vereenselwig. Wanneer sy gesond word, kry sy ’n bokkie present, wat sy Klossie noem. Elke dag speel sy met hom in sy kampie, maar eendag los sy per ongeluk die hekkie na die kampie oop en die honde val die bokkie aan. Daardie aand slaap Klossie langs Lientjie se bed, maar die slapers kom hom haal. Lientjie aanvaar dat Klossie in sy ononderbroke slaap gelukkig sal wees.

Werke wat uit sy pen verskyn sluit in:










</doc>
<doc id="100620" url="https://af.wikipedia.org/wiki?curid=100620" title="Mineralewetenskappegebou UP">
Mineralewetenskappegebou UP

Die eenvoudige styl van dié gebou op die Hatfieldkampus van die Universiteit van Pretoria weerspieël eienskappe van die Klein Brasiliaanse of Moderne Brasiliaanse styl met sy liggroen en wit terrazzo-dekking en diamantvormige vensters langs die twee ingange. Hierdie gebou, wat op 3 Mei 1955 geopen is, het aanvanklik as die Derde Wiskundegebou bekend gestaan en is ontwerp deur die argitekte AL Meiring en PR Nel. Dit vorm van die binneplein van die universiteit en 'n identiese gebou aan die suidekant van die Ingenieurstoring was terselfdetyd beplan, om te verseker dat toekomstige geboue se style nie bots nie. In die 1980s is verskeie departemente verskuif wat spontaan daartoe gelei het dat al die aardwetenskappe in een gebou saamgevoeg is, waarna die naam van hierdie gebou verander is na die Mineralewetenskappegebou.


</doc>
<doc id="100621" url="https://af.wikipedia.org/wiki?curid=100621" title="The Elected Member">
The Elected Member

The Elected Member is 'n roman van die Britse skrywer Bernice Rubens wat die eerste keer in 1969 gepubliseer is. Dit is in 1970 bekroon met die Booker-prys.


</doc>
<doc id="100622" url="https://af.wikipedia.org/wiki?curid=100622" title="Van de Graaff-versneller UP">
Van de Graaff-versneller UP

Hierdie fasiliteit, wat in 1963 op die Hatfieldkampus van die Universiteit van Pretoria opgerig is, vorm deel van die Departement
Fisika. 

Dit bestaan uit ’n protonversneller en ’n subkritiese reaktormodule wat vir opleidings- en navorsingsdoeleindes op die gebied van kernfisika gebruik word. Sedert dit in 1964 ingewy was, werk die universiteit en die Wetenskaplike en Nywerheidsnavorsingsraad (WNNR) nou saam en meer onlangs het die universiteit sy internasionale navorsingsnetwerke in dié verband verder uitgebrei.


</doc>
<doc id="100623" url="https://af.wikipedia.org/wiki?curid=100623" title="AE du Toit Auditorium &amp; Anneks UP">
AE du Toit Auditorium &amp; Anneks UP

Die AE du Toit Ouditorium wat in is in 1956 op die Hatfieldkampus van die Universiteit van Pretoria opgerig en bestaan uit twee groot lesingsale. Dit is ontwerp deur prof AL Meiring, die destydse hoof van die Department Argitektuur en Bouwetenskappe. Die gebou is
sonder vensters ontwerp om geraas te verminder omdat dit aan die besige Universiteitsweg grens. Die gebou is in Junie 1957 ingewy en is vernoem na prof AE du Toit, die eerste professor in wiskunde en voormalige rektor van die universiteit. Daar is 'n grys reliëf teen ’n rooi mosaïekagtergrond aan die suidelike muur. Hierdie kunswerk, wat deur die kunstenaar Zoltan Borberéki onterp was, is deur prof Meiring aan die Universiteit geskenk. Die groot waaiervormige sale kan sowat 700 studente akkommodeer, terwyl die kleiner sale plek vir ongeveer 250 studente het.


</doc>
<doc id="100624" url="https://af.wikipedia.org/wiki?curid=100624" title="Madame Sousatzka">
Madame Sousatzka

Madame Sousatzka is 'n 1988 Britse film waarvan die regie deur John Schlesinger behartig is en die draaiboek deur Ruth Prawer Jhabvala geskryf is. Hierdie rolprent is 'n verwerking van die roman "Madame Sousatzka" (1962) deur Bernice Rubens. Die hoofkarakter se rol word deur Shirley MacLaine vertolk, en sy is daarvoor bekroon met 'n beste-aktrise-prys by die 1988 Golden Globe-toekennings.


</doc>
<doc id="100625" url="https://af.wikipedia.org/wiki?curid=100625" title="Chemiegebou UP">
Chemiegebou UP

Die Chemiegebou op die Hatfieldkampus van die Universiteit van Pretoria is 'n moderne siersteenstruktuur, wat kenmerkende eienskappe van die Hollandse Baksteenmodernisme toon. Dit is in 1943, midde-in die Tweede Wêreldoorlog, gebou toe die Ou Chemiegebou heeltemal ontoereikend vir die groeiende getal studente geword het danksy die nuutgestigte Fakulteit Gesondheidswetenskappe/Mediese Fakulteit. Die gebou is deur Gerard Moerdyk en H Watson ontwerp. Die gedetailleerde reliëf aan die voorkant beeld elemente van chemie uit. Die oostelike vleuel is in 1956 opgerig en twee jaar later is die derde verdieping voltooi. Vandag word die gebou in sy geheel deur die Departement Chemie beset.


</doc>
<doc id="100626" url="https://af.wikipedia.org/wiki?curid=100626" title="Ou Chemiegebou UP">
Ou Chemiegebou UP

Die Ou Chemiegebou is histories die eerste gebou op die Hatfieldkampus van die Universiteit van Pretoria waar daar met konstruksiewerk begin is, maar dit is eers in 1911 na die inwyding van die Ou Letteregebou voltooi. Dit is ontwerp deur mnr Cleland, hoof van die Departement van Openbare Werke. Die ontwerp van hierdie gebou in die Renaissance-styl is grootliks beïnvloed deur die Herbert Baker Skool van Argitektuur. In 1971 is die suidelike vleuel van die gebou gesloop om plek te maak vir die bou van die biblioteek. Slegs ’n enkele gewelf van daardie vleuel het behoue gebly. Die gebou word nou grootliks oorskadu deur meer moderne geboue, maar is steeds ’n belangrike landmerk op die kampus. Dit gebou is oorspronklik gebou om die Departemente Chemie en Fisiese Wetenskappe te huisves en konstruksiekoste het sowat £13 500 beloop. In 1921 het die Departement Dierkunde ook vir ’n rukkie hier ingetrek. Vandag huisves die Ou Chemiegebou die kwaliteiteenheid, die kampuskiosk en ’n fotokopiëringdiens.


</doc>
<doc id="100627" url="https://af.wikipedia.org/wiki?curid=100627" title="The Blue Flower">
The Blue Flower

The Blue Flower is die laaste roman van die Britse skrywer Penelope Fitzgerald, wat die eerste keer in 1995 gepubliseer. Dit is 'n werk van historiese fiksie wat ondersoek instel op 'n deel uit die lewe van Friedrich von Hardenberg, 'n Duitse Romantiese digter, skrywer en filosoof wat beter bekend staan as Novalis.

"The Blue Flower" is in 1997 bekroon met die Amerikaanse National Book Critics Circle-prys vir fiksie.


</doc>
<doc id="100628" url="https://af.wikipedia.org/wiki?curid=100628" title="Offshore (roman)">
Offshore (roman)

Offshore is 'n roman deur Penelope Fitzgerald wat die eerste keer in 1979 gepubliseer is, en wat ook in dieselfde jaar met die Booker-prys bekroon is. Tematies ondersoek hierdie roman hoe sekere karakters hul lewens op die grens tussen in land en see ervaar.


</doc>
<doc id="100632" url="https://af.wikipedia.org/wiki?curid=100632" title="McDonald's">
McDonald's

McDonald's Corporation is die wêreld se grootste ketting van hamburger- en kitskosrestaurante.

Die hoofkantoor van die firma – McDonald's Plaza genoem – is geleë in Oak Brook, 'n voorstad van Chicago in die Verenigde State. Hier is ook die "Hamburger University", die opleidingsentrum van McDonald's.

Die maatskappy is deur die sakeman Ray Kroć uitgebou nadat hy in 1955 die regte oorgeneem het van 'n klein hamburgerketting wat gelei was deur Dick en Mac McDonald.

'n McDonald's-restaurant word bestuur deur 'n konsessienemer, 'n filiaal, of die maatskappy self. Die inkomste van die maatskappy kom uit die huur, kopiereg en fooie wat betaal word deur die konsessiehouers, en die verkope in selftoegeruste restaurante.

McDonald's bedien hoofsaaklik hamburgers, kaasburgers, hoender, skyfies, ontbytgeregte, koeldrank, melkskommels en nageregte. In reaksie op kritiek oor sy vervelige spyskaart, verkoop die maatskappy nou ook slaaie, garnale, gevoudes en vrugte.

Die totale aantal bestellings by McDonald's beloop 68 miljoen per dag, versprei oor meer as 36 000 takke in 119 lande. Op 11 November 2015 het McDonald's hul 20ste jaar in Suid-Afrika met 234 takke gevier.




</doc>
<doc id="100633" url="https://af.wikipedia.org/wiki?curid=100633" title="Melkskommel">
Melkskommel

'n Melkskommel is 'n dik, koue drankie gemaak van melk, roomys of "softserve" en vrugte en/of stroop vir die smaak. Die bestanddele word gemeng en geklits.

Meeste snoepkafees het 'n masjien om melkskommels mee te maak. Dan is daar ook gespesialiseerde winkels, wat met roomys en egte vrugte hul melkskommels maak.



</doc>
<doc id="100634" url="https://af.wikipedia.org/wiki?curid=100634" title="Afrikaanse gesegdes uit die Middeleeue">
Afrikaanse gesegdes uit die Middeleeue

Talle gesegdes wat uit die Middeleeue dateer en in die destydse Germaanse tale gebruik is, word vandag nog in Afrikaans gebruik. Die oorspronklike oorsake wat tot hierdie spreekwoorde gelei het, is vir vele gebruikers van vandag onbekend, deels omdat die alledaagse lewe in die moderne wêreld so veel anders uitsien as in die Middeleeue, en deels ook omdat Suider-Afrika nie die ontwikkelinge en belewenisse van die Europese Middeleeue meegemaak het nie.

"Betekenis: Om in 'n tyd van nood bystand te verleen."

Om 'n vesting soos 'n kasteel te kan verower moet 'n mens gewoonlik gate in die mure slaan. 'n Gat in 'n vestingmuur word ook 'n bres genoem. Soos vele militaristiese terme is dit afgelei van die Franse woord "brèche", wat opening of gleuf beteken. Vir die verdedigers is 'n bres hoogs gevaarlik, aangesien die aanvallers sal probeer om daardeur binne te dring en die vesting aan die brand te steek. Voordat daar weer gepoog kan word om die bres met boumateriaal toe te maak, moet iemand "in die bres tree" om dit teen die aanvallers te verdedig. Indien die opening redelik smal is, is die eerste keuse gewoonlik dat 'n ridder in die bres staan, om die gat soos 'n ysterprop toe te stop.

"Om leiding te neem."
"Hef" verwys oorspronklik na die handvatsel van 'n stuk gereedskap of wapen, soos 'n swaard, mes of dolk.

"Om iemand kwaad te maak."
'n Harnas is deel van 'n ridder se wapenrusting. Om iemand dus in sy harnas te jaag, was om hom so kwaad te maak dat hy wil baklei.

"Om met iets onverwags vorendag te kom."

Die vermoeding mag bestaan dat hierdie spreekwoord uit die sirkus kom, spesifiek die bekende toertjie van kulkunstenaars om 'n wit koenyn uit 'n hoed uit te trek. Die oorsprong van hierdie gesegde kon egter veel dieper in die verlede geskied. Boogskutters het die gewoonte gehad om onder hulle helms, sogenaamde "ysterhoede", plaasvervanger-boogsnare saam te dra. Indien 'n boogsnaar sou breek, kon hulle dus 'n nuwe boogsnaar "uit die hoed trek" en oor die boog span. So kon hulle sonder wesentlike vertraging voortgaan. Omdat die nuwe snare nie sigbaar was nie, kom die vinnge herstelwerk vir die vyand verbluffend voor, waarvolgens die spreekwoord vandag nog hierdie karakter bevat.

"Om iemand in 'n kritiese oomblik te verlaat."

In 'n veldslag was 'n ridder nie alleen nie. Hy is bygestaan deur krygsknegte en veral deur sy knaap, wat hom moes versorg en ondersteun. Die knaap moes in 'n geveg naby sy heer bly, om hom hulp te kan verleen indien hy beseer word. Die knaap het ook 'n plaasvervanger-perd en -lans bereid gehad. Indien hierdie helper, op wie die ritter moes staatmaak, onbekwaam of lafhartig was, het hy die ridder alleen oorgelaat aan die aankomende lansdraende vyande. Hy laat hom dus "in die steek van die aankomende lanse."

"Om geheime planne of oogmerke met slegte bedoelinge te hê."

Heraldiese wapens was soos naamborde in die middeleeue. As gevolg van al die wapenrusting wat gedra is, kon mens kwalik 'n ridder daarsonder identifiseer. Ridders is dus identifiseerbaar gemaak deur kleurryke simbole op hul skilde en helms. Hieruit kon afgelei word of hulle vriend of vyand was. Wanneer 'n gewapende ridder 'n vesting betree, voer hy niks goeds in die skild nie, anders sou hy met ope visier gekom het.

"Om adel te wees."

In die middeleeue was 'n bruingebrande vel, in teenstelling met huidige skoonheidsideale waarvolgens dit aantreklik geag word, eerder verteenwoordigend van armoede en 'n lae sosiale status. Die arbeidende bevolking het meestal in die ope lug gewerk, en het so onvermydelik 'n sonbrand opgedoen. Die adellikes daarenteen het eerder tyd in die skadu's van hulle herehuise bestee, en het dus 'n meer blas velkleur gehad. Hierdie wit, ongebrande velkleur het mettertyd 'n statussimbool geword. 'n Mens se are is meer sigbaar onder 'n blas vel, en hulle bekom ook 'n meer blou skynsel, sodat mens sowaar kon glo dat daar blou bloed in hulle vloei.

"Om iemand se prestasie te erken of eer."

Vroeër was 'n hoed 'n statussimbool aangesien hy die vrye burgers van die knegte onderskei. 'n Kneg sou dit nie waag om 'n hoed te dra nie, vir hulle is hoogstens 'n mus as aanvaarbaar beskou. Nog tot relatief onlangs in die 20ste eeu het 'n man oor 'n sekere ouderdom nie sonder 'n hoed die huis verlaat nie, en is dit onhoflik beskou om die hoed te dra wanneer iemand begroet word. Die lig van die hoed is al sedert die 13de eeu 'n bekende hoflike groetgebaar. Om mens se hoed vir iemand te lig is dus 'n simboliese gebaar van ondergeskiktheid, en dus om eer te betoon.

"Om inligting openbaar te maak."

In die Middeleeue is belangrike vergaderings deur die slaan van die kerkklok ingelui. Die gesegde lui dus oorspronklik ""aan die groot klok slaan"," maar word dan mettertyd verbind met die Duitse gesegde ""etwas höher hängen"" (Om iets hoër te hang) om dan ""aan die groot klok te hang"" te word. Eintlik is iets nooit aan die klok gehang nie.

"Om iemand onder groot druk te plaas."

In die middeleeue kon 'n veroordeling slegs deur twee ooggetuies of deur 'n belydenis plaasvind. In die stryd teen kettery laat Pous Innocentius IV vir die eerste maal foltering toe as 'n geldige middel om skulderkennings te bedwing. 'n Persoon kon nie bloot willekeurig gemartel word nie, maar moes deur 'n regsproses gevoer word. Eers is die foltering beskryf, dan is die persoon die martel-instrumente gewys, en daarna is die "ligtere" martelmetodes aangewend, waaronder die duimskroewe. As dit nie voldoende was nie, is op meer drakonies metodes staatgemaak.

"Om iemand bloot te stel of te beskuldig."

Vrylopende vee word gebrandmerk om hulle eienaar aan te dui. In die middeleeue is dit aan misdadigers gedoen om hulle langdurig te kenteken. Bedrieërs en geldvervalsers is eers gebrandmerk, en met 'n tweede oortreding laat verdrink. Swaar oortreders, wat met die dood veroordeel is, is met 'n spesifieke kenteken, 'n gestileerde wiel of galg, gebrandmerk.

"Om slegte dade te openbaar."

Die kaak was 'n Middeleeuse stellasie, gewoonlik van hout gemaak, waarop misdadigers vasgebind en tentoongestel is, sodat almal kon weet van hulle wandade.

"Om 'n iemand nie te verskoon nie."

Dit is moontlik dat hierdie gesegde verwys na skaapskeerdery, waarvolgens 'n skaapskeerder nie sekere skape ongeskore sal laat nie. Daar is egter ook 'n tweede moontlike verklaring, wat te doen het met strawwe om iemand te onteer. In die middeleeue was dit 'n groot skande vir 'n man indien sy manlike sier, met ander woorde sy baard of hare, afgeskeer is. Dié skeerdery is ook aangewend wanneer mense letterlik aan die kaak gestel is, insluitend vroue.

"Om kragtig 'n mening uit te spreek."

Rondom die jaar 760, stel die biskop van Metz 'n kerkwet ('n sogenaamde kanon) volgens die gebruik van die Benediktynse monnike. Daaglikse gemeensame gebed, sang, skriflesing, bekerings en aandagsoefeninge sou die selfbeheersing en dissipline versterk. Klaarblyklik is dit bedoel as reaksie op die versaking van die priesters in die bisdom om aan morele verwagtinge gebonde aan hul rol te voldoen. Tydens die daaglikse skriflesing, is veral vers 26 uit die 3rde boek van Moses, Levitikus, gelees, aangesien dit voorskrifte vir die priesters van die Israeliete, die sogenaamde Leviete, bevat. Hierdie reëls vir die priesterskap, moes só gereeld (dan en later) gelees gewees het, dat daaruit die spreekwoord ontstaan het.

"Wanneer iemand oor wie gepraat word, skielik opdaag."

In die Middeleeue is geglo dat die duiwel sal verskyn wanneer mens sy naam uitspreek.

"Om baie bang vir iets te wees"

Volgens 'n oorlewering moet die duiwel as straf 'n slypsteen draai as 'n hy dronk man laat verongeluk.

Die vrees vir 'n knapsak het 'n ander oorlewering as oorsprong: Dit is gegrond op 'n ou Vlaamse verhaal oor 'n smid wat sy siel aan die duiwel verkoop het. 'n Weergawe van hierdie verhaal het reeds in 1587 in Frankfurt verskyn in Johann Spiess se Historia von D. Johann Fausten. Die smid oorreed die Duiwel om homself klein te maak sodat hy in 'n knapsak kan pas, waarna die smid die knapsak toe maak en dit, tesame met ander mense van die dorp, op 'n aambeeld platslaan. Vandaar is die duiwel bang vir 'n knapsak.

"Om te sterf."
'n Duitse variant is ""Den löffel abgeben"" ("Die lepel afgee"), wat dieselfde beteken. In die Middeleeue was dit gebruiklik om met die hande te eet. Die gebruik van 'n vurk is afgekeur, omdat die duiwel 'n vurk gebruik het. Tesame met 'n mes, waarmee brood en vleis gesny is, was 'n lepel, om sop en brog mee te eet, die enigste ander eetgereedskap. In die Middeleeue het elke familielid sy eie houtlepel gehad, wat na die maal gewas en weggebêre of weggesteek is. So 'n houtlepel is gewoonlik lewenslank besit en is dus tot 'n simbool van die lewensduur geword. 'n Persoon wat die lepel afgee, moes dus waarskynlik gesterf het, om dit nie meer te benodig nie.

Die Suid-Afrikaanse variant verwys dan na 'n kenmerkend verskynsel in huise met lae dakke. Skynbaar was vroeër in huise sonder kaste die gewoonte om na ete jou lepel in die dak te steek. In Drente was dit "de vork neerleggen", in Limburg is die "paplepel" weggelê, in dialektiese Engels is die lepel in die muur gesteek, in die Nederduits van Berghaus is die lepel weggesmyt, en in Mecklenburg is die lepel in die wand gesteek. Ou prente toon lepels wat in leerringe teen die muur hang.

"Om iets presies op die regte plek te tref of om tot die punt van 'n bespreking te kom."

Alhoewel dit klink asof hierdie gesegde aanvanklik deur 'n timmerman gebruik is, is dit so vanselfsprekend dat in daardie beroep 'n hamer 'n spyker op die kop sal tref dat dit kwalik tot 'n spreekwoord kon lei. Die oorsprong blyk eerder na die teikenbord terug te verwys. Deesdae is die middelpunt gewoonlik 'n swart kol, met die nommer 12 daarop. Met historiese teikens was daar 'n spyker in die middel. Die persoon wat dus hierdie spyker sou tref, byvoorbeeld met 'n strydbyl of 'n pyl, het dus 'n perfekte kolskoot gemaak.

"Onrealistiese of idealistiese toekomsverwagtinge."

Die eerste bekende opgetekende gebruik in Nederlands is eers in 1735. Die Duitse variant is ""Luftschlösser bauen"." Reeds in die 16de eeu is die Duitse gesegde ""Schloss in der luft"" gebruik wat later tot die huidige variant verander het.

"Om iemand te berispe."

'n Ou strafgebruik uit die Middeleeue was om 'n persoon te dwing om sy onskuld te bewys deur kaalvoet oor gloeiende kole te loop. As hy gebrand het, was hy skuldig.


</doc>
<doc id="100635" url="https://af.wikipedia.org/wiki?curid=100635" title="Hamburger">
Hamburger

'n Hamburger (ook soms net 'n "burger" of "hammie" deur die kinders genoem) is 'n broodjie met een of meer gaar flappies maalvleis, gewoonlik beesvleis, geplaas binne 'n oopgesnyde "bun". Hamburgers bevat dikwels slaaiblare, tamatie, uie, agurkies, kaas en speserye soos mosterd, mayonnaise en tamatiesous, en word algemeen met slaptjips bedien.

Die bestanddele wat in hamburgers gebruik word, verskil op dieselfde wyse as wat die verskeidenheid soorte hamburgers van plek tot plek verskil.

Gewilde vulsels sluit spek, avokado of guacamole, gekerfde pangebraaide sampioene, kaassous en/of rissiesous in. Aan die meer skamele kant word gebakte eier, roereier, salsa, pynappel, jalapeno’s, verskeidenheid rissies, ansjovis, stukkies ham, peperwortel, suurkool, gerookte of teriyaki-gekruide beesvleis en tartaarse sous gebruik.

’n Hamburger kan meer as een vleisflappie hê. ’n Tweestapel word ’n dubbelburger genoem; ’n trippel/driedubbele burger beskik oor drie vleisflappies.



</doc>
<doc id="100636" url="https://af.wikipedia.org/wiki?curid=100636" title="Restaurant">
Restaurant

'n Restaurant (of restourant) is 'n besigheid waar etes voorberei en aan kliënte (teen betaling) bedien word. Restaurante het gewoonlik gedekte tafels en sitplek waar kliënte kan sit en eet en moontlik iets drink. Sommige restaurante bedien wegneemetes en ander het 'n afleweringsdiens wat etes aflewer. Saam met hotelle, B&B's en kafees vorm restaurante deel van die gasvryheidsbedryf. 

Die restaurant het ​​in Parys ontstaan aan die einde van die 18de eeu. Uiteraard was daar toe reeds heelwat eetplekke, wat voedsel en slaapplek aan sporadiese reisigers verskaf het. Die huidige herberg (soos wat steeds in Frankryk, Duitsland, Ierland en die Verenigde Koninkryk bestaan) is 'n afstammeling hiervan. Kenmerkend van 'n herberg se besigheid is, dat die reisiger 'n behoefte het aan skuiling en voeding, en genoeë neem met wat in voorraad is.

Die naam restaurant is afkomstig van die Franse "restaurer", wat "hersteller" beteken. 'n Versterkmiddel in die vorm van 'n kragtige sop het ​​reeds in die 16de-eeuse Frankryk bestaan. In 1765 het 'n Franse kok, A. Boulanger, 'n eethuis in Parys geopen waar diverse soppe voorberei is waaruit die kliënte kon kies. Hierdie sop het toe die benaming "soup restaurante" gekry: 'n verfrissende sop. Boulanger se motto was immers: "Come to me, you whose stomachs are crying misery, and I will restore you". Ná etlike dekades het die woord "restaurant" hieruit ontwikkel en die betekenis wat nou daaraan gegee word. Tydens en na die Franse Rewolusie het hierdie soort eetplekke 'n oplewing getoon, nadat baie kokke ontslaan is deur hul onttroonde adelhere en toe in die nuwe bedryf werk gekry het.

Met die vernuwing wat in die restaurantbedryf gevolg het, kan gaste nou uit 'n verskeidenheid moontlike geregte ("à la carte"-spyskaart) kies. Die Franse buitebandfirma Michelin reik selfs 'n gids uit met 'n oorsig van restaurante waarvan die kwaliteit so goed is, dat mens dit graag wil besoek. Die firma ken ook sterre toe aan restaurante as teken van hul kwaliteit.

In die ou dae, toe "tyd" moontlik nie so kosbaar was nie, was dit goeie maniere of goeie tafeletiket om aan te sit by 'n gedekte tafel en deur kelners bedien te word. Deesdae is die norm: bestel by die kasregister, betaal vooruit en gaan sit en eet. In die 21ste eeu doen die kitskos- en wegneemrestaurante waarskynlik beter besigheid as die tradisionele "stywe" restaurante. Daar is 'n gebruik onder Duitse sakemanne en professionele lui om sommer te staan en eet by 'n kleiner tafel, aangesien baie tyd bespaar word daarmee.

Etlike soorte restaurante bestaan oor die wêreld heen.

Hierdie sogenaamde "gesinsrestaurante" spesialiseer in vlamgebraaide biefstuk (steak), ribbes, hamburgers en hoenderporsies. Welkomgeskenke is beskikbaar vir jonger verbruikers. Spur en Dros is die bekendste voorbeelde in hierdie sektor in Suid-Afrika.

'n Gourmet-restaurant is 'n restaurant wat poog om heilsame gastronomie in die kollig te hou: kwaliteit kos, 'n wynkelder, aangename atmosfeer, netjiese tafels en toegewyde diens. Dit bied oor die algemeen 'n wisselende spyskaart, afhangende van die kompleksiteit en/of waarde van die voedsel aangebied. Hierdie soort restaurant sit gewoonlik vleis en vis op sy spyskaart voor.

'n "Herberg op die plaas" stel kliënte in staat om plaaslike produkte en plaaslike spesialiteite van die plaas of naburige plase te proe; in Frankryk word hulle "Ferme-Auberge" (plaasherberg) of "boerehostel" genoem.

'n Sneldiensrestaurant waar mens skyfies, hamburgers, roomys en koeldrank kan bekom. Bestellings word by die toonbank geplaas vanwaar mens self jou maaltyd op 'n skinkbord dra "om by die tafel te sit". Welkomgeskenke is gewoonlik beskikbaar vir jonger verbruikers. KFC, McDonald's, Nando's, Steers en Wimpy is die bekendste handelsmerke in hierdie sektor in Suid-Afrika.

Kitskosrestaurante floreer omdat hulle 'n standaardspyskaart bied, en hul kombuise is geskeduleer om dieselfde bestellings voor te berei as wat vooraf beplan, beproef en beoefen is. Dus kan die kliënt gouer weer vertrek ná 'n maaltyd genuttig is wat aan hom/haar bekend is.

'n "Langs-die-pad-restaurant" wat in die oop veld of by die ingang na 'n stedelike gebied geleë is, maar selde op 'n snelweg.

In Europa is dit in 1934 spesiaal geskep vir professionele bestuurders (vragmotorbestuurders en sakeverteenwoordigers) na aanleiding van 'n praktiese gids vir hierdie groep gebruikers. In die Verenigde Koninkryk staan dit bekend as 'n "Truck Stop".

'n Pizzeria is 'n restaurant wat spesialiseer in die maak en verkoop van pizzas en ander Italiaanse spesialiteite. Die pizza bly hul belangrikste produk, en Italiaanse restaurante wat pasta bedien word eerder deur die naam "Osteria" aangedui.

Die sjef wat pizzas maak en pizzabak as 'n ambag beoefen, staan bekend as 'n "pizzaïolo".

Hierdie inrigtings bedien die grootste keuse van warm en koue geregte en drankies dwarsdeur die dag. 'n Mens kan ook 'n keuse van beperkte tot redelik eenvoudige maaltye of wegneemetes hier vind. Hierdie tipe restaurant is gewoonlik in die middel van 'n stad geleë, ongeag sy grootte. Sy gereelde kliënte is dikwels die werkers in die stad se kantoorgeboue, veral gedurende middagetes.

Bedien roerbraai, rys en bykomende geregte in die Chinese styl.

Bedien vis, seekos en bykomende geregte in die Japannese styl.


</doc>
<doc id="100637" url="https://af.wikipedia.org/wiki?curid=100637" title="Dierkundegebou UP">
Dierkundegebou UP

Die Dierkundegebou, op die Hatfieldkampus van die Universiteit van Pretoria, is in ’n eenvoudige Renaissance-styl gebou, wat soortgelyk is aan die Ou Chemiegebou. In 1920 het die Kollegeraad die bedrag van £40 000 van die regering bekom om ’n tweede Wiskunde-en-Wetenskapgebou te bou, maar omdat dit nooit gebeur het nie moes die fondse van voor af gewerf word. Die raad het weer die regering genader, en omdat geld skaars was is fondse eers beskikbaar gemaak word toe die gebou byna voltooi was in 1924. Oor die jare is verskeie uitbreidings gedoen en die argitekte Gerard Moerdyk en H. Watson het seker gemaak dat die uitbreidings met die oorspronklike styl ooreenstem. Die laaste uitbreiding, wat in 1957 gedoen was, het later ’n aparte gebou geword, wat tans die Geografiegebou is. Die oorspronklike gebou huisves nou die Departement Dierkunde en Entomologie.


</doc>
<doc id="100638" url="https://af.wikipedia.org/wiki?curid=100638" title="Tukkiewerf">
Tukkiewerf

Die gebou wat bekend staan as Tukkiewerf, op die Hatfieldkampus van die Universiteit van Pretoria, is die Ou Kloosterkompleks wat in 1980 van die Rooms-Katolieke Kerk bekom is.

Dit bestaan uit drie geboue:

Die kompleks is in 1984 opgeknap en aan die Verteenwoordigende Studenteraad (VSR) geskenk om vir administratiewe doeleindes gebruik te word. Tukkiewerf het tot in 1995, toe die Studentesentrum geopen is, die VSR-kantore, die Sentrale Joolkomitee, die Buro vir Studenteontwikkeling en die kantore van die studentekoerant Perdeby gehuisves. Dit huisves ook die kantore van die VSR-voorsitter.
Die kapel met sy loodglasvensters word vir troues en kerkdienste gebruik. Aanvanklik was die kapel bekend as die Kerk van Saint Alfons Maria de Liguori, na Saint Alfons − die stiger van die Orde van Ligournians, of die Redempsioniste − wat in 1839 as ’n heilige verklaar is. Die Orde, wat in 1732 in Napels, Italië geestig is, het hulle daaraan toegewy om arm gemeenskappe te help. Die loodglasvensters in die kapel is deur Léo Theron gemaak. Daar is ’n gedenkplaat by die ingang van die kloostersaal wat hulde bring aan soldate wat lidmate van die kerk was, en wat in die Tweede Wêreldoorlog hul lewe verloor het.


</doc>
<doc id="100642" url="https://af.wikipedia.org/wiki?curid=100642" title="Carlo Gambino">
Carlo Gambino

Carlo Gambino (24 Augustus 1902 – 15 Oktober 1976) algemeen bekend as Don Carlo Gambino was 'n berugte Amerikaanse bendeleier en baas van die Gambino-mafia-familie. Na afloop van die Apalachin Konvensie 1957 het hy onverwags beheer van die Kommissie van die Amerikaanse Mafia oorgeneem. Gambino was bekend vir die feit dat 'n lae profiel gehou het en geheimsinnig opgetree het. In 1937 is Gambino skuldig bevind aan belastingontduiking, maar sy vonnis was opgeskort. Hy het op die ouderdom van 74 in sy bed gesterf aan 'n hartaanval. Volgens 'n priester wat hom die Laaste Ritueële van die Katolieke Kerk gegee het, was hy in "'n genadetoestand" toe hy gesterf het. Hy het twee broers gehad, waarvan een Gaspare Gambino was, en nooit by die mafia betokke was nie. Hy moet nie verwar word met 'n ander Gaspare Gambino wat 'n maffialid in Palermo was nie. Die ander broer was Paolo Gambino, wat 'n groot rol in familie van sy broer gespeel het.

Carlo Gambino is gebore in die stad van Palermo, Sicilië, in 1902, uit 'n gesin wat aan die "Honoured Society" behoort het. Gambino het in sy tienerjare begin om moordbestellings vir die mafiabase uit te voer. In 1921, op die ouderdom van 19, het hy 'n "gemaakte man" geword en is ingelyf in Cosa Nostra. Hy was later bekend as 'n "oorspronklike". Hy was die swaer van die Sisiliaanse Gambino-familie bendelid Paul Castellano.

Gambino het die Verenigde State van Amerika op 23 Desember 1921, by Norfolk, Virginia, binnegegaan, die enigste passasier aan boord van die skip SS Vincenzo Florio. Hy was 'n onwettige immigrant, en het slegs ansjovis geeët en wyn gedrink tydens die maandlange reis na die VSA, waar hy sy neefs, die Castellanos, in New York City ontmoet het. Daar het hy by 'n misdaadgesin onder leiding van Salvatore "Toto" D'Aquila, een van die groter families misdaad in die stad, aangesluit. Gambino se oom, Giuseppe Castellano, het ook in daardie tyd by die D'Aquila-familie aangesluit.

Gambino het ook by die "Young Turks" aangesluit, 'n groep wat uit Italiaans- en Joods-Amerikaanse mafias in New York bestaan het. Die groep het ook ander bekende mafialede gehad soos Frank "The Prime Minister" Costello, Albert "Mad Hatter" Anastasia, Frank Scalice, Settimo Accardi, Gaetano "Tommy Three-Finger Brown" Lucchese, Joe Adonis, Vito Genovese, Meyer Lansky, Benjamin "Bugsy" Siegel, Mickey Cohen, en Charles "Lucky" Luciano, wie later een van die magtigste mafiabase geword het. Die bende het betrokke geraak in roof, diefstal, en onwettige dobbel. Later het hulle met hul nuwe vennoot, Arnold "The Brain" Rothstein, in dranksmokkelary betrokke geraak tydens die drankverbod in die vroeë 1920's. Gambino het ook 'n aansienlike wins gemaak tydens die Tweede Wêreldoorlog, toe hy rantsoenseëls, wat hy deur omkopery bekom het, op die swartmark verkoop het.


</doc>
<doc id="100643" url="https://af.wikipedia.org/wiki?curid=100643" title="Blaarslaai">
Blaarslaai

Blaarslaai ("Lactuca sativa") is 'n eenjarige plant in die asterfamilie "Asteraceae". Dit word meestal as blaargroente gekweek, maar soms ook vir sy stam en sade. Blaarslaai is die eerste keer deur die antieke Egiptenare gekweek uit wat blyk 'n onkruid was. Aanvanklik is slegs sy sade gebruik om olie te produseer, maar dis later as 'n voedselplant verbou weens sy sappige blare, bykomend tot die olieryke sade. 

Blaarslaai het na die Grieke en Romeine versprei. Hulle het dit "Lactuca" gedoop, waarvan die Engelse woord "lettuce" later afgelei is. Teen 50 nC is verskeie tipes beskryf, en blaarslaai verskyn dikwels in Middeleeuse geskrifte. Gedurende die 16de tot 18de eeue is baie rasse in Europa ontwikkel, en teen die middel van die 18de eeu is kultivars beskryf wat vandag nog in tuine gevind word. Europa en Noord-Amerika het oorspronklik die mark vir blaarslaai oorheers, maar teen die laat 1900s het die gebruik van blaarslaai oor die ganse wêreld versprei.


</doc>
<doc id="100650" url="https://af.wikipedia.org/wiki?curid=100650" title="Slag van Blenheim">
Slag van Blenheim

Die Slag van Blenheim het op 13 Augustus 1704 tydens die Spaanse Opvolgingsoorlog naby Blenheim in Beiere plaasgevind. Geallieerde Magte onder beheer van John Churchill, die 1ste hertog van Marlborough behaal 'n oorwinning oor die magte van Frankryk en Beiere. Die Geallieerde Mag was 52 000 man sterk en die van Frankryk en Beiere 56 000 man sterk.

Wene is deur die Frans-Beierse magte bedreig. John Churchill was die Bevelvoerder van die Britse Weermag. Hy besluit om 'n Britse Mag deur Wes-Europa na Duitsland te marsjeer, 'n tog van ongeveer 480 km. Hy kry 'n mag van 16 000 Engelse soldate bymekaar by Bedburg langs die Maas. Hulle begin marsjeer op 19 Mei en langs die pad sluit troepe van Pruise, Lüneburg en Hesse by hom aan. Die soldate marsjeer 16 km per dag met 'n vol dag se rus na elke vyf dae. Daar was elke dag 'n groep soldate vooruit gestuur om kamp op te slaan en voorbereidings te maak. So het Churchill verseker dat sy troepe elke aand droë klere en skoen gehad het. Dit was 'n logistieke meesterstuk. Slegs 900 soldate het tydens die tog van 480 km tou opgegooi.

Churchill se tog het sy teenstanders verwar; Marshal Tallard het 45,000 Franse troepe by Strasbourg terug gehou omrede hy geglo het dat Elsas Churchill se teiken was. Ander Fanse bevelvoerders het geglo dat Hongarye of Manheim sy teiken was. Hulle bly in Frankryk om kommunikasie met Frankryk te verseker. Toe Churchill dus die Ryngebied verlaat en na die Donau vetrek was daar niemand in sy pad nie. Eugenius van Savoye sluit by Mundelsheim by hom aan. Tesame loods hulle 'n aanval op Frans-Beiersekamp op die Schullenberg hoogte naby Donauwörth. Dit was sy plan om die Donau hier te kruis; die geveg kos hom 10,000 man maar het tot gevolg dat daar geen opposisie in Beiere vir hom was nie.

Marshal Tallard besef nou dat Elsas nie Churchill se teiken was nie en hy steek die Rynrivier oor en marsjeer deur die Swartwoud om die Beierse mag by Augsburg te ontmoet. Intussen steek Churchill die Donau tesame met Eugenius van Savoye se mag oor en soek vir Tallard. Churchill het oor 56,000 soldate en 52 kanonne beskik en Tallard oor 60,000 soldate en 61 kanonne. Churchill wou so gou as moontlik met Tallard slaags raak voor hy versterkings kry.

Die Slag het om 8:30 op 13 Augustus begin met 'n massiewe artillerie aanval deur die Franse waarop die Britse Mag geantwoord het met hulle ongeveer 90-kanonne. Die Frans-Beierse Magte het onafhanklik van mekaar geveg omrede Tallard nie tyd gehad het om aanvalsplan uit te werk nie. Tallard het met sy eie mag posisie ingeneem rondom Blenheim tot by die Donau met 'n gedeelte van sy mag in die middel onder beheer van Marsin en die Beierse mag was aan die linkerkant ontplooi onder beheer van Maximillian II Emmanuel.



</doc>
<doc id="100651" url="https://af.wikipedia.org/wiki?curid=100651" title="Tsjoekotka-skiereiland">
Tsjoekotka-skiereiland

Die Tsjoekotka-skiereiland (Russies: Чуко́тский полуо́стров, "Tsjoekotski poloe-ostrof"), by sowat 66° N 172° W, is die mees noordoostelike uitsteeksel van Asië. Die mees oostelike punt is by Kaap Dezjnef naby die dorp Oelen. Dit word noord deur die Tsjoekotkasee begrens, suid deur die Beringsee en oos deur die Beringstraat, wat dit skei van Alaska.

Dit is die enigste kontinentale deel van Asië wat in die Westelike Halfrond lê en is die mees westelike deel van die aarde – dit lê by die 180º-meridiaan. Die skiereiland is deel van die outonome okroeg Tsjoekotka in Rusland. Dit het twee distrikte: Prowidjenski en Tsjoekotski.

Die skiereiland is tradisioneel die tuiste van inheemse inwoners van Siberië en Russiese setlaars. Dit lê aan die Noordelike Seeroete. Dit is die ligging van die strafkamp/loodmyn waar Cornelius Rost beweer het hy ’n gevangene was, soos beskryf in die boek "As Far as My Feet Will Carry Me" deur Josef Martin Bauer.

Nywerhede sluit in mynbou (tin, lood, sink, goud en steenkool), jag en vissery.

Die grootste deel van die Tsjoekotka-skiereiland bestaan uit hooglande van tot 1 000 m bo die seevlak. Hellings met diep klowe en bergmassiewe oorheers sommige pieke. Bergreekse word ingekeep deur diep valleie van die Tsjeftakan-, Ergoeweem- en Noenjamowaam-rivier.

Die berg Ischodnaja is op 1 194 m die hoogste punt op die skiereiland. Berge loop steil af na die kus en vorm ’n reeks hoë kranse. Die vlaktes is min en lê hoofsaaklik naby groot strandmere.

Die klimaat is straf aan die kus en kontinentaal in die binneland. Die winters duur tot 10 maande.

’n Groot deel van die skiereiland word bedek met ysgrond. Die temperatuur van die bevrore rotse is so laag as in die berge en sowat in die valleie. Die temperatuur neem toe in die rigting van Prowidjenija-baai danksy die warm invloed van die Stille Oseaan.

Die hele skiereiland bestaan uit toendra en geen woude kom voor nie. Die plantegroei bestaan uit klein Arktiese kruipwilgers, Arktiese bergheide, bloubessies en suurbessies met ’n hoogte van 5 tot 20 cm. Minder algemeen is dwergberke, bergbeerbessies en "Diapensia lapponica". In die valleie groei klein struikvariante van wilgers en "Duschekia". Baie soorte mos en korsmos kom voor, waarvan sommige seldsaam is.

Jakkalse en wolwe kom wydverspreid voor, asook rendiere, hase, eekhorings en lemmings. Dikhoringskape kom in die berggebiede voor.

Aan die kus is volop voëlkolonies soos duikerhoenders, gehoringde papegaaiduikers, "Uria", seekormorante en seemeeue. In die toendra word verskeie soorte ganse, "Gavia", waadvoëls, geelpootstrandlopers, Kanadese kraanvoëls, roofmeeue en ander spesies aangetref. Op hoër gebiede kom sneeu-uile, patryse, geelkwikkies en Oos-Siberiese wulpe voor.

Die skiereiland het sy naam in 1728 by Vitus Bering gekry en is genoem na die plaaslike bevolking, die Tsjoektsjiërs, wat hoofsaaklik in Tsjoekotka woon.

Die inheemse volke van Siberië sluit benewens die Tsjoektsjiërs in die Joepik-Eskimo's, Sirenik-Eskimo's, Korjake, Tsjoewane, Ewene en Joekagiere, wie se tradisionele kos rou vis en takbokvleis is. Vandat die takbokbevolking afgeneem het wees industrialisasie, is hul gesonder dieet meestal vervang deur geprosesseerde kos.



</doc>
<doc id="100652" url="https://af.wikipedia.org/wiki?curid=100652" title="Spur Steak Ranches">
Spur Steak Ranches

Spur Steak Ranches is 'n braairestaurantgroep wat in Suid-Afrika gestig is en deur "Spur Corporation" bedryf word. Die spyskaart bestaan hoofsaaklik uit hamburgers, biefstuk en ribbetjies, maar sluit ook slaaie, hoender, seekos en vegetariese disse in. Die restaurante verkoop ook 'n verskeidenheid van souse en ander speserye onder sy eie handelsmerk. Die hoofkantoor van "Spur Corporation" is in Century City, Kaapstad.




</doc>
<doc id="100653" url="https://af.wikipedia.org/wiki?curid=100653" title="Cornelius Rost">
Cornelius Rost

Cornelius Rost (27 Maart 1919, Kufstein, Oostenryk – 18 Oktober 1983, München, Duitsland) was ’n Duitse soldaat in die Tweede Wêreldoorlog wat in Siberië uit ’n Gulagkamp ontsnap het. Sy wedervarings is vasgevang in ’n boek, televisiereeks en rolprent.

Rost is op 27 Maart 1919 in Kufstein, Oostenryk, gebore. Hy het in München gewoon toe die Tweede Wêreldoorlog uitbreek en is tydens die oorlog deur die Sowjetleër gevang. Hy het self in 1942 erken hy het die rang van weerman gehad, hoewel Clemens Forell, sy alias in die roman, as ’n offisier uitgebeeld word.

Volgens die Münchense registrasiekantoor het Rost op 28 Oktober 1947 uit ’n gevangenekamp in die Sowjetunie teruggekeer. In 1953 het hy by die boekuitgewer Franz Ehrenwirth begin werk. Hy het verskeie voorblaaie van boeke geruïneer omdat hy kleurblind geword het van sy gedwonge arbeid in die Sowjet-loodmyne in Siberië. Ehrenwirth het ’n verduidelik gevra en van Rost se oorlogservarings gehoor. Hy het besef dit kan ’n goeie verhaal wees en Rost gevra om sy herinneringe neer te skryf. Rost se verhaal was baie swak gekonstrueer, maar Ehrenwirth wou dit graag publiseer. Hy het toe die professionele skrywer Josef Martin Bauer gevra om daaraan te skaaf.

Die verhaal van Rost se wedervaringe gaan grootliks oor sy ontsnapping uit die hospitaal van ’n Siberiese strafkamp in 1949 nadat hy vier jaar in die kamp gewerk het. 

Nadat hy ontsnap het, loop hy die eerste jaar alleen deur Oos-Siberië. Dan maak hy vriende met drie Russiese gevangenes wat ook ontsnap het en bring ’n jaar saam met hulle deur. Ná nog ’n jaar se wedervarings, waarin hy deur mens en dier bedreig word, haal hy eindelik ’n trein na Mongolië, waar ’n poging om oor die grens te vlug misluk. 

Eindelik loop hy ’n smokkelaar raak wat hom help om in Iran uit te kom. Hier word hy vir ’n Sowjetspioen aangesien, maar word eindelik deur ’n oom van hom gered wat hom nie erken nie, maar aan familiefoto's uitken. Hy word vrygelaat en vlieg via Ankara, Istanboel en Rome na München, waar hy eindelik op 22 Desember 1952 ná ’n reis van 14 000 km as ’n fisiek en geestelik gebroke man aankom.

Rost was bang hy sou in die moeilikheid kom by die Geallieerde owerhede en het net ingestem tot ’n mondelinge onderhoud nadat hy toestemming gekry het om die skuilnaam Clemens Forell te gebruik. Bauer het daarna die materiaal oorgeskryf in sy bekende boek van 1955, "So weit die Füße tragen" (Engelse titel: "As Far as My Feet Will Carry Me").

In die 1960's het Rost self ook sy herinneringe neergeskryf as "Unternehmen Konterbande" ("Sending Kontrabande"), maar dit is nooit gedruk of gepubliseer nie. Bauer se roman is egter in minstens 15 tale vertaal en word steeds herdruk.

Rost is op 18 Oktober 1983 oorlede. Byna 20 jaar later het Ehrenwirth se seun, Martin, vir die eerste keer Rost se ware identiteit bekend gemaak aan die radiojoernalis Arthur Dittlmann.

Uitgebreide navorsing, wat in 2010 saamgevat is in ’n drie uur lange radioprogram deur Dittlmann, het groot twyfel laat ontstaan oor die waarheid agter Rost se bewerings. Daar was byvoorbeeld geen strafkamp by Kaap Dezjnef op die Tsjoekotka-skiereiland in die tyd toe hy na bewering daar was nie; Rost was nie ’n offisier soos in die boek genoem word nie; Die Duitse Rooi Kruis, met sy hoofkwartier in München, het nooit navrae oor hom gekry nie, wat onwaarskynlik is as hy 10 jaar lank ’n krygsgevangene sou gewees het; en amptelik is Rost op 28 Oktober 1947 uit ’n Russiese gevangenekamp vrygelaat, sowat twee jaar voor sy beweerde ontsnapping in 1949-1952, wat weer eens twyfel werp op sy bewerings. Daar was ook foute in die boek, soos dat Rost Nefski-prospekt noem as die hoofstraat van Moskou, terwyl dit in Sint Petersburg is. Bauer, as die skrywer van die boek, word nou gekritiseer omdat hy nie sulke belangrike feite nagegaan het nie.

In 1959 is Rost se verhaal gebruik vir ’n televisiereeks in ses dele met die Duitse akteur Heinz Weiss in die hoofrol. Dit was gou Duitsland se gewildste televisiereeks. In 2001 is ’n rolprent, "As Far as My Feet Will Carry Me", daarvan gemaak met Bernhard Bettermann as Forell. ’n Toneel is bygevoeg waar Forell en ’n Sowjetoffisier in ’n tweegeveg betrokke raak; dit eindig op ’n brug op die grens tussen die Sowjetunie en Iran. Baie van die karakters praat Russies en ander tale sonder enige onderskrifte – die bedoeling was om Duitse en ander nie-Russiese kykers ’n gevoel te gee van die magteloosheid wat die hoofkarakter moes ervaar het met sy gebrekkige kennis van Russies.




</doc>
<doc id="100655" url="https://af.wikipedia.org/wiki?curid=100655" title="Tsjoekotkasee">
Tsjoekotkasee

Die Tsjoekotkasee of Tsjoektsjiese See (Russies: Чуко́тское мо́ре, "Tsjoekotskoje more") is ’n binnesee van die Arktiese Oseaan. Dit word in die weste begrens deur die De Long-straat, naby Wrangeleiland, en in die ooste deur Point Barrow, Alaska, wat aan die Beaufortsee grens. Beringstraat is die mees suidelike grens en verbind dit met die Beringsee en die Stille Oseaan. Die belangrikste hawe aan die Tsjoekotkasee is Oelen in Rusland. Die Internasionale datumgrens kruis die see van noordwes tot suidoos. Dit is ooswaarts geskuif sodat dit nie deur Wrangeleiland en die outonome okroeg Tsjoekotka op die Russiese vasteland loop nie.

Die see het ’n oppervlakte van sowat 595 000 km² en is net sowat vier maande van die jaar bevaarbaar. Dit is op sy diepste 700 m, maar dieptes van minder as 50 m maak 56% van die oppervlakte uit.

Die Tsjoekotka-see het baie min eilande in vergelyking met ander seë van die Noordpoolstreek. Wrangeleiland is by die noordwestelike grens van die see geleë, Heraldeiland naby sy noordelike grens en ’n paar klein eilande lê aan die Siberiese en Alaska-kus.

Die see is genoem na die Tsjoektsjiese volk, wat aan die kus van die Tsjoekotka-skiereiland woon. Visvang en die jag van walrusse is hul tradisionele bedrywighede.



</doc>
<doc id="100657" url="https://af.wikipedia.org/wiki?curid=100657" title="Beringsee">
Beringsee

Die Beringsee is ’n binnesee van die Stille Oseaan. Dit is ’n relatief vlak see.

Die see word deur die Alaska-skiereiland geskei van die Golf van Alaska. Die oppervlakte is meer as 2 000 000 km². Dit word in die ooste en noordooste deur Alaska begrens, in die weste deur Rusland se Verre Ooste en die Kamtsjatka-skiereiland, in die suide deur die Alaska-skiereiland en die Aleoetiese Eilande en in die verre noorde deur die Beringstraat, wat die Beringsee en die Arktiese Oseaan se Tsjoekotkasee verbind. Die see is genoem na Vitus Bering, ’n Deense navigator in Russiese diens wat in 1728 die eerste Europeër was wat dit stelselmatig verken het.

Die Beringsee-ekostelsel sluit bronne van Amerika en Rusland in, sowel as van internasionale waters. Die interaksie tussen strome, see-ys en weer maak dit ’n lewendige en produktiewe ekostelsel.

Die meeste wetenskaplikes glo die seevlak was so laag tydens die laaste glasiale tyd dat mense en diere per voet van Asië na Noord-Amerika kon migreer oor wat nou bekend is as die Beringstraat. Daar word algemeen na verwys as die Beringlandbrug, en sommige glo dit is die manier waarop die eerste mense die Amerikas binnegegaan het.

Baie bedreigde spesies walvisse kom hier voor, onder meer die blouwalvis, rorkwal, seiwalvis, bultrugwalvis, potvis en die skaarsste soort in die wêreld, die noordelike Stille Oseaan-noordkapper. Ander seesoogdiere sluit in die walrus, sterseeleeu, noordelike seebeer, witdolfyn, moordvis en ysbeer.

Die Beringsee is baie belangrik vir die seevoëls van die wêreld. Meer as 30 spesies en sowat 20 miljoen individuele voëls broei in die streek. Seevoëlspesies sluit in die kuifpapegaaiduiker, die bedreigde kortstertalbatros, brileend en klipmeeu. Baie van dié spesies is uniek aan die streek. Die Beringsee is ook die tuiste van die kuifalk, met tot ’n miljoen individue.

Daar is ook baie visspesies, minstens 419, waarvan baie belangrik is vir kommersiële vissery soos 6 spesies van die Stille Oseaan-salm, die Alaskakoolvis, rooikoningskrap, Pasifiese kabeljou, Pasifiese heilbot en sandvis.



</doc>
<doc id="100659" url="https://af.wikipedia.org/wiki?curid=100659" title="Col'Cacchio pizzeria">
Col'Cacchio pizzeria

Col'Cacchio pizzeria is 'n Italiaanse restaurant wat spesialiseer in pizza en ander Italiaanse geregte. Kinga Baranowska en Michael Terespolsky het die eerste Col'Cacchio pizzeria in November 1992 in Kaapstad geopen.



</doc>
<doc id="100661" url="https://af.wikipedia.org/wiki?curid=100661" title="Ons Klyntji">
Ons Klyntji

Ons Klyntji was die eerste en tydskrif in Afrikaans.

Op die eerste Afrikaanse taalkongres in die Paarl, op die 15de en 16de Januarie 1896, is besluit om ‘n Afrikaanse tydskrif in die lewe te roep, wat neutraal sou staan ten opsigte van die politieke vraagstukke van die tyd.

By die kongres het "Ons Klyntji" reeds 500 intekenaars gewerf, wat binne die eerste jaar tot 3 000 gestyg het. Ds. S.J. du Toit is aangestel as die eerste redakteur. 

Die kongres is gereël deur die Genootskap van Regte Afrikaners wat tydens 'n vergadering op sy twintigste verjaarsdag, d.w.s. 14 Augustus 1895, besluit het om dit te reël.  Die Genootskappers het gevoel dat die koerant, "Di Patriot", wat die Genootskap in 1876 op die been gebring het, nie in die doel slaag wat hulle in gedagte gehad het nie, naamlik om "van hart tot hart met die huisgesin te spreek".

"Di Patriot", wat in 1876 as spreekbuis vir die taalstrewe van die Genootskap van Regte Afrikaners verskyn het, en waarvan S.J. du Toit ook redakteur was, het mettertyd in ‘n nuusblad verander. Die koerant het baie van sy lesers in 1892 verloor nadat dit Cecil Rhodes in sy konflik teen Paul Kruger, destyds die president van Transvaal, ondersteun het.

"Ons Klyntji" het 'n goeie ontvangs van Afrikaners gekry. Na 1900 het dit egter finansieel gesukkel, veral as gevolg van die Tweede Anglo Boere Oorlog, en in 1905 het die laaste uitgawe verskyn.

"Ons Klyntji" het Afrikaners in hulle eie taal aangespreek. Deur hierdie houding het die tydskrif ‘n teenwig vir die verengelsingsbeleid gevorm. Op taalgebied het hy baie bygedra tot die gebruik – veral lees en skryf – van Afrikaans, aangesien dit in eenvoudige taal verskyn het wat mense kon verstaan. Die redakteur het gereeld lesers aangemoedig om bydraes in te stuur.

Wedstryde, wat oor Afrikaanse taalgebruik gegaan het, is ingespan om mense meer belangstelling in hulle taal en die suiwere gebruik daarvan te gee. Deur taalbewusmaking het "Ons Klyntji" gedien as ‘n skakel tussen die eerste en tweede Afrikaanse taalbewegings.

Omdat die tydskrif ook ongeskoolde Afrikaners bereik het, het dit deels 'n opvoedkundige rol gespeel, veral ten opsigte van taal, letterkunde, geskiedenis en wetenskap. Eenvoudige lessies is 'n op praktiese wyse aangebied en het oor ‘n groot verskeidenheid van onderwerpe gehandel.

Die was bydraes van die eerste Afrikaanse skrywers soos S.J. de Toit, T.L. Cachet, J.P. Toerien, M.H. Neser, G.R. von Wielligh, C.P. Hoogenhout, J.D. du Toit en B.R. Buys. Die prosa en poësie was van 'n hoër standaard as dié wat in "Di Patriot" verskyn het. Soos "Ons Klyntji" dit in sy hoofartikel stel: “"Di Patriot het honderde geleer om te skrywe fer ‘n koerant, Ons Klyntji moet tiintaller leer om goed te skrywe."”

Vanuit 'n sosiologiese en kultuurhistoriese oogpunt verskaf "Ons Klyntji" 'n spieëlbeeld van die kulturele ingesteldheid van die gemiddelde Afrikaner rondom 1900. Daaruit kan ‘n beeld gevorm word van die Afrikaner in sy daaglikse omgang; sy sedes, norme, godsdiens, lewensbeskouing, gewoontes en gebruike. 

S.J. du Toit het veral moeite gedoen om ou vertellings, dokumente en volksgewoontes in "Ons Klyntji" te publiseer. Briewe wat tydens die oorlog deur Boere te velde of in krygsgevangenekampe ingestuur is, skep 'n indruk van die lewe tydens die oorlog. 

Verskeie uitgawes van "Ons Klyntji" kan afgelaai word op die volgende webblad van die Noordwes-Universiteit: http://dspace.nwu.ac.za/handle/10394/13701


</doc>
<doc id="100666" url="https://af.wikipedia.org/wiki?curid=100666" title="Ribbetjie">
Ribbetjie

Ribbes van vark-, bees-, lam- en wildsvleis is 'n soort vleissnit. Die term ribbetjie verwys gewoonlik na dié deel van tjops wat minder vleis aan het, en word gewoonlik as een plat stuk gaargemaak (nie in aparte ribbes gesny nie). Ribbes van wildsbokke, volstruis, krokodil, buffel, bison, kangaroe en ander diere word ook verbruik in verskillende dele van die wêreld.

'n Stel ribbetjies wat saam bedien word (5 of meer), staan bekend as 'n rak ribbes.

Ribbetjies kan op verskillende maniere gaargemaak word, bv. gerooster of pangebraai, gesoteer, gesmoor, gebak of gebraai oor kole. Lamsribbetjie word dikwels oor kole gebraai en varkribbes is gewild in restaurante as "spare ribs".

In Amerikaanse kookkuns, verwys ribbes gewoonlik na gebraaide varkribbes, of soms beesribbes, wat saam met verskeie braaisouse bedien word. 

Dit word bedien as 'n rak van vleis wat eters gewoonlik met die hand uitmekaar skeur, en dan die vleis van die been af eet. Stadige braai of 'n roterende spitbraai vir so veel as 10-12 uur, skep 'n smaaklike finale produk.




</doc>
<doc id="100669" url="https://af.wikipedia.org/wiki?curid=100669" title="Vitus Bering">
Vitus Bering

Vitus Jonassen Bering (5 Augustus 1681 – 19 Desember 1741), ook bekend as Iwan Iwanowitsj Bering, was ’n Deense ontdekkingsreisiger en ’n offisier in die Russiese vloot. Hy is bekend vir sy twee ekspedisies na die noordooskus van Asië en van daar na die weskus van Noord-Amerika. Die Beringstraat, Beringsee, Beringeiland, Beringgletser en Beringlandbrug is ná sy dood na hom genoem.

In 1704 het Bering by die vinnig uitbreidende vloot van Pieter die Grote aangesluit. Nadat hy eers afgetree het, het hy in 1724 weer aangesluit. Pieter het hom toe gekies om die ekspedisie na Kamtsjatka te lei – noord van Russiese buiteposte op die Kamtsjatka-skiereiland af – om nuwe gebiede te karteer en uit te vind of Asië en Amerika ’n landsgrens deel. Bering het in Februarie 1725 uit Sint Petersburg vertrek met 34 man. Hulle het nog mense bygekry op pad na Ochotsk, maar het baie probleme ondervind, onder meer ’n gebrek aan kos, voordat hulle in Ochotsk aangekom het. Van daar het hulle na die Kamtsjatka-skiereiland gevaar en daar nuwe skepe gekry om noord te vaar. In Augustus 1728 het Bering besluit hulle het genoeg bewyse dat daar ’n oop see is tussen Asië en Amerika, wat hy nie op sy tog gesien het nie. 

Ná dié ekspedisie het Bering dadelik gereed gemaak vir sy tweede tog. Hy het teruggekeer na Ochotsk met ’n baie groter, beter voorbereide en ambisieuser ekspedisie en in 1741 van daar na Noord-Amerika vertrek. Die ekspedisie het onder meer verby Kodiakeiland gevaar. ’n Storm het die twee skepe geskei, maar Bering het die suidkus van Alaska gesien en daar geland. Gure toestande het hom gedwing om terug te keer, en op pad het hy van die Aleoetiese Eilande ontdek. 

Bering het intussen te siek geword om in bevel te wees van die skip, wat eindelik gedwing is om op ’n onbewoonde eiland in die Kommandeur-eilandgroep in die suidwestelike Beringsee anker te gooi. Bering is op 19 Desember 1741 op die eiland dood (dalk aan skeurbuik, hoewel dit betwis word). Die eiland is toe Beringeiland genoem.



</doc>
<doc id="100670" url="https://af.wikipedia.org/wiki?curid=100670" title="Lenapilare">
Lenapilare

Die Lenapilare (Russies: Ле́нские столбы́, "Lenskije Stolbi") is ’n natuurlike rotsformasie aan die oewers van die Lenarivier in die verre Oos-Siberië. Die pilare is 150 tot 300 m hoog en is in van die Kambriese seebekkens gevorm. Die Lenapilare-natuurpark is van 2012 af ’n Unesco-wêrelderfenisgebied. 
Die terrein is minder as ’n dag se reis van die stad Jakoetsk, die hoofstad van die Republiek Sacha, af. Die pilare bestaan uit wisselende lae kalksteen, mergel, dolomiet en leisteen uit die vroeë tot sentrale Kambrium-periode wat ruwe punte gevorm het vanweë erosie. 

’n Riviervaart kan deur ’n reisagentskap in Jakoetsk gereël word. ’n Mens kan ook op ’n toer gaan wat die Baikalmeer insluit, maar moet in gedagte hou Jakoetsk is die koudste stad ter wêreld en die riviervaarte begin sowat 1 400 km van die meer af.

Daar is min moderne geriewe in dié deel van Siberië, behalwe as ’n mens met ’n passasierskip op die Lena vaar.

Staproetes in die gebied is steil en soms gevaarlik.



</doc>
<doc id="100672" url="https://af.wikipedia.org/wiki?curid=100672" title="Spinnekopjagters">
Spinnekopjagters

Spinnekopjagters is 'n groep insekte wat voorkom in die familie "Pompilidae". In Engels staan hulle bekend as die "Spider-hunting wasps". Daar is minstens 200 spesies in die familie.


</doc>
<doc id="100674" url="https://af.wikipedia.org/wiki?curid=100674" title="Dros">
Dros

Dros is 'n braairestaurantgroep wat in Suid-Afrika gestig is deur Hein Krugmann. Sy konsep was om 'n restaurant en 'n wynkelder te kombineer. Die spyskaart bestaan hoofsaaklik uit hamburgers, biefstuk, hoender, ribbetjies, pizzas en slaaie. "Dros" se hoofkantoor is in Silverton, Pretoria geleë.



</doc>
<doc id="100676" url="https://af.wikipedia.org/wiki?curid=100676" title="Bulgar">
Bulgar

Bulgar of Bolghar (Tataars: Болгар, "Bolgar"; Tsjoewasjies: Пӑлхар, "Palchar") was van die 8ste tot die 15de eeu periodiek die hoofstad van Wolga-Bulgarye. Dit was geleë aan die oewers van die Wolgarivier, sowat 130 km van die moderne Kazan in wat nou die Spasski-distrik in die Russiese Republiek Tatarstan is. Wes daarvan is ’n klein moderne dorp wat sedert 1991 bekend is as Bolgar. Die terrein is sedert 2014 ’n Unesco-wêrelderfenisgebied onder die naam Bolgar Historiese en Argeologiese Kompleks.

Die stad was van die 8ste eeu af ’n hoofstad van Wolga-Bulgarye. Die hoofstad is later weens invalle geskuif na Bilär. Nadat laasgenoemde tydens die Mongoolse invalle verwoes is, het die ou stad ’n sentrum van ’n aparte provinsie in die Goue Horde geword. In die tyd onder Mongoolse beheer het Bulgar baie ryk en tien keer so groot geword.

Ná ’n oorlog in die 1380's en vroeë 1390's tussen twee khans het die rykdom afgeneem en is dit verskeie kere aangeval en geplunder. Dit is eindelik in 1431 deur Wasili II van Moskou verwoes. Dit het bly voortbestaan as ’n Moslemse godsdienssentrum tot die middel van die 16de eeu, toe die Kazanse Khanaat deur tsaar Iwan die Verskriklike verslaan en by die Russiese Ryk ingelyf is.

Gedurende die tsaristiese bewind het Russiese burgers hier gewoon. Pieter die Grote het ’n spesiale oekaz afgekondig om die oorblywende ruïnes te bewaar – dit was moontlik die eerste Russiese wet om ’n historiese erfenis te bewaar.

In die Sowjettyd het Moslems van Tatarstan en ander dele van die land na Bulgar gereis omdat hulle nie kon deelneem aan die hadj in Mekka nie.

Die Tatare verwys na die stad as "Sjari Bolgar" (Шәһри Болгар, "Şähri Bolğar"), dus "die stad Bolgar". Dit is deel van hul kulturele erfenis omdat baie Tatare Wolga-Bulgarye beskou as die voorloperstaat van die Kazanse Khanaat, wat op sy beurt kultuurbande met die moderne Tatarstan het.

Die hoofstad van Tatarstan is vandag Kazan, maar baie Tatare beskou Bulgar as hul antieke en godsdienshoofstad en ’n simbool van die Moslems-Bulgaarse lewe voor die Mongoolse inval van Wolga-Bulgarye.



</doc>
<doc id="100678" url="https://af.wikipedia.org/wiki?curid=100678" title="The Golden Notebook">
The Golden Notebook

The Golden Notebook is 'n roman van Doris Lessing wat die eerste keer in 1962 gepubliseer is. Temas wat sterk na vore tree in hierdie roman is die verval van die samelewing, protes teen oorlog en veral ook teen Stalinisme, en die sosiale en seksuele emansipering van vroumense gedurende die twintigste eeu.

Die "TIME"-tydskryf het hierdie roman in 2005 benoem as een van die 100 beste Engelstalige romans sedert 1923.



</doc>
<doc id="100679" url="https://af.wikipedia.org/wiki?curid=100679" title="The Grass Is Singing">
The Grass Is Singing

The Grass Is Singing is die eerste roman van Doris Lessing wat die eerste keer in 1950 gepubliseer is. Hierdie roman se intrige vind plaas in Suid-Rhodesië (vandag Zimbabwe), en het te doen met die rassepolitiek van daardie land gedurende die 1940s. Dit is baie goed ontvang in beide die Verenigde Koninkryk en die Verenigde State.


</doc>
<doc id="100680" url="https://af.wikipedia.org/wiki?curid=100680" title="The Good Terrorist">
The Good Terrorist

The Good Terrorist (Afrikaans: Die Goeie Terroris) is 'n politieke roman deur Doris Lessing wat die eerste keer in 1985 gepubliseer is. Die roman se intrige het te doen met 'n naïewe jong dame wat saam met 'n groep radikales in Londen bly en wat betrokke word by hulle terroriste-bedrywighede. Lessing se inspirasie vir die roman is afkomstig van die werklike bomaanval op Harrods-winkel in 1983 deur die Ierse Republikeinse Leër (IRA), en put verder ook uit haar eie jeugdige kommunistiese oortuigings.

Sy was 'n lid van die Britse Kommunistiese Party, maar het na die Hongaarse opstand van 1956 die party verlaat. Sommige beoordelaars het die roman 'n satire genoem, terwyl Lessing dit humoristies noem. Die titel is 'n oksimoron wat Alice se ambivalente aard beklemtoon.

"The Good Terrorist" verdeel resensente. Sommige het die boek se insig en karakterisering geprys, ander het die styl en die karakters se gebrek aan diepte uitgewys. Een kritikus het Lessing se "sterk beskrywende prosa en presiese karakteriserings" gekomplimenteer. Nog het haar "briljante weergawe van die soorte individue wat terroriste dade pleeg". Nog een het dit "verrassend eenvoudig" genoem en die karakters "triviale of tweedimensionele aan bande gelê deur selfbedrog". "The Good Terrorist" was gekortlys vir die Booker-prys en het die Mondello-prys en die WH Smith-literêre toekenning gewen.

"The Good Terrorist" is geskryf in die subjektiewe derde persoon vanuit die gesigspunt van Alice, 'n werklose politiek en ekonomie gegradueerde in haar middeldertigerjare wat van kommune tot kommune dryf. Sy word gevolg deur Jasper, 'n gegradueerde wat sy ingeneem het in 'n studente kommune waar sy vyftien jaar tevore gewoon het, wat op haar teer. Alice het verlief geraak op hom, gefrustreerd deur sy hoogdrawendheid en ontluikende homoseksualiteit. Sy beskou haarself as 'n revolusionêre aktivis wie teen "fascistiese imperialisme" veg, maar is steeds afhanklik van haar ouers, wat sy met minagting behandel. In die vroeë tagtigerjare sluit Alice by 'n eenders denkende kamerade in 'n vervalle huis in Londen aan. Ander lede van die groep is Bert, sy oneffektiewe leier, 'n lesbiese paartjie, die moederlike Roberta en haar onstabiele en brose vennoot Faye.

Die verlate huis is in 'n toestand van verval en geoormerk deur die Stadsraad vir sloping. In die lig van die onverskilligheid van haar kamerade, neem Alice haarself op om die huis skoon te maak en te herstel. Sy oortuig ook die owerhede om die elektrisiteits- en watervoorsiening te herstel. Alice word die huis se "moeder", kook vir almal en onderhandel met die plaaslike polisie. Die lede van die groep behoort aan die Communist Centre Union (CCU), en neem deel aan betogings en staking. Alice raak haar betrokke by sommige van hierdie aktiwiteite, maar sy spandeer die meeste van haar tyd aan die werk in die huis.

Om vir die stryd nuttiger te wees, reis Jasper en Bert na Ierland en die Sowjetunie om hul dienste aan die IRA en die KGB te bied, maar word afgekeur. 'n Meer georganiseerde groep van revolusionêres trek by die buurhuis in en begin Alice se huis as 'n wapenkanaal gebruik, waarteen Alice beswaar maak. Geheimsinnige vreemdelinge besoek die groep en bevraagteken hulle besluitneming.

Die kamerade besluit om self op te tree nie, en noem hulself die "Freeborn British Communists". Hulle begin met plofstof eksperimenteer en bou 'n motorbom. Alice ondersteun nie hierdie aksie nie, maar aanvaar die meerderheidsbesluit. Hulle teiken 'n luukse hotel in Knightsbridge, maar hul onervarendheid lei tot die voortydige ontploffing van die bom, wat Faye en verskeie verbygangers doodmaak. Die oorblywende kamerade, wat geskud word deur wat hulle gedoen het, besluit om die huis te verlaat en te verdeel. Alice, ontnugter deur Jasper, verkies om hom nie te volg nie omdat sy soveel moeite doen het met die huis. Ten spyte van haar aanvanklike bedenkings oor die bomaanval, voel Alice die behoefte om hul aksies teenoor ander te regverdig, maar besef dit sal vrugteloos wees omdat "... gewone mense eenvoudig nie verstaan het nie." Sy is erken dat sy nou 'n terroris is, maar sy kan nie onthou wanneer die verandering gebeur het nie.

Doris Lessing se belangstelling in politiek het in die 1940's begin toe sy in Suid-Rhodesië (nou Zimbabwe) gewoon het. Sy was aangetrokke tot 'n groep of "kwasi-kommuniste en het by 'n tak van die Left Book Club in Salisbury (nou Harare) aangesluit. Later, gemotiveer deur die konflikte wat voortspruit uit rasse-segregasie wat destyds prominent in Rhodesië was, het sy ook by die Southern Rhodesian Labour Party aangesluit. Lessing het in 1949 na Londen verhuis en haar skryfloopbaan daar begin. Sy het in die vroeë 1950's 'n lid van die Britse Kommunistiese Party geword en was aktief in die veldtog teen die gebruik van kernwapens. 
Teen 1964 het Lessing ses romans gepubliseer, maar het na die Hongaarse opstand van 1956 ontnugter geword met die Kommunisme. Nadat sy "The Sufis" deur Idries Shah gelees het, het sy haar aandag verskuif na die Soefisme, 'n Islamitiese geloofstelsel. Dit het haar aangespoor om haar vyf-volume "ruimtefiksie"-reeks te skryf, "Canopus in Argos: Archives", wat op Soefi-konsepte gesteun het. Die reeks is nie goed ontvang deur sommige van haar lesers nie, wat gevoel het dat sy haar "rasionele wêreldbeskouing" verlaat het.

"The Good Terrorist" was Lessing se eerste boek wat na die Argos-reeks gepubliseer is. Dit het verskeie reaksies van beoordelaars uitgelok, waaronder: "Lessing het na die aarde teruggekeer", en "Lessing keer terug na die werklikheid." Verskeie kommentators het "The Good Terrorist" as 'n satire getipeer, terwyl Lessing dit humoristies noem. Sy het gesê: 

Lesing sê sy was geinspireer om "The Good Terrorist" te skryf deur die IRA-bomaanval op die Harrods-afdelingswinkel in Londen in 1983. Sy het onthou dat "...die media berig het gesuggereer dat dit die werk van amateurs was. Ek het begin dink, watter soort amateurs kon hulle gewees het?" en het besef "...hoe maklik dit vir 'n kind kan wees om nie te weet wat hy of sy doen nie, om in 'n terroriste-groep te dryf." Lessing het Alice al in gedagte gehad as die sentrale karakter: "Ek ken verskeie mense soos Alice-hierdie mengsel van ... moederlike omgee ... en wat kan dink daaraan om groot getalle mense sonder 'n oomblik se arseling te dood." Sy beskryf Alice as "rustig komiese " omdat sy so teenstrydig is. Sy het gesê sy is verbaas hoe sommige van die karakters (behalwe Jasper, Alice se liefdesbelangstelling) ontwikkel het, soos die pil-neemende en brose Faye wat 'n "vernietigde persoon" geword het.


</doc>
<doc id="100681" url="https://af.wikipedia.org/wiki?curid=100681" title="The Cleft">
The Cleft

The Cleft is 'n allegoriese roman van Doris Lessing wat die eerste keer in 2007 gepubliseer is. Dit het te doen met die "geheime" oorsprong van die menslike samelewing en bevat feministiese temas wat sterk fokus op geslag en seksulaiteit.


</doc>
<doc id="100682" url="https://af.wikipedia.org/wiki?curid=100682" title="The Sweetest Dream">
The Sweetest Dream

The Sweetest Dream is 'n roman van Doris Lessing wat die eerste keer in 2001 gepubliseer is. Die roman se intrige speel af in Londen en 'n fiktiewe Afrika-land wat op Zimbabwe geskoei is, gedurende die 1960s, 1970s en 1980s. Lessing het hierdie roman geskryf in die plek van 'n beplande derde volume tot haar outobiografie, wat in dieselfde tydvak en ruimte sou afspeel, omdat sy sekere weerlose individue wat deelgeneem het aan haar lewensnarratief wou beskerm teen onnodige openbaring en betragting.


</doc>
<doc id="100683" url="https://af.wikipedia.org/wiki?curid=100683" title="Alfred and Emily">
Alfred and Emily

Alfred and Emily is 'n deels feitelike en deels fiktiewe boek van Doris Lessing wat die eerste keer in 2008 gepubliseer is. Dit is gebaseer op die lewens van Lessing se ouers, bevattend uit 'n novelle wat spekuleer oor hoe haar ouers se lewens sou uitgespeel het indien die Eerste Wêreldoorlog nooit plaasgevind het nie, en 'n nie-fiktiewe hervertelling van hoe haar ouers se lewens in die werklikheid uitgespeel het.


</doc>
<doc id="100684" url="https://af.wikipedia.org/wiki?curid=100684" title="Martha Quest">
Martha Quest

Martha Quest is 'n roman van Doris Lessing wat die eerste keer in 1952 gepubliseer is. Dit is die eerste roman haar "The Children of Violence"-reeks romans.


</doc>
<doc id="100685" url="https://af.wikipedia.org/wiki?curid=100685" title="The Fifth Child">
The Fifth Child

The Fifth Child is 'n kort roman van die skrywer Doris Lessing wat die eerste keer in 1988 gepubliseer is. Die boek beskryf die veranderinge in die lewens van 'n gelukkige getroude egpaar na die geboorte van hulle vyfde kind wat disfunksioneel is. Lessing het hierdie roman in 2000 opgevolg met "Ben, in the World".


</doc>
<doc id="100686" url="https://af.wikipedia.org/wiki?curid=100686" title="Ben, in the World">
Ben, in the World

Ben, in the World is 'n roman deur Doris Lessing wat die eerste keer in 2000 gepubliseer is. Dit is die opvolgverhaal van haar 1988 roman "The Fifth Child". Dit skets die lewe van 'n buitestaander, en Lessing gebruik haar hoofkarakter in hierdie roman om kommentaar te lewer op 'n samelewing wat 'n groot omwenteling ondergaan.


</doc>
<doc id="100687" url="https://af.wikipedia.org/wiki?curid=100687" title="Perdebye">
Perdebye

Perdebye is 'n groep insekte wat voorkom in die familie "Vespidae". In Engels staan hulle bekend as die "Paper wasps". Daar is 35 spesies in die familie.


</doc>
<doc id="100689" url="https://af.wikipedia.org/wiki?curid=100689" title="Geodetiese Boog van Struve">
Geodetiese Boog van Struve

Die Geodetiese Boog van Struve strek van Hammerfest in Noorweë tot aan die Swartsee en is die eerste akkurate meting van ’n meridiaan. Dit is 2 820 km lank en loop deur 10 verskillende lande. Die doel daarvan was om betroubare berekeninge te maak oor die vorm en grootte van die aarde deur middel van die noukeurige opmeting van groter afstande op die oppervlak van die planeet.

By ’n geodetiese boog word gebruik gemaak van driehoeksmeting om die presiese afstand tussen twee punte vas te stel. Deur die herhaling van die metode kan ’n ketting van metings oor groot afstande opgebou word. 

Die Boog van Struve het 265 meet- en waarnemingspunte gehad wat tot tientalle kilometers uit mekaar gelê het, en is aangedui met onder meer gate in rotse, ysterkruise, stene en obeliske. Van hulle bestaan 34 nog en hulle vorm ’n tasbare herinnering aan dié enorme projek.

Die boog is genoem na die sterrekundige Friedrich Georg Wilhelm von Struve. Onder sy toesig is tussen 1816 en 1855 altesaam 258 driehoeke bereken. Die boog is ’n opmerklike voorbeeld van samewerking tussen wetenskaplikes uit verskillende lande en tussen verskillende staatshoofde. 

In 2005 is die 34 nog herkenbare punte van die Geodetiese Boog van Struve (en daarmee die projek self) op die Unesco-wêrelderfenislys geplaas.

Die boog het aanvanklik net deur Swede-Noorweë en die Russiese Keiserryk geloop, maar eindelik deur die volgende 10 lande, die meeste van enige Unesco-wêrelderfenisgebied:



</doc>
<doc id="100691" url="https://af.wikipedia.org/wiki?curid=100691" title="Oscar and Lucinda">
Oscar and Lucinda

Oscar and Lucinda is 'n roman van die Australiese skrywer Peter Carey wat die eerste keer in 1988 gepubliseer is. Dit is in dieselfde jaar alreeds bekroon met 'n Booker-prys. Die roman se intrige het te doen met twee dobbelaars (die een obsessief en die ander kompulsief) wat saam werk om 'n kerk wat van glas gemaak is vanaf Sydney 400 kilometer ver tot by 'n setlaarsgemeenskap by Bellingen te vervoer. 'n Gelyknamige rolprentverwerking van hierdie roman is in 1997 vrygestel met Ralph Fiennes en Cate Blanchett in die rolverdeling.


</doc>
<doc id="100692" url="https://af.wikipedia.org/wiki?curid=100692" title="True History of the Kelly Gang">
True History of the Kelly Gang

True History of the Kelly Gang is 'n historiese fiksie roman deur die Australiese skrywer Peter Carey wat die eerste keer in 2000 gepubliseer is. Dit is in die daaropvolgende jaar bekroon met die Britse Statebond se Booker-prys vir fiksie. Ten spyte daarvan dat hierdie roman se titel beloof om die ware geskiedenis van Ned Kelly se bende weer te gee, is dit nietemin 'n fiktiewe variasie van hierdie hoogs invloedryke stukkie Australiaanse volksgeskiedenis.


</doc>
<doc id="100693" url="https://af.wikipedia.org/wiki?curid=100693" title="Life of Pi">
Life of Pi

Life of Pi is 'n fantastieke avontuurroman van die Kanadese skrywer Yann Martel wat die eerste keer in 2001 gepubliseer is. Die roman se hoofkarakter, Piscine Molitor "Pi" Patel, oorleef 227 dae lank in 'n klein reddingsboot nadat die res van sy familie omgekom het in 'n skipbreuk. Sy metgesel gedurende daardie tydperk is 'n Bengaalse tier by die naam van Richard Parker. Martel gebruik talle ongeloofwaardighede in sy narratief om "Life of Pi" te omskep in 'n allegorie wat die hipotese oor God se bestaan sterk ondersteun.

Daar is alreeds meer as tien miljoen eksmeplare van hierdie roman verkoop, en dit is in 2002 bekroon met die Booker-prys vir fiksie in die Britse Statebond. In Suid-Afrika is dit in 2003 bekroon met die Exclusive Books Boeke Prys, wat in Afrikaans sinspeel op die naam van die meer bekende Engelse Booker-prys.

Die regisseur Ang Lee het in 2012 'n rolprentverwerking van hierdie roman op die silwerdoek vrygestel.


</doc>
<doc id="100694" url="https://af.wikipedia.org/wiki?curid=100694" title="Meridiaan">
Meridiaan

’n Meridiaan of lengtelyn is die helfte van ’n denkbeeldige grootsirkel op die aarde se oppervlak. Dit strek tussen die Noord- en Suidpool en verbind punte met dieselfde lengtegraad met mekaar. Elke meridiaan lê loodreg op die ewenaar. Hulle is almal dieselfde lengte: die helfte van ’n grootsirkel op die aarde se oppervlak en dus 20 003,93 km.


</doc>
<doc id="100695" url="https://af.wikipedia.org/wiki?curid=100695" title="Wolf Hall">
Wolf Hall

Wolf Hall is 'n historiese fiksie roman deur Hilary Mantel wat die eerste keer in 2009 gepubliseer is. Dit speel af in die tydperk tussen 1500, en 1535 en is 'n fiktiewe biografie wat die opkoms en bevordering van Thomas Cromwell in die hof van Hendrik VIII dokumenteer. Dit is die eerste boek van 'n trilogie, waarvan die opvolgroman, "Bring Up the Bodies", alreeds in 2012 gepubliseer is. Mantel is vir beide van hierdie romans bekroon met die Booker-prys, onderskeidelik in 2009 en in 2012.


</doc>
<doc id="100696" url="https://af.wikipedia.org/wiki?curid=100696" title="Bring Up the Bodies">
Bring Up the Bodies

Bring Up the Bodies is 'n historiese fiksie roman deur Hilary Mantel wat die eerste keer in 2012 gepubliseer is. Dit is 'n opvolging van haar roman "Wolf Hall", en is die tweede roman in 'n trilogie wat die opkoms, bevordering en uiteindelike nederlaag van Thomas Cromwell binne die hof van Hendrik VIII weergee. Net soos met "Wolf Hall" gebeur het, is Mantel ook met die Booker-prys bekroon in die jaar wat "Bring Up the Bodies" gepubliseer is.


</doc>
<doc id="100697" url="https://af.wikipedia.org/wiki?curid=100697" title="Uvs Nuur-bekken">
Uvs Nuur-bekken

Die Uvs Nuur-bekken, Uvsmeerbekken of Oebsoenoer-laagte (Mongools: Увс нуурын хотгор; Russies: Убсунурская котлови́на, "Oebsoenoerskaja kotlowina") is ’n kwesbare geslote bekken op die grens tussen Mongolië en die Republiek Tiwa in Rusland. Dit is genoem na die Uvsmeer, ’n groot, vlak soutmeer in die middel van die bekken. Verskeie kleiner mere lê daarrondom. 

Die gebied bestaan uit ’n kombinasie van hooglande en laagtes in die Tannu-Ola- en Altai-bergstreke. Die wêreld se mees noordelike woestyn en die Noordelike Halfrond se mees suidelike toendrastreek ontmoet mekaar hier. Die Uvs Nuur-bekken is sedert 2003 ’n Unesco-wêrelderfenisgebied.

Die Uvs Nuur-bekken se belangrikheid lê in sy kulturele erfenis, veral omdat dit die plek in Sentraal-Asië is met die grootste konsentrasie onbestudeerde argeologiese artefakte, veral grafheuwels, rotstekeninge en klipbeelde uit Middeleeuse nedersettings en Boeddhistiese tempels. Daar is tot 20 000 grafheuwels, waarvan baie ouer as die Egiptiese piramides is.

Die bekken is in 1995 benoem as ’n wêrelderfenisgebied as "een van die grootste ongerepte stroomgebiede in Sentraal-Asië waar 40 000 argeologiese terreine gevind kan word van histories beroemde nomadestamme soos die Skitiërs, Turke en Hunne."

Die oppervlakte van die bekken is 10 000 km. Die grootste deel van die meer lê in Mongolië en die noordelike deel in Rusland.

’n Groot verskeidenheid klimate kom hier voor, onder meer gletsers, bergtoendra, hoë graslande en groot bergtaigastreke. Daar is ook woudagtige steppe, boomlose steppe, halfdroë woestyne en skuiwende sandduine. Dit is ’n mooi en hoogs gediversifiseerde natuurlike habitat.

Vanweë die ligging daarvan op die spits van Siberiese en Mongoolse terreine, toon die gebied se fauna en flora ’n groot biodiversiteit vir middel-breedtegrade. Dierespesies wat in berge en op toendra voorkom, soos die Siberiese ree en Altai-koningsfisant, floreer hier. Die bedreigde sneeuluiperd kom ook hier voor, sowel as die Kaspiese rooitakbok, los en veelvraat. Op die steppe word die Mongoolse lewerik, jufferkraanvoël en Siberiese eekhorinkie aangetref. In die woestyngebiede kom die wildepou en Sjinese renmuis voor. Net die voëlspesies tel 359. Aangesien die bekken ’n bewaarde gebied is, het baie antieke spesies wat in ander gebiede uitgesterf het, hier ’n heenkome gevind.

Die bevolkingsdigtheid in die Uvs Nuur-bekken is baie laag. Die gebrek aan nywerhede en die bewoners se tradisionele lewe sorg vir ’n ongerepte natuur en die landskap het dus feitlik geen tekens van ’n negatiewe menslike invloed nie. 

Beide die Russiese en Mongoolse dele is die tuiste van nomadiese veewagters.



</doc>
<doc id="100702" url="https://af.wikipedia.org/wiki?curid=100702" title="Allomorf">
Allomorf

In die morfologie is 'n allomorf 'n vormvariasie waarin 'n morfeem kan voorkom. Die term kom vanuit die Grieks ἄλλος ("allos") wat beteken "ander" of "variante" en μορφή ("morfé") wat beteken "vorm".

Allomorfe het te make met die variante wat daar van verskillende woordvorme te vinde is. Weens sekere morfologiese of woordvormingsprosesse gebeur dit dat ’n vrye stam binne bepaalde morfologiese kontekste ’n ander fonologiese of skriftelike vorm kan hê. Só ’n veranderde vorm (of variant) staan bekend as ’n allomorf. Dus vorm allomorfie deel van die sentrale bestel van die Afrikaanse morfologie. Verder kan die term allomorf beskryf word as ’n klankwisselvorm wat morfologies verskil in waarde, m.a.w. ’n klankwisselvorm wat ’n morfologiese valensie (MV) het wat verskil van dié van die grondvorm. Bv. die MV van liewer is liewers, liewerse en liewerster.

In Afrikaans word allomorfe hoofsaaklik op vier maniere gevorm, naamlik:

Allomorfvorming m.b.v. kenmerkwysigings is beperk tot individuele items; Die item met die grondvorm [xôd] kom voor in bv. god, afgod, verafgod en goddelik. Die grondvorm het ’n variant [xo:d] wat optree in gode, verafgood, verafgoding, afgodies en afgodis. In verafgood het [xo:d] nie die MV van [xôd] nie, m.a.w [xo:d] is die variant van die grondvorm [xôd]. [xo:d] is dus die allomorf.

Verdere voorbeelde: Grondvorm stad met allomorf -steed-. Grondvorm dink met allomorf -denk-. Grondvorm dag met allomorf -daag-.

’n Agtervoegsel (suffiks) as middel tot allomorfvorming is ook beperk tot afsonderlike items;
Die afhanklike suffiks -e word gebruik by talle werkwoorde wat op ’n ‘v’ eindig. Indien geen -e suffiks of ander vokaliese suffiks in só geval optree nie dan word die stamfinale ‘v’ gewysig tot ’n ‘f’. Bv. : [skrëiv] en skrywe, waar skryf [skrëiv] die grondvorm is en skrywe die allomorf is. Die valensieverskille van [skrëiv] en skrywe is die volgende: [skrëiv] het die MV om in samestellings op te tree in woorde soos skryftrant, skryfkuns, en skryfblok, waar skrywe nie hierdie valensie het nie. Ook het [skrëiv] die valensie vir die suffikse, -baar, -ster, en -sel (skryfbaar, skryfster en skryfsel), en vir ge-. . .-d (geskryfde), waar skrywe ook nie hier valensie het nie.

Die vorming van allomorfe m.b.v. ’n invoegsel is ook beperk tot individuele items:
Bv.: skip en skeep; hier vorm die invoegsels -i- en -ee-, in die diskontinue stam sk...p, die grondvorm van skip en die allomorf van skeep. Dus is skeep ’n allomorf van skip. Verder het skip ’n valensie om as tweedestap in samestellings op te tree: vergelyk bv. vragskip, ruimteskip en tenkskip; teenoor skeep wat nie die valensie het om samestellings te vorm nie: *vragskeep, *ruimteskeep en *tenkskeep. Dus, weens die invoegsels -ee- in skeep is skip die grondvorm en skeep die allomorf.

Allomorfe wat m.b.v voegsels gevorm word: Voegsels dra geen semantiese waarde nie, en kan deur sy verlenging van die grondmorfeem, ’n allomorf skep wat heeltemal of gedeeltelik ’n verskillende MV het as die betrokke grondmorfeem. Só het die morfeem kind twee allomorfe: kinds- en kinder-. Kind kan gevind word in kindjie, seunskind en kindmal; kinds kan gevind word in kindsgedeelte, kindskind, en kindsligging; waar kinder kan in kinderwerk, kindertyd en kinderloos gevind word. Die voegsels wat dan ten einde die verlenging meebring is -er- en -s-.



</doc>
<doc id="100703" url="https://af.wikipedia.org/wiki?curid=100703" title="The Remains of the Day">
The Remains of the Day

The Remains of the Day is die derde roman van die Japannees-gebore Britse skrywer Kazuo Ishiguro. Dit is die eerste keer in 1989 gepubliseer en het in dieselfde jaar die Britse Statebond se Booker-prys vir Ishiguro gewen. Die roman se intrige handel oor 'n huiskneg wat terugkyk op sy lewe en besef watter impak sy werkgewer se fascistiese politieke oortuiginge op almal in die huishouding gehad het. Dit ondersoek verder ook hoe konserwatiewe formaliteite en rituele in die pad kan kom van die persoonlike deurbrake wat nodig is vir bande van intieme vriendskap en liefde om tussen individue gesmee te word.

Die Merchant Ivory Productions rolprentgeselskap het in 1993 'n gelyknamige film vrygestel met Anthony Hopkins, Emma Thompson, Christopher Reeve en Hugh Grant in die rolverdeling. BBC Radio 4 het die roman in 2003 verwerk vir 'n tweedelige radio-uitsending. Verder is dit ook in 2010 verwerk in 'n musiekblyspel wat op die planke gebring is by die Londense Union Theatre.

Die roman vertel, in die eerste persoon vertelling, die verhaal van Stevens, 'n Engelse hoofbediende ("butler") wat sy lewe toegewy het aan die lojale diens van Lord Darlington (wat onlangs oorlede is en Stevens in toenemende besonderhede in terugflitse beskryf). Die roman begin in die laat 1950's, met Stevens wat 'n brief ontvang van 'n voormalige kollega, die huishoudster, mej. Kenton, wat haar getroude lewe beskryf. Stevens glo dit het verwysings na 'n ongelukkige huwelik. 

Stevens se ontvangs van die brief val saam met die geleentheid om sy eens gewaardeerde verhouding met haar te laat herleef, al is dit net onder die dekmantel van die moontlikheid om haar herindiensneming te ondersoek. Stevens se nuwe werkgewer, 'n ryk Amerikaner genaamd mnr. Mr. Farraday, moedig Stevens aan om sy motor te leen om 'n welverdiende breek te neem - 'n "motorrit". Stevens neem die geleentheid om 'n ontmoeting met mej. Kenton (nou mev. Benn) in Cornwall te reël waar sy saam met haar man ingetrek het. 

Met sy vertrek, het Stevens nagedink oor sy onwrikbare lojaliteit teenoor Lord Darlington, wat flambojante vergaderings gehou het tussen Duitse simpatiseerders en Engelse aristokrate in 'n poging om internasionale aangeleenthede te beïnvloed in die jare wat tot die Tweede Wêreldoorlog gelei het. Hy besin ook oor die betekenis van die term "waardigheid" en wat 'n uitstaande hoofbediende uitmaak; en sy verhouding met sy oorlede pa, wie 'n man was wie in sy lewe toegewyd was om diens te lewer.

Terwyl hulle saam gewerk het in die jare in aanloop tot die Tweede Wêreldoorlog, kon Stevens en mej. Kenton nie hul ware gevoelens teenoor mekaar erken nie. Hul gesprekke soos onthou deur Stevens wys 'n professionele vriendskap wat soms byna in die romanse omgesit is, maar dit was klaarblyklik 'n lyn wat hulle nie gewaag het om oor te steek nie. Stevens het in die besonder nooit besgegee nie, self toe mej. Kenton gepoog het om toenadering te soek. 

Wanneer hulle weer ontmoet, erken mev. Benn, wat al meer as twintig jaar getroud is, dat sy wonder of sy 'n fout gemaak het, maar sê dat sy haar man leer lief kry het en uitsien na die geboorte van hul eerste kleinkind. Stevens bespiegel later oor verlore geleenthede, beide met mej. Kenton en oor sy dekades van onbaatsugtige diens aan mnr. Darlington, wat dalk nie sy onbetwisbare trou waardig was nie. Aan die einde van die roman, fokus Stevens op die titel se "oorblyfsels van die dag", met verwysing na sy toekomstige diens met mnr. Farraday en wat oorbly van sy eie lewe.

"The Remains of the Day" is een van die mees gewaardeerde na-oorlogse Britse romans. In 1989 het die roman die Man Booker-prys gewen, een van die mees gesogte literêre pryse in die Engelstalige wêreld. Dit is 146 in 'n saamgestelde lys, saamgestel deur Brian Kunde of Stanford Universiteit, van die beste twintigste-eeuse Engelse fiksie. 
In 2006 het The Observer 150 literêre skrywers en kritici gevra om te stem vir die beste Britse, Ierse of Gemenebes-roman vanaf 1980 tot 2005; "The Remains of the Day" is geplaas as gesamentlike agtste. In 2007 is "The Remains of the Day" ingesluit in "The Guardian" se lys van "Boeke waarsonder jy nie kan lewe nie" en ook in 'n 2009 "1000-romans wat almal moet lees" -lys. "The Economist" het die roman as Ishiguro se " bekendste boek" beskryf.


</doc>
<doc id="100704" url="https://af.wikipedia.org/wiki?curid=100704" title="An Artist of the Floating World">
An Artist of the Floating World

An Artist of the Floating World is 'n roman deur Kazuo Ishiguro wat die eerste keer in 1986 gepubliseer is. Die roman se intrige speel af in Japan na die Tweede Wêreldoorlog en ondersoek hoe 'n kunsskilder erkentenis neem van sy veranderde posisie binne die nuwe samelewing. Gereëlde huwelike, die rol van vroumense binne die samelewing, en die verminderde status van oumense post-1945 is van die temas wat Ishiguro binne sy roman bespreek.


</doc>
<doc id="100705" url="https://af.wikipedia.org/wiki?curid=100705" title="A Pale View of Hills">
A Pale View of Hills

A Pale View of Hills is die eerste roman van die Japannees-gebore Britse skrywer Kazuo Ishiguro. Dit is die eerste keer in 1982 gepubliseer.


</doc>
<doc id="100706" url="https://af.wikipedia.org/wiki?curid=100706" title="Zeromorfeem">
Zeromorfeem

'n Zeromorfeem is 'n term uit die taalkunde wat verwys na 'n klanklose lid van 'n opposisie of paradigma (met andere woorde, dit is 'n morfeem sonder klankvorm).

In morfeem-gebaseerde morfologie vorm zeromorfeme deel van paramorfeme. Zeromorfeme is egter uniek omdat hulle geen vorm het nie, maar het egter betekenis.

Hierdie paramorfeem word dus gebruik om 'n verandering aan die betekenis van 'n woord aan te dui, hoewel die vorm steeds dieselfde bly, gevolglik word die gebruik daarvan genoteer met die syfer 0 of met die lee-versameling-simbool Ø.

Voorbeelde hiervan is die verledetydsmorfeem Ø in []-[/Ø]-[beplan] ("Hy het die naweek behoorlik beplan"), of die meervoudsmorfeem Ø in []-[/jaar]-[Ø] ("tien jaar lank").



</doc>
<doc id="100708" url="https://af.wikipedia.org/wiki?curid=100708" title="Never Let Me Go (roman)">
Never Let Me Go (roman)

Never Let Me Go is 'n distopiese roman deur Kazuo Ishiguro wat die eerste keer in 2005 gepubliseer is. Die roman speel af in 'n alternatiewe tydvak van die werklike twintigste eeu waarin mediese tegnologie meer gevorderd is, en waarin praktyke soos kloning en orgaanoorplanting van gekloonde skenkers na normale ontvangers algemeen in die Britse samelewing plaasvind. Die karakters wat sentraal tot hierdie storie staan is almal klone wat bedoel is om hulle organe te skenk aan normale mense, tot op die punt waar hulle sterf.


</doc>
<doc id="100709" url="https://af.wikipedia.org/wiki?curid=100709" title="The Buried Giant">
The Buried Giant

The Buried Giant is die sewende roman van die Britse skrywer Kazuo Ishiguro. Dit is die eerste keer in 2015 gepubliseer.


</doc>
<doc id="100710" url="https://af.wikipedia.org/wiki?curid=100710" title="Poetoranaplato">
Poetoranaplato

Die Poetoranaplato (Russies: плато Путорана) of die Poetoranagebergte is ’n hoogliggende, bergagtige gebied in die noordweste van die Sentraal-Siberiese Plato, suid van die Taimir-skiereiland. Die hoogste berg in die reeks is Berg Kamen (1 700 m bo die seevlak).

Die plato bestaan uit die Siberiese Trappe. Die naaste groot nedersetting is die geslote stad Norilsk. Van die wêreld se grootste bekende nikkelneerslae kom hier voor. Rusland se geografiese middelpunt, die Wiwimeer, is op die plato geleë, asook na bewering die hoogste waterval in Asië, die Talnikowiwaterval.

Die mere in die gebied is groot en vorm hele ekostelsels wat oor baie tientalle kilometers strek. Die naam “Poetorana” kom uit die taal van die Evenke en kan vertaal word as "land van mere met steil oewers". Daar is meer as 25 000 mere van tussen 180 en 420 m diep, en ná die Baikalmeer vorm hulle saam die grootste hoeveelheid vars water in Rusland.

Die Poetorana-natuurreservaat is in 1988 gestig om die wêreld se grootste trop rendiere asook sneeuskape te beskerm. Dit word uit Norilsk geadministreer en in is 1 887 251 ha groot. 

Die plato is sedert 2010 ’n Unesco-wêrelderfenisgebied.



</doc>
<doc id="100711" url="https://af.wikipedia.org/wiki?curid=100711" title="Stratum (taalkunde)">
Stratum (taalkunde)

Stratum of strata (Latyns: laag/lae) verwys na 'n taal wat 'n invloed het, of beïnvloed word, op of deur 'n ander taal of tale deur middel van taalkontak. Daar word onderskei tussen 'n inheemse stratum en uitheemse stratum, asook substratum en superstratum.

'n Subdivisie van 'n linguistiese struktuur.

Substratum en superstratum het die vermoë om ŉ ander taal of tale te beïnvloed.



</doc>
<doc id="100713" url="https://af.wikipedia.org/wiki?curid=100713" title="Independence Day (Ford-roman)">
Independence Day (Ford-roman)

Independence Day is 'n roman van die Amerikaanse skrywer Richard Ford wat die eerste keer in 1995 gepubliseer is. Dit is die tweede roman in 'n tetralogie wat voorafgegaan is met die roman "The Sportswriter", en opgevolg is met die roman "The Lay of the Land" en die versameling novelles "Let Me Be Frank with You". "Independence Day" het in 1996 beide die Pulitzerprys vir Fiksie en die PEN/Faulkner Award for Fiction gewen, en sodoende die eerste roman geword wat beide pryse in dieselfde jaar wen.


</doc>
<doc id="100715" url="https://af.wikipedia.org/wiki?curid=100715" title="Cher Lloyd">
Cher Lloyd

Cher Lloyd is 'n Britse sanger. Sy verwerf bekendheid in 2010 toe sy vierde in die sewende reeks van die TV-program "The X Factor" eindig. Kort daarna het "Syco Music" haar 'n kontrak aangebied. Haar debuutalbum was 'n reuse sukses in die Verenigde Koninkryk. Haar enkelspeler "Swagger Jagger" het die nommer een-posisie op die treffersparade behaal.




</doc>
<doc id="100716" url="https://af.wikipedia.org/wiki?curid=100716" title="Blattodea">
Blattodea

Blattodea is 'n orde van insekte waaraan die kakkerlakke en termiete behoort. Voorheen is die termiete onder 'n aparte orde, genaamd Isoptera, ingedeel. Genetiese en molekulêre bewyse dui egter dat hulle nou aan die kakkerlakke verwant is.




</doc>
<doc id="100717" url="https://af.wikipedia.org/wiki?curid=100717" title="Oorkruipers">
Oorkruipers

Oorkruipers is 'n groep insekte wat voorkom in die orde "Dermaptera". In Engels staan hulle bekend as die "Earwigs". Daar is 38 spesies in die familie. Oorkruipers (orde "Dermaptera") is insekte wat verwant is aan sprinkane en krieke (orde "Orthoptera"), maar wat op grond van die kenmerkende "tang" aan die agterlyf as 'n duidelike groep onderskei kan word. Hulle is hoofsaaklik snags aktief en skuil bedags onder klippe of plante. 

Die voorste paar vlerke is in die vorm van 2 leeragtige dekskilde, waaronder die agterste paar groot, vliesagtige vlerke opgevou lê. Ongeveer 1 000 oorkruiperspesies is tot dusver aan die wetenskap bekend, en die orde kan in 3 subordes onderverdeel word. 

Die naam "oorkruipers" vir die insekte van die orde "Dermaptera" is misleidend: Die mite dat hierdie insekte in die gehoorgang inkruip en die trommelvlies beskadig, is heeltemal ongegrond, maar wydverspreid. Oorkruipers is onskadelike insekte wat die grootste deel van die dag aktief onder stene, bas of plante deurbring. Die kenmerkendste eienskap van oorkruipers is die skêrvormige "tang" aan die agterlyf. 

Hierdie orgaan het ontstaan uit pootagtige aanhangsels aan die agterlyf wat as cerci bekend staan. Die oorsprong van die knypers is nog duidelik by die primitiewe tropiese oorkruipers van die familie "Diplatyidae" te sien. Die larwes van die familie het tot by hul laaste vervelling lang, gelede cerci. en eers met die laaste vervelling verander dit in knypers. Die knypers van volwasse oorkruipermannetjies is lank en gebuig, en sit naby mekaar. 

Die wyfies het kort, feitlik reguit knypers wat by die basis aan mekaar raak. Knypers word nie net vir die vang van insekte en ander klein diere gebruik nie, maar ook as verdedigingsmeganisme. By vlieënde spesies word die knypers as hulpmiddel by die opvou van die groot vliesvormige vlerke gebruik. Oorkruipers kan nie paar as een van die knypers ontbreek nie, en daaruit kan afgelei word dat die orgaan ook by paring noodsaaklik is. 

Nie alle oorkruipers het vlerke nie. By die spesies waar dit wel aanwesig is, word die vlerke waaiervormig opgevou en dan nog 'n keer onder die dekskilde dubbel gevou, sodat slegs die voorste rand van die vlerke nog uitsteek. Die vlerke word selde gebruik. Een spesie wat hul vlerke wel dikwels gebruik, is die klein oorkruiper ("Labia minor"), wat gewoonlik deur lig aangetrek word. 

Sommige spesies het op die rugkant van die tweede en derde agterlyfsegmente kliere wat 'n geelbruin, onwelriekende vloeistof afskei. Hierdie vloeistof kan in sommige gevalle tot 10 cm ver in die rigting van 'n aanvaller gespuit word.

Oorkruipers is hoofsaaklik aasdiere wat op verrottende vrugte, dooie plante en dooie insekte leef, maar hulle vang soms ook lewendige insekte en eet soms lewende plante. Hulle is nagdiere wat bedags onder klippe, stukke bas, ensovoorts, skuil. In die winter maak hulle meestal 'n winterslaap deur. Vroeg in die lente begin die wyfie eiers lê en verdryf dan die mannetjie uit die nes. 

Sy bly by die eiers en wanneer van hulle op een of ander manier wegraak, gaan sy dit haal. Sy lek die eiers gereeld om hulle skoon te hou en moontlik ook om sekere chemiese stowwe daaraan toe te dien. Dit stimuleer die ontwikkeling van die embrio's. Ook die jong larwes word streng bewaak nadat hulle uitgekom het, en wanneer hulle afdwaal, word hulle dadelik weer na die nes teruggesleep. 

Hulle word gevoer met kos wat vooraf deur die wyfie fyn gekou is. Na die tweede vervelling word die larwe selfstandiger en neem die broeisorg af. Die wyfie het teen daardie tyd al so verswak omdat sy self nie geëet het nie, dat sy kort daarna doodgaan. Die larwes ondergaan ŉ onvolledige gedaantewisseling, met ander woorde hulle ontwikkel geleidelik in volwassenes. Die larwes het aanvanklik nie oë of vlerke nie, en ook hierdie liggaamsdele ontwikkel geleidelik. In die herfs is die larwes volgroeid en bereik hulle geslagsrypheid.

Volgens ŉ algemeen aanvaarde klassifikasiestelsel word oorkruipers in 3 subordes verdeel. Die meeste van hulle is egter oorkruipers van die suborde "Forficulina". Die groot oorkruiper ("Forficula auricularia") is 'n algemene Europese spesie wat ook in Suid-Afrika ingevoer is. 

In Europa word hulle as 'n plaag in tuine beskou omdat hulle lewende plante eet, maar in Suid-Afrika kom hulle in sulke klein getalle voor dat hulle van geen belang is nie. Die plaaslike spesies soos "Forficula senegalensis" is oor die algemeen aasvreters en rig dus geen skade in tuine aan nie. Die klassifikasie van oorkruipers is oor die algemeen moeilik, omdat die eienskappe wat hierby van belang is, dikwels in die loop van die lewe van die diere verander. 

'n Totaal van ongeveer 1 000 spesies is tot dusver beskryf, waarvan 50 in Suid-Afrika voorkom. Die meeste oorkruipers leef in die tropiese en subtropiese wêrelddele. Die suborde "Arexenina" het slegs 'n klein aantal tropiese verteenwoordigers wat almal parasiete op die vel van vlermuise is. Die liggaamsbou van hierdie insekte verskil heelwat van die van die gewone oorkruipers. Hulle het byvoorbeeld nie vlerke nie, die oë is swak ontwikkel en die knypers is minder stewig en behaard. 

Die parasitiese oorkruipers lê ook nie eiers nie, maar is lewendbarend. Die derde suborde ("Hemimerina") is ook 'n groep afwykende parasitiese oorkruipers. Hulle is vlerkloos en blind en al 9 spesies van die suborde behoort tot die Afrikaanse genus "Hemimerus". Die meeste van hulle is parasiete van die reuse rot ("Cricefomys gambianus"), waar hulle op vel, skubbe en afvalmateriaal leef. Ook die "Hemimerina" is lewendbarend.




</doc>
<doc id="100719" url="https://af.wikipedia.org/wiki?curid=100719" title="The Sportswriter">
The Sportswriter

The Sportswriter is 'n roman van die Amerikaanse skrywer Richard Ford wat die eerste keer in 1986 gepubliseer is. Die is die eerste in 'n reeks van vier boeke fiksie (drie romans en een versameling novelles) wat oor die lewe van die protagonis Frank Bascombe handel. Die ander dele van die Bascombe tetralogie is die roman "Independence Day" (1995), die roman "The Lay of the Land" (2006), en die versameling novelles getiteld "Let Me Be Frank with You".

Die Amerikaanse televisiekanaal HBO het in 2007 beplan om Ford se drie Bascombe romans wat toe alreeds gepubliseer was in 'n ses-uur-lange minireeks te verwerk, maar daardie dramatisering is intussen gestaak en geen ander produksiemaatskappye het hulle intussen tot 'n soortgelyke projek verbind nie.


</doc>
<doc id="100720" url="https://af.wikipedia.org/wiki?curid=100720" title="The Lay of the Land">
The Lay of the Land

The Lay of the Land is 'n roman van die Amerikaanse skrywer Richard Ford wat die eerste keer in 2006 gepubliseer is. Dit is die derde deel van sy Frank Bascombe tetralogie: voorafgegaan deur die romans "The Sportswriter" (1986) en "Independence Day" (1995), en vervolg deur die versameling novelles "Let Me Be Frank with You" (2014).


</doc>
<doc id="100727" url="https://af.wikipedia.org/wiki?curid=100727" title="Samestelling">
Samestelling

In die taalkunde is 'n samestelling of kompositum die vorming van ’n komplekse woord wat uit twee stamme bestaan. Die dele van samestellings in Afrikaans word in die reël vas geskryf.

Die dele waaruit samestellings bestaan, kan tot verskillende woordsoorte behoort. Die volgende patrone word onderskei: 

Let wel: 


Tesame met affikse, speel samestellings ’n groot rol wanneer dit kom by Afrikaanse woordvorming.



</doc>
<doc id="100729" url="https://af.wikipedia.org/wiki?curid=100729" title="Rendier">
Rendier

Die rendier ("Rangifer tarandus"), in Noord-Amerika ook bekend as die kariboe, is ’n spesie Hertagtiges wat inheems is aan die arktiese, subarktiese, toendra- en bergstreke van Noord-Europa, Siberië en Noord-Amerika. Dit sluit bevolkings in wat op dieselfde plek bly en dié wat rondtrek. Die diere word soms ook takbokke genoem, hoewel laasgenoemde term eintlik na alle herte verwys.

Hoewel hulle oor die algemeen wydverspreid en talryk is, is sommige subspesies skaars en minstens een het al uitgesterf.

Rendiere wissel aansienlik in kleur en grootte. In die meeste bevolkings groei albei geslagte jaarliks nuwe gewei (takbokhorings), maar in ’n paar spesies het die ooie nie gewei nie. Die ramme se gewei is gewoonlik baie groot.

Die jag en aanhou van rendiere (vir die vleis, vel, melk en vervoer) is belangrik vir sommige arktiese en subarktiese volke. In Lapland trek rendiere sleë, nes die vlieënde rendiere in stories oor Kersvader.

Die hele " tarandus"-spesie word vanweë sy verspreiding en groot bevolkings deur die Internasionale Unie vir die Bewaring van die Natuur (IUBN) gelys as "laer risiko", hoewel sekere subspesies, bevolkings en troppe in Noord-Amerika aan die afneem is en een subspesies, die ikoniese noordelike boslandkariboe, sedert 2002 deur die Kanadese bewaringsvereniging COSEWIC as "bedreig" beskou word.

Veertien subspesies word erken in "Mammal Species of the World" (3de uitg.). Van hulle het twee uitgesterf. Nog drie spesies word deur sommige erken.

Die tabel sluit die "R. t. caboti", "R. t. osborni" en "R. t. terraenovae" in wat volgens ’n studie van 1961 nie geldige subspesies is nie, hoewel sommige kenners hulle wel as geldig beskou.

Sommige van hierdie subspesies kan weer verdeel word in ekotipes na gelang van verskeie gedragsfaktore – hoofsaaklik habitatgebruik (noordelik, toendra, berg, bergwoude, noordelike woude, bosse ensovoorts en of hulle rondtrek of nie.

Die glasiale en interglasiale siklusse van die Opper-Pleistoseen het ’n groot invloed op die evolusie van "Rangifer tarandus" en ander Arktiese en sub-Arktiese spesies gehad. Die isolasie van die rendier tydens die laaste glasiale tyd het "intraspesie-verskeidenheid" teweeggebring, veral in die Amerikaanse en Eurasiese deel van die Arktika.

In die meeste bevolkings groei diere van albei geslagte gewei – dit is die enigste Cervidae-spesie waar ramme én ooie horings kry. In die Skandinawiese bevolkings val ou ramme se gewei in Desember af, jong ramme s’n in die vroeë lente en ooie s’n in die somer. Die gewei het gewoonlik twee verskillende stange of groepe punte, ’n onderste en boonste stang. Daar is aansienlike verskille in die grootte van die gewei van verskillende subspesies (byvoorbeeld klein en dun in die mees noordelike subspesies), maar gewoonlik is die ramme se gewei die grootste horings van alle lewende hertsoorte, naas die Amerikaanse eland ("moose"), en die grootste in vergelyking met die lyf. Sommige subspesies se gewei kan tot 100 cm wyd en 135 cm lank word. 

Die pelskleur verskil ook aansienlik, individueel sowel as tussen seisoene en subspesies. Noordelike bevolkings, wat gewoonlik relatief klein is, is witter en suidelike bevolkings, wat relatief groot is, is donkerder. Dit kan in Noord-Amerika gesien word, waar die mees noordelike subspesie, "R. t. pearyi", die witste en kleinste is en die mees suidelike subspesie, "R. t. caribou", die donkerste en grootste. Die pels het twee lae: ’n digte, wollerige onderlaag en ’n langer bolaag met hol, luggevulde hare.
Nes die Amerikaanse eland het die rendier gespesialiseerde neusskelpe wat die oppervlakte in die neusgate drasties vergroot. Inkomende koue lug word deur die dier se liggaamshitte verhit voordat dit die longe bereik, en water word gekondenseer en opgevang uit die uitgeasemde lug, en so word die ingeasemde lug weer bevog.

Rendiere se hoewe pas by die seisoene aan: in die somer, wanneer die toendra sag en nat is, word die voetkussings sponsagtig en verskaf dit ekstra trekbeweging. In die winter word die kussings kleiner en stewiger en so word die rand van die hoef blootgestel; dit kap dan in die ys en harde sneeu om te keer dat die dier gly en om hul gunstelingkos, korsmos, te ontbloot.

Die ooie word gewoonlik 162 tot 205 cm lank en weeg 80 tot 120 kg. Die ramme is gewoonlik 180 tot 214 cm lank (hoewel dit wissel van spesie tot spesie) en weeg sowat 159 tot 182 kg. Buitengewoon groot ramme kan tot 318 kg weeg. Die skouerhoogte is sowat 85 tot 150 cm en die stert 14 tot 20 cm lank. Die rendiere van Svalbard is die kleinste. Hulle het relatief kort bene en hul skouerhoogte kan so laag as 80 cm wees. 

Die knieë van baie subspesies is aangepas om ’n klikgeluid te maak wanneer hulle loop. Die klank kom uit die senings van die knieë en kan 10 m ver gehoor word. Die frekwensie van die geluide is een van verskeie tekens wat dui op die dominansie van die mannetjie.

’n Studie deur navorsers van die Universiteitskollege Londen in 2011 het getoon rendiere kan lig met ’n golflengte van net 320 nm sien, aansienlik korter as by mense (400 nm). Daar word geglo dit help hulle in die Arktika oorleef omdat voorwerpe wat in normale sigbare lig met die landskap saamsmelt, soos urine en pels, ’n skerp kontras vorm in ultraviolet.In ’n studie by die Universiteit van Tromsø is bevestig Arktiese rendiere se oogkleur verander deur die seisoene van goud tot blou om hulle te help om roofdiere te sien.

Rendiere is herkouers; hul maag bestaan uit vier kamers. Hulle eet in die winter hoofsaaklik korsmos, veral "Cladonia rangiferina" (rendiermos), ’n unieke aanpassing onder soogdiere. Hulle is ook die enigste diere buiten sommige slakke by wie die ensiem ligenase, wat korsmos in glukose afbreek, al gevind is. 

Hulle eet ook die blare van wilgers en berke, sowel as gras en riet. Daar is bewyse dat hulle in die lente, wanneer hulle nie baie kos het nie, ook klein knaagdiere, soos lemmings, asook vis en voëleiers sal eet. Sommige rendiere eet laatsomer selfs sampioene.

Paring geskied van laat September tot vroeë November. Ramme baklei om die ooie te dek. Twee ramme sal hul gewei ineenstrengel en mekaar wegdruk. Die mees dominante ram kan met tot 15, 20 ooie paar. Hy sal in dié tyd ophou eet en ’n groot deel van sy liggaamsreserwes verloor.

Lammers kan in die daaropvolgende Mei of Junie gebore word. Ná 45 dae kan hulle wei en kos soek, maar suig nog speen tot die volgende herfs, wanneer hulle onafhanklik van die ma word.

Sommige Noord-Amerikaanse bevolkings trek tot 5 000 km per jaar en dek tot 1 000 000 km. Ander subspesies bly op een plek. In Europa het hulle ’n korter migrasie. Eilandspesies se migrasie is beperk. 

Migrerende rendiere kan nadelig geraak word deur parasiete. Kwaai aantastings kan individuele diere verswak en moontlik hul lewensduur verkort. Die vlak van aantasting wissel egter van bevolking tot bevolking. Infeksies veroorsaak uitdunning, wat kan veroorsaak dat diere nie hul migrasie voltooi nie.

Kariboes lê sowat 19 tot 55 km per dag af wanneer hulle migreer en kan tot 60 of 80 km/h beweeg. Jong kariboes van ’n dag oud kan reeds vinniger as ’n Olimpiese snelloper hardloop. Tydens die lentemigrasies sal migrerende groepe verenig en groter troppe van 50 000 tot 500 000 diere vorm, maar tydens die herfsmigrasies word die groepe kleiner en begin die rendiere paar. In die winter reis die diere na woudstreke om onder die sneeu na kos te soek. Teen die lente beweeg hulle van daar na die gebiede waar hulle lam. 

’n Rendier kan maklik en vinnig swem, gewoonlik teen 6,5 km/h maar indien nodig tot 10 km/h, en migrerende troppe sal nie aarsel om oor ’n groot meer of breë rivier te swem nie.

Rendiere het aanvanklik in Skandinawië, Oos-Europa, Groenland, Rusland, Mongolië en Noord-China noord van die 50ste breedtegraad voorgekom. In Noord-Amerika is dit aangetref in Kanada, Alaska en tussen Washington en Maine. Tydens die Laat Pleistoseen is hulle in Noord-Amerika so ver suid as Nevada en Tennessee aangetref en in Europa tot by Spanje. Vandag het die rendier uit baie van die historiese streke verdwyn, veral in die suide, waar dit feitlik glad nie meer voorkom nie. Groot bevolkings word steeds in Noorweë, Finland, Siberië, Groenland, Alaska en Kanada aangetref.

Tropgroottes wissel van streek tot streek, maar baie bevolkings is deesdae klein en hul wintergebied is kleiner as wat dit was. Die grootste bevolking is in Taimir, Rusland; dit wissel tussen 400 000 en 1 000 000. Die tweede grootste, in George River, Kanada, wissel tussen 28 000 en 385 000.

Verskeie roofdiere maak jag op rendiere. Steenarende vang lammers en is die diere se grootste vyand in lamgebiede. Veelvrate sal lammers of lammende ooie vang, sowel as swak volwasse diere. Bruin- en ysbere vang rendiere van alle ouderdomme, maar veral swakker diere omdat gesonde rendiere vinniger as bere kan hardloop. Wolwe vang soms groot getalle, veral in die winter. 

Jakkalse, valke en kraaie sal karkasse eet. Bloedsuiende insekte, soos jeukvlieë en muskiete, is ’n pes in die somer en kan groot stres onder die diere veroorsaak wat kos- en lamgewoontes kan beïnvloed. ’n Volwasse rendier kan sowat ’n liter bloed per week in die toendra verloor weens bloedsuiende insekte. 



</doc>
<doc id="100730" url="https://af.wikipedia.org/wiki?curid=100730" title="Afleiding (taalkunde)">
Afleiding (taalkunde)

In die taalkunde is 'n afleiding 'n woordvormingsproses waar nuwe woorde gevorm word deur middel van affiksering (d.w.s. deur affikse aan 'n stam te verbind). Wanneer daar na afleidings gekyk word moet dit nie verwar word met fleksie nie. Fleksie neem as invoer 'n woord en gee as afvoer 'n vorm van dieselfde woord wat gepas is binne 'n bepaalde grammatikale konteks, terwyl verskillende nuwe woorde gevorm word deur die proses van afleiding. Daar moet ingedagte gehou word dat die deelwoord 'n uitsondering is, omdat dit slegs deels verander en steeds sy vorige funksie behou, maar ook dan die funksie verrig waarna hy deels verander word.

Ter voorbeeld kan die woord "skool" gebruik word. Die woord "skool" is 'n selfstandige naamwoord. Wanneer die woord as 'n werkwoord gebruik word kan dit as 'n afleiding beskou word. Deur die agtervoegsel '-agtig' by die woord skool te voeg, verander die selfstandige naamwoord na 'n byvoeglike naamwoord. 'n Nuwe lemma word ook gevorm wanneer die daar 'n '-s' by die woord "skool" gevoeg word, na 'n byvoeglike naamwoord of bywoord.

Gebaseer op die woordsoort wat gevorm word deur die afleidingsproses, onderskei ons vier kategorieë van afleidingsaffikse:

Afleidingsaffikse word verder ingedeel volgens inheemse of uitheemse stratum. Stratuminligting is van besondere belang vir afleidngsaffikse veral met betrekking tot die verbindingsmoontlikhede met ander morfeme. Veralgemenend kan daar gesê word dat uitheemse affikse met uitheemse stamme verbind (byvoorbeeld '-êr'), en dieselfde vir inheemse affikse en stamme byvoorbeeld 'her-'. Daar is ook affikse wat ongemerk is ten opsigte van stratuminligting en word gesien as hibriede (byvoorbeeld '-eer').

Afleidingsaffikse het ook 'n spesiale kategorie van kategorie-neutrale afleidingsaffikse wat nie die woordsoort van die kategorie verander nie, Hierdie affikse dui dikwels op negatiwiteit ('on-', 'mis-', 'wan-' en 'a-'), inchoatiwiteit ('ont-'), intensiwiteit ('oer-', 'aarts-', 'ver-' en 'be-') en kousatiwiteit ('be-'). By hierdie reeks kan daar ook nog die vroulikepersoonsvormer (byvoorbeeld held-in, werk-ster, orrelist-e) en die generiteitsuffiks (die -e dui op Hondagtiges nie verskillende honde nie) gevoeg word.



</doc>
<doc id="100731" url="https://af.wikipedia.org/wiki?curid=100731" title="Muskusos">
Muskusos

Die muskusos ("Ovibos moschatus") is ’n Arktiese soogdier van die familie Bovidae wat bekend is vir sy dik pels en vir die sterk reuk wat mannetjies tydens die bronstyd afgee om wyfies te lok, vanwaar die naam. 

Die diere kom hoofsaaklik in Kanada en Groenland voor, met klein bevolkings in Swede, Siberië, Noorweë en Alaska.




</doc>
<doc id="100732" url="https://af.wikipedia.org/wiki?curid=100732" title="Samestellende afleiding">
Samestellende afleiding

'n Samestellende afleiding is 'n woord met meer as een basisvorm plus 'n morfeem of morfeme. Byvoorbeeld, die woord "vliegtuigwiele" bestaan uit 3 basisvorme en een morfeem (vlieg + tuig + wiel + e).

'n Basisvorm of stam word gedefinieer as die kleinste betekenisvolle eenheid van 'n woord. Die lettergrepe van "tafeltjie" is: ta-fel-tjie, maar nie een van hierdie dele is betekenisdraend nie, maar wanneer dit in woorddele in gedeel word naamlik tafel+tjie is dit duidelik dat "tafel" die basisvorm is omrede dit 'n bekende voorwerp is, wat betekenis dra. Die "tjie" dui die verkleiningsvorm aan.

Dit belangrik om te onthou dat die basisvorm van 'n woord eerstens moet betekenisdraend wees en tweedens moet dit verband hou met die betekenis van die saamgestelde of afgeleide woord, byvoorbeeld: in "bok-makierie" is die basisvorm bloot bokmakierie, want "bok", "ma" en "kierie" hou geen verband met die woord se betekenis nie. Dit is dus net 'n skynbare samestelling. In teenstelling met die bostaande, in die woord "knopkierie" is "knop" en "kierie" albei basisvorme, aangesien albei verband hou met die betekenis van die saamgestelde woord

Morfeme het nie selfstandige betekenis nie en kan ook nie selfstandig gebruik word nie. Hulle word saam met 'n basisvorm gebruik om nuwe woorde te vorm en dra dus so betekenis aan. Daar is drie soorte morfeme,naamlik premorfeem, metamorfeem en postmorfeem. Samestellend afleidings soos gesê hierbo, word gevorm deur meer as een basis en 'n afleidingsmorfeem of morfeme, wat dan 'n pre- of postmorfeem is. 'n Premorfeme staan voor die basisvorm byvoorbeeld: oermens, wandaad. 'n Postmorfeme staan agter die basisvorm byvoorbeeld: eetbaar

Afleidingsmorfeme word gebruik om nuwe woorde van bestaande woorde te vorm deur gebruik te maak van premorfeme of postmorfeme. Die funksie van afleidingsmorfeme sluit in eerstens, om geslag uit te druk byvoorbeeld: Kelner (manlik) en kelnerin (vroulik). Tweedens om gevoel of affek uit te druk byvoorbeeld: 'n bittere lyding, tere liefde, gryse verlede ens. Derdens sluit afleidingsmorfeme se funksie in om die betekenis van die basisvorm te verander soos byvoorbeeld: "ont" in ontbos beteken "om weg te neem" en dien "mis" in misdaad beteken "sleg" - 'n slegte daad. Laastens is afleidingsmorfeme se funksie om die woordsoort te verander bv. "man"(s. nw.) na "beman" (ww.) of tem (ww) – tembaar (b.nw.) ens.



</doc>
<doc id="100733" url="https://af.wikipedia.org/wiki?curid=100733" title="Poolvos">
Poolvos

Die poolvos ("Vulpes lagopus") is ’n klein jakkals wat inheems is aan die Arktiese streke van die Noordelike Halfrond en algemeen voorkom op die Arktiese toendra. Hulle is goed aangepas om in koue toestande te leef. Hul dik pels is bruin in die somer en wit in die winter. 

Die diere is van 46 tot 68 cm lank, met ’n ronde lyfvorm om die ontsnapping van hitte te verminder.

Die poolvos se prooi is klein diere soos lemmings, vis en seevoëls. Hulle eet ook insekte, seewier en bessies. Hulle bly in pare tydens die paarseisoen en maak hul kleintjies saam groot.




</doc>
<doc id="100734" url="https://af.wikipedia.org/wiki?curid=100734" title="Britse algemene verkiesing van 2015">
Britse algemene verkiesing van 2015

Die Britse algemene verkiesing van 2015 was 'n algemene verkiesing wat op 7 Mei 2015 in die Verenigde Koninkryk gehou is. Die Konserwatiewe Party (bekend as die "Tories") het, vir die eerste keer sedert 1992, ’n algehele meerderheid in die laerhuis van die Britse parlement behaal.

Ná die verkiesing was David Cameron steeds die eerste minister. Ed Miliband, Nick Clegg en Nigel Farage het as leiers van hul onderskeie partye bedank.


</doc>
<doc id="100735" url="https://af.wikipedia.org/wiki?curid=100735" title="Konserwatiewe Party (dubbelsinnig)">
Konserwatiewe Party (dubbelsinnig)

Konserwatiewe Party kan verwys na:



</doc>
<doc id="100738" url="https://af.wikipedia.org/wiki?curid=100738" title="Flaubert's Parrot">
Flaubert's Parrot

Flaubert's Parrot is 'n roman deur Julian Barnes wat die eerste keer in 1984 gepubliseer is. Dit is gekortlys vir 1984 se Booker-prys en het in 1985 die Geoffrey Faber Memorial-prys gewen. Die roman handel oor 'n amateur Flaubert-navorser, Geoffrey Braithwaite, wat nadink oor Gustave Flaubert se lewe en sy eie lewe terwyl hy opsoek is na 'n gestopte papagaai wat 'n beduidende impak op Flaubert gehad het. Die roman is bekend vir sy ongewone vorm wat, onder andere, drie tydskelette of kronologieë insluit wat die belangrikste biografiese inligting uit Flaubert se lewe vir die leser aanbied.


</doc>
<doc id="100739" url="https://af.wikipedia.org/wiki?curid=100739" title="Metroland (Barnes-roman)">
Metroland (Barnes-roman)

Metroland is 'n roman deur die Britse skrywer Julian Barnes wat die eerste keer in 1980 gepubliseer is. Dit is verwerk tot 'n gelyknamige film wat in 1997 vrygestel is met Christian Bale en Emily Watson in die rolverdeling.


</doc>
<doc id="100740" url="https://af.wikipedia.org/wiki?curid=100740" title="The Sense of an Ending (Barnes-roman)">
The Sense of an Ending (Barnes-roman)

The Sense of an Ending is 'n roman deur die Britse skrywer Julian Barnes wat die eerste keer in 2011 gepubliseer is. Dit is die wenner van daardie jaar se Booker-prys. Die titel van Barnes se roman is geleen by die literêre kritikus Frank Kermode, wat dit self gebruik het vir sy boek "The Sense of an Ending: Studies in the Theory of Fiction" (1967).


</doc>
<doc id="100741" url="https://af.wikipedia.org/wiki?curid=100741" title="Talking It Over">
Talking It Over

Talking It Over is 'n roman van Julian Barnes wat die eerste keer in 1991 gepubliseer is. Dit het in 1992 die Prix Femina Étranger gewen. Die roman se intrige het te doen met 'n liefdesdriehoek. Elkeen van die drie hoofkarakters, en sommige bykarakters op hulle beurt ook, neem 'n beurt om die storie vanuit hul eie perspektief te vertel.

Barnes het hierdie roman in 2010 opgevolg met "Love, etc".


</doc>
<doc id="100742" url="https://af.wikipedia.org/wiki?curid=100742" title="Love, etc (Barnes-roman)">
Love, etc (Barnes-roman)

Love, etc is 'n roman deur Julian Barnes geskryf wat die eerste keer in 2010 gepubliseer is. Dit is die opvolgverhaal van Barnes se 1991 roman "Talking It Over".


</doc>
<doc id="100743" url="https://af.wikipedia.org/wiki?curid=100743" title="England, England">
England, England

England, England is 'n satiriese, postmodernistiese roman deur Julian Barnes geskryf wat die eerste keer in 1998 gepubliseer is. Die roman bevat prominente distopiese elemente, en dit bevraagteken aanvaarde idees oor nasionale identiteit, opgemaakte "tradisies", die ontstaan van mites en die outentiekheid van geskiedenis en heugenis. Sodoende ondersoek die roman Baudrillard se idee van die simulacrum en duplikaat in die postmoderne era.


</doc>
<doc id="100745" url="https://af.wikipedia.org/wiki?curid=100745" title="Swann: A Mystery">
Swann: A Mystery

Swann: A Mystery is 'n roman deur die Kanadese skrywer Carol Shields wat die eerste keer in 1987 gepubliseer is. Dit is in die Verenigde Koninkryk vrygestel as "Mary Swann". Die intrige het te doen met die impak wat die obskure fiktiewe digteres Mary Swann op vier individue het: 'n feministiese literêre kritikus, 'n biograaf, 'n klein-dorpse bibliotekaris en 'n invloedryke koerantredakteur. Die roman is in vyf dele verdeel, met die eerste vier dele wat fokus op elkeen van die vier individue wat deur Swann se poësie geraak word, en die vyfde deel wat soos 'n rolprentdraaiboek geskryf is om uit te beeld wat gebeur wanneer die vier individue mekaar ontmoet by 'n kongres oor Mary Swann.

Die roman se inspirasie kom van die werklike 1975 moord op die Kanadese digteres Pat Lowther.

Die 1996 film "Swann" is 'n verwerking van Shields se roman, met Miranda Richardson en Brenda Fricker in die rolverdeling.


</doc>
<doc id="100746" url="https://af.wikipedia.org/wiki?curid=100746" title="The Republic of Love">
The Republic of Love

The Republic of Love is 'n roman deur Carol Shields geskryf wat die eerste keer in 1992 gepubliseer is. 'n Gelyknamige rolprentverwerking van hierdie roman is in 2003 vrygestel by die Toronto Internasionale Filmfees, met regie behartig deur Deepa Mehta en met Bruce Greenwood en Emilia Fox in die rolverdeling.


</doc>
<doc id="100747" url="https://af.wikipedia.org/wiki?curid=100747" title="The Stone Diaries">
The Stone Diaries

The Stone Diaries is 'n roman van die Kanadese skrywer Carol Shields wat die eerste keer in 1993 gepubliseer is. Dit het in 1993 die Governor General's Award vir Engelstalige Kanadese fiksie gewen, en in 1995 die Amerikaanse Pulitzerprys vir Fiksie gewen. Dit is verder ook in 1993 vir die Britse Statebond se Booker-prys gekortlys. Hierdie ongewone multinasionale erkenning is moontlik gemaak deurdat Shields beide 'n Amerikaanse en 'n Kanadese burger was.

Die roman handel oor die fiktiewe biografie van Daisy Goodwill Flett, 'n gewone vrou wie se lewe aanhoudend bemoeilik word deur haar omstandighede, sodat sy nooit seker is van haar doel in die wêreld nie en ook nooit 'n persoonlike tevredenheid met die lewe ontdek nie. Shields het die roman se titel waarskynlik geleen by Pat Lowther se versameling gedigte "A Stone Diary" (1977). Die moord op Lowther in 1975 het as inspirasie gedien vir een van Shields se vorige romans, "" (1987).


</doc>
<doc id="100748" url="https://af.wikipedia.org/wiki?curid=100748" title="Larry's Party">
Larry's Party

Larry's Party is 'n roman deur Carol Shields geskryf wat die eerste keer in 1997 gepubliseer is. Die roman ondersoek hoe een gewone man se buitengewone talent om labarinte te skep hom verander in 'n universele menslike karakter. Dit het in 1997 die Orange-prys vir Fiksie gewen. In 2001 is dit verwerk in 'n musiekblyspel wat in Toronto op die planke gebring is.


</doc>
<doc id="100749" url="https://af.wikipedia.org/wiki?curid=100749" title="Unless">
Unless

Unless is die finale roman van die Kanadese skrywer Carol Shields. Dit is die eerste keer in 2002 gepubliseer en is genomineer vir die Booker-prys, die Giller-prys, die Kanadese Governor General's Award vir Engelstalige fiksie, en die Orange-prys vir Fiksie.


</doc>
<doc id="100750" url="https://af.wikipedia.org/wiki?curid=100750" title="Cat's Eye (Atwood-roman)">
Cat's Eye (Atwood-roman)

Cat's Eye is 'n roman van die Kanadese skrywer Margaret Atwood wat die eerste keer in 1988 gepubliseer is. Dit speel af in Kanada in die tydperk tussen die Tweede Wêreldoorlog en die laat 1980's. Atwood ondersoek die breër kultuur in hierdie roman, insluitende idees rondom feminisme, maar sy fokus veral ook op sekere bewegings in die visuele kunste.


</doc>
<doc id="100751" url="https://af.wikipedia.org/wiki?curid=100751" title="Surfacing (Atwood-roman)">
Surfacing (Atwood-roman)

Surfacing is die tweede gepubliseerde roman van die Kanadese skrywer Margaret Atwood. Dit is die eerste keer in 1972 gepubliseer. Die roman ondersoek temas van nasionale en gender- identiteit, en antisipeer verder ook sosiale kwessies soos natuurbeskerming wat dekades later baie belangrik in die Kanadese samelewing sou word. Hierdie tematiese ondersoeke stem ooreen met Atwood se skrywes in haar tweede bundel gedigte, "Power Politics".

'n Gelyknamige rolprentverwerking van "Surfacing" is in 1981 vrygestel.


</doc>
<doc id="100752" url="https://af.wikipedia.org/wiki?curid=100752" title="The Edible Woman">
The Edible Woman

The Edible Woman is 'n roman deur Margaret Atwood geskryf wat die eerste keer in 1969 gepubliseer is. Die roman se publikasiedatum stem ooreen met die ontluiking van tweede-golf-feminisme in Noord-Amerika, maar ten spyte van die feit dat Atwood temas wat met geslag-stereotipes te doen het in hierdie roman ondersoek beskou sy dit as 'n protofeministiese werk, omdat dit alreeds in 1965 geskryf was en dus tweede-golf-feminisme geantisipeer het.


</doc>
<doc id="100754" url="https://af.wikipedia.org/wiki?curid=100754" title="Woordvorming">
Woordvorming

Woordvorming is die naam vir twee nouliks verwante begrippe uit die leksikologie:
Meestal gaan dit om die tweede verskynsel. Ontlening van woorde uit 'n andere taal word in beginsel nie as woordvorming in die lenende taal beskou.

Die morfologie verwys spesifiek na die manier waardeur nuwe woorde deur middel van affikse gevorm word.

Woordvorming volg allerlei reëls, wat in verskeie opsigte verskil:
'n Woordvormingsprosedure is "produktief" wanneer die reël spontaan deur die taalgebruikers toegepas kan word om woorde te vorm wat hulle nog nooit voorheen gehoor, gesien of gebruik het nie, maar waarvan nietemin die betekenis volkome voordiehandliggend is, en hulle dus as gewone woorde begryp word.

'n Onproduktiewe reël verklaar die opbou van bepaalde bestaande woorde, maar kan nie vir die skepping van nuwe woorde ingespan word nie. Onproduktiewe reëls is die oorblyfsels van vroeër tye se produktiewe reëls.

'n Nuwe woord is geleksikaliseer as dit in die woordeboeke daadwerklik 'n apart lemma geword het; daarmee word dit ook amptelik erken. Dit kan die geval wees puur op grond van die betekenis, maar dikwels ook kry die betreffende woord spesifieke grammatikale eienskappe. Van onproduktiewe reëls is in beginsel alle resultate geleksikaliseer.

Woordvormingsprosedures waarvolgens woorde uit samestellende dele opgebou word, kan in die algemeen as volg onderverdeel word (ook kombinasies van hierdie gevalle is moontlik):
Die gevalle 2 en 3 is ook voorbeelde van woordparadigmas.

Heelwat innoverende verbuigings of vervoegings sowel as sommige afleidings – waarby die resultaat as 'n aparte woord beskou kon word – word egter nie as nuwe woorde beskou nie, maar as paradigmas van dieselfde grondwoord. So is "val", "geval" en "vallend" almal vorme van dieselfde werkwoord, waartydens "gevalle" en "opvallend" as verskillende woorde beskou word.




</doc>
<doc id="100755" url="https://af.wikipedia.org/wiki?curid=100755" title="Pavullo nel Frignano">
Pavullo nel Frignano

Pavullo nel Frignano is 'n dorp en "comune" in die streek Emilia-Romagna, in die noorde van Italië. In 200 het dit 'n bevolking van 17 167 gehad, en 'n oppervlak van 144 km.


</doc>
<doc id="100756" url="https://af.wikipedia.org/wiki?curid=100756" title="Finale Emilia">
Finale Emilia

Finale Emilia is 'n dorp en "comune" in die streek Emilia-Romagna, in die noorde van Italië. In 2012 het dit 'n bevolking van 15 735 gehad, en 'n oppervlak van 105 km.


</doc>
<doc id="100757" url="https://af.wikipedia.org/wiki?curid=100757" title="Soliera">
Soliera

Soliera is 'n dorp en "comune" in die streek Emilia-Romagna, in die noorde van Italië. Dit lê ongeveer 40 km noordwes van Bologna en 9 km noord van Modena. In 2004 het dit 'n bevolking van 14 056 gehad, en 'n oppervlak van 51 km.


</doc>
<doc id="100758" url="https://af.wikipedia.org/wiki?curid=100758" title="Norwich (dubbelsinnig)">
Norwich (dubbelsinnig)

Norwich kan verwys na:



</doc>
<doc id="100759" url="https://af.wikipedia.org/wiki?curid=100759" title="Nonantola">
Nonantola

Nonantola is 'n dorp en "comune" in die streek Emilia-Romagna, in die noorde van Italië. Dit lê in die Po-vallei omtrent 10 km vanaf Modena op die pad na Ferrara. In 2014 het dit 'n bevolking van 15 773 gehad, en 'n oppervlak van 55 km.


</doc>
<doc id="100760" url="https://af.wikipedia.org/wiki?curid=100760" title="Norwich, Ohio">
Norwich, Ohio

Norwich is 'n dorp in Ohio met ongeveer 102 inwoners (2012). Volgens die 2010-sensus het die dorp 'n bevolking van 102 gehad: 100,00% wit.


</doc>
<doc id="100761" url="https://af.wikipedia.org/wiki?curid=100761" title="Castelnuovo Rangone">
Castelnuovo Rangone

Castelnuovo Rangone is 'n "comune" in die streek Emilia-Romagna, in die noorde van Italië. Dit lê ongeveer 40 km wes van Bologna en 13 km suid van Modena, bestaande uit dorpies en kleiner nedersettings. In 2008 het dit 'n bevolking van 13 856 gehad, en 'n oppervlak van 23 km.


</doc>
<doc id="100762" url="https://af.wikipedia.org/wiki?curid=100762" title="Spilamberto">
Spilamberto

Spilamberto is 'n dorp en "comune" in die streek Emilia-Romagna, in die noorde van Italië. In Mei 2009 het dit 'n bevolking van 12 051 gehad, en 'n oppervlak van 29.5 km.

Die dorp is bekend as 'n sentrum vir die produksie van balsamiese asyn.


</doc>
<doc id="100763" url="https://af.wikipedia.org/wiki?curid=100763" title="Koeldrank">
Koeldrank

'n Koeldrank is 'n drank wat tipies bestaan uit water (of sodawater), 'n versoeter en geursel. Die versoeter kan suiker, hoë fruktose koringstroop, vrugtesap, suikerplaasvervangers (in die geval van die dieëtkoeldranke) of 'n kombinasie van hierdie wees. Koeldrank kan ook kafeïen, kleurstowwe, preserveermiddels en ander bestanddele bevat.

Die eerste koeldrank is in die 17de eeu in die Westerse wêreld bemark. Dit was gemaak van water en suurlemoensap versoet met heuning. In 1676 het die "Compagnie des Limonadiers" 'n monopolie vir die verkoop van limonade-koeldrank in Parys gehad. Verkopers het tenks vol limonade op hul rûe gedra, en koppies koeldrank aan dors Parysenaars verkoop.



</doc>
<doc id="100765" url="https://af.wikipedia.org/wiki?curid=100765" title="Stille Rewolusie">
Stille Rewolusie

Die Stille Rewolusie (Frans: "Révolution tranquille", Engels: "Quiet Revolution") was 'n tydperk van ingrypende maatskaplike, politieke, ekonomiese en sosiale omwentelinge in Kanada se Franssprekende provinsie Quebec. Dié ietwat paradoksale term, wat vir die eerste keer deur 'n anonieme artikelskrywer in die dagblad "The Globe and Mail" gebruik is, beskryf 'n periode wat in die sestigerjare van die 20ste eeu val en waartydens Quebec se samelewing, wat sedert 1944 deur die provinsiale regeringsparty "Union Nationale" met sy behoudende ideologie en tradisionele waardes uit toeka se tyd oorheers is, in 'n moderne en sekulêre welvaartstaat omgeskep is waarna later as die Quebec-model verwys is.


</doc>
<doc id="100766" url="https://af.wikipedia.org/wiki?curid=100766" title="Stam (dubbelsinnig)">
Stam (dubbelsinnig)

Die begrip stam kan na die volgende verwys:



</doc>
<doc id="100769" url="https://af.wikipedia.org/wiki?curid=100769" title="Capitec Bank">
Capitec Bank

Capitec Bank is 'n Suid-Afrikaanse handelsbank. Dit is een van die plaaslikbeheerde banke wat deur die Reserwebank, wat Suid-Afrikaanse banke reguleer, gelisensieer is.

Capitec word as 'n kleinhandelsbank bedryf. Hulle bedien individuele kliënte en besighede, maar bied nie besigheidsbankdienste vir beslote korporasies, maatskappye, vennootskappe of trusts nie. Volgens hulle lektuur poog hulle om die bankervaring sover moontlik te vereenvoudig. Die bank se hooffinansiëlebeampte het in 2015 berig dat hulle 668 handelstakke landwyd bedryf, oor 3 418 OTM's beskik (hulle eie en deur vennootskappe), en meer as 6,2 miljoen kliënte het. Van hierdie kliënte is 309 000 aanlynbankkliënte en 3,5 miljoen is mobielebankkliënte.

Die bank bied 'n "Global One"-rekening, wat transaksie-, spaar- en kredietfasiliteite in 'n enkele produk aan kliënte bied. Hulle verskaf egter nie kredietkaarte nie.


</doc>
<doc id="100771" url="https://af.wikipedia.org/wiki?curid=100771" title="Mrs Dalloway">
Mrs Dalloway

Mrs Dalloway is 'n roman deur Virginia Woolf geskryf wat die eerste keer in 1925 gepubliseer is. Saam met James Joyce se "Ulysses" is hierdie roman deurslaggewend vir wat in Engels bekend staan as die "stream of consciousness" narratiewe styl. Dit is saamgestel uit twee kortverhale wat Woolf voorheen geskryf het, naamlik "Mrs Dalloway in Bond Street" en die onvoltooide "The Prime Minister".

Woolf gebruik die roman om in-diepte ondersoek in te stel op 'n enkele dag in die lewe van 'n vroulike protagonis, Clarissa Dalloway, wat omgaan in hoë Londense sosiale kringe in die tydperk direk na die Eerste Wêreldoorlog. Deur die loop van hierdie enkele dag voer Clarissa al die planne uit wat nodig is vir haar om gasvrou by 'n partytjie te wees daardie aand. Soos wat die roman se enkele dag ontvou, gebruik Woolf terugflitse en narratiewe insigte by al haar karakters se gedagtes om Clarissa se sentrale storie te ontwikkel en verruim. Een ander karakter wat baie baat by hierdie narratiewe ontwikkeling is Septimus Warren Smith, wat lei aan post-traumatiese spanningsindroom (toe nog nuut bekend as "shell-shock"), en wat geposisioneer word as 'n meer angstige manlike teenpool van die roman se vroulike protagonis.

Onder die temas wat in hierdie roman voorkom is geestesongesteldheid (spesifiek oormatige probleme met angs, hallusinering en post-traumatiese spanning), feminisme en homoseksualiteit.

Daar is 'n gelyknamige rolprentverwerking van die roman wat in 1997 vrygestel is, met 'n draaiboek deur die Woolf-spesialis Eileen Atkins geskryf, en met Vanessa Redgrave, Natascha McElhone, Lena Heady en Rupert Graves in die rolverdeling. Die Amerikaanse skrywer Michael Cunningham het dit verwerk en opgedateer vir sy eie roman "The Hours", waarvoor hy in 1999 die Pulitzerprys vir Fiksie gewen het.


</doc>
<doc id="100772" url="https://af.wikipedia.org/wiki?curid=100772" title="To the Lighthouse">
To the Lighthouse

To the Lighthouse is 'n roman deur Virginia Woolf geskryf wat die eerste keer in 1927 gepubliseer is. Net soos met die modernistiese romans van Marcel Proust en James Joyce is die handeling van hierdie roman minder belangrik as die filosofiese introspeksie wat deurgaans plaasvind. Daar is weinig dialoog of aksie, en die narratief is deurgaans in die "stream of consciousness" styl geskryf, met die karakters se gedagtes en waarnemings altyd op die voorgrond geplaas.


</doc>
<doc id="100773" url="https://af.wikipedia.org/wiki?curid=100773" title="Jacob's Room">
Jacob's Room

Jacob's Room is die derde roman deur Virginia Woolf geksryf, en dit is die eerste keer in 1922 gepubliseer. Die roman sentreer rondom 'n hoofkarkater Jacob Flanders wat die leser nooit direk ervaar nie, maar wat eerder uitgebeeld word as die samestelling van ander karakters se indrukke en herinnerings oor hom. Daar is dus 'n beduidende leemte in die konvensionele plek waar lesers 'n protagonis sou verwag, maar nietemin ook 'n in-diepte karakterstudie van hierdie afwesige hoofkarakter. Hierdie roman is tematies en motiewelik ook besig met idees van leemte en afwesigheid.

Hierdie roman breek weg van Woolf se vorige twee romans, "The Voyage Out" (1915) en "Night and Day" (1919), wat beide meer konserwatief is in die vorm en narratiewe tegnieke wat gebruik is om hulle te skryf. "Jacob's Room" is 'n opmerkenswaardige modernistiese roman na gelang van die stylistiese vernuwing wat Woolf daarin vermag het.


</doc>
<doc id="100774" url="https://af.wikipedia.org/wiki?curid=100774" title="R24 (Gauteng)">
R24 (Gauteng)

Die R24 is 'n provinsiale pad in Gauteng wat begin by O.R. Tambo Internasionale Lughawe waar dit van die R21-snelweg aftak. Dit gaan hiervandaan in 'n suidwestelike rigting tot dit by die N12-nasionalepad aansluit.


</doc>
<doc id="100775" url="https://af.wikipedia.org/wiki?curid=100775" title="Orlando: A Biography">
Orlando: A Biography

Orlando: A Biography is 'n roman deur Virginia Woolf geskryf wat die eerste keer in 1928 gepubliseer is. Die roman se inspirasie is afkomstig van die familiegeskiedenis van Woolf se vriendin en minnares Vita Sackville-West, en bied die leser op 'n toeganklike manier 'n oorsig van Engelse letterkunde in satiriese vorm. Dit beskryf die biografie van 'n protagonis wat honderde jare lank leef en sodoende al die sleutelfigure in die Engelse literatuurgeskiedenis ontmoet.

Verder is dit noemenswaardig dat Orlando middeweg deur die roman 'n metamorfose ondergaan en van manlike na vroulike geslag verander. Hierdie roman is een van die sleuteltekste in literêre feminisme, en word ook hoog aangesien deur navorsers wat studies doen oor transgender aangeleenthede.

'n Gelyknamige rolprentverwerking van Woolf se roman is in 1992 vrygestel, met Tilda Swinton as Orlando en Quentin Crisp wat die rol van Koningin Elizabeth I vertolk.


</doc>
<doc id="100776" url="https://af.wikipedia.org/wiki?curid=100776" title="Night and Day (Woolf-roman)">
Night and Day (Woolf-roman)

Night and Day is 'n roman deur Virginia Woolf geskryf wat die eerste keer in 1919 gepubliseer is. Dit speel af in Londen gedurende die Edwardiaanse tydperk, en kontrasteer die daaglikse lewens en romantiese verbintenisse van twee karakters, Katharine Hilbery en Mary Datchet, met mekaar. Anders as in Woolf se volgende romans, soos bv. "To the Lighthouse", word hierdie roman se dialoog en aksie in ewewig met die karakters se interne gedagtes en waarnemings ontwikkel. Daar is belangrike feministiese temas wat in "Night and Day" ondersoek word, soos vrouestemreg, die Britse samelewing se verwagting dat vroumense moet trou (en dat dit hulle gelukkig sal maak), asook vrouens se persoonlike ambisies.

Woolf verwys deurgaans na William Shakespeare se werke in hierdie roman, veral die toneelstuk "As You Like It".


</doc>
<doc id="100779" url="https://af.wikipedia.org/wiki?curid=100779" title="Gilles Vigneault">
Gilles Vigneault

Gilles Vigneault (* 27 Oktober 1928 in Natashquan, Quebec, Kanada) is 'n digter, verhaal- en liedjieskrywer en sanger.

Vigneault, wat as die seun van 'n visser en 'n onderwyseres in 'n afgeleë nedersetting gebore is, het sy akademiese opleiding in Rimouski en Quebecstad ontvang. Nadat hy inspirasie uit die werke van digters soos Pierre de Ronsard, Victor Hugo, Émile Nelligan, Arthur Rimbaud, Charles Baudelaire en veral Paul Verlaine getrek het, het Vigneault besluit om self 'n loopbaan as digter en verhaalskrywer te volg.

In sy literêre werke beskryf hy uitvoerig die lewensomstandighede van mense in sy geboortedorp Natashquan en sy omgewing - 'n nedersetting wat tot in 1996 nie per pad toeganklik was nie en dus op seevervoer aangewese was.

Daarnaas beywer Vigneault hom al lank vir die onafhanklikheid van Quebec en die Franse taal. Die reël van een van sy liedtekste, "Mon pays ce n'est pas un pays, c'est l'hiver" ("My land, dit is geen land nie, dit is die winter") het 'n vaste uitdrukking in Quebec geword.


</doc>
<doc id="100782" url="https://af.wikipedia.org/wiki?curid=100782" title="Etnolinguistiek">
Etnolinguistiek

Etnolinguistiek (ook bekend as kulturele linguistiek) is 'n onderafdeling van die taalkunde en word gedefineer as die studie van taal as 'n aspek of deel van 'n kultuur. Veral die studie van die invloed van taal op kultuur en kultuur op taal.

Etnolinguistiek bestudeer die verhouding tussen taal en kultuur en die manier hoe verskillende etniese groepe na die wêreld kyk. Dit is die kombinasie tussen etnologie en taalkunde. Taal kan beskou word as die organisering van 'n reeks simbole. Die betekenis van die simbole moet aangeleer word, soos vir enige iets anders. Etnologie verwys na die manier van lewe van'n hele gemeenskap bv. al die karaktereienskappe wat een gemeenskap van 'n ander skei.

Etnolinguiste bestudeer hoe konseptualisering en persepsie taal beïnvloed en hoe hierdie dan verbind met ander kulture en samelewings.


</doc>
<doc id="100783" url="https://af.wikipedia.org/wiki?curid=100783" title="Sense and Sensibility">
Sense and Sensibility

Sense and Sensibility is die eerste gepubliseerde roman van Jane Austen. Dit het die eerste keer in 1811 verskyn onder die skuilnaam "A Lady". Dit is 'n werk van romantiese fiksie wat afspeel in die suidweste van Engeland, Londen en Kent, en beeld die lewens en liefdes uit van twee susters, Elinor en Marianne Dashwood.

Austen het die eerste konsepontwerp van hierdie roman in briefvorm geskryf, rondom 1795, en dit Elinor and Marianne genoem. Sy het dit uiteindelik in narratiewe vorm oorgeskryf en die titel verander na wat dit vandag as bekend staan.

Hierdie roman is alreeds verskeie kere verwerk in gelyknamige dramatiserings vir film en televisie, insluitend 'n 1981 televisiereeks met regie deur Rodney Bennett, 'n 1995 film met regie deur Ang Lee en 'n draaiboek deur Emma Thompson, en 'n 2008 televisiereeks vir die BBC met regie deur John Alexander en 'n draaiboek deur Andrew Davies.

Ben H. Winters het 'n populêre parodie-roman in 2009 gepubliseer onder die titel "Sense and Sensibility and Seamonsters", waarin hy Austen se verhaal kombineer met die mees algemene trope in seemonsterverhale. Austen word as mede-outeur van sy roman gelys.


</doc>
<doc id="100784" url="https://af.wikipedia.org/wiki?curid=100784" title="Pride and Prejudice">
Pride and Prejudice

Pride and Prejudice is 'n roman deur Jane Austen geskryf wat die eerste keer in 1813 gepubliseer is. Dit volg die verhaal van Elizabeth Bennet, terwyl sy omgaan met kwessies van maniere, opbrengs, moraliteit, opvoeding en huwelik soos wat dit gedurende die Regency-tydperk in die Britse burgery se samelewing verstaan was.

Hierdie roman bly tot vandag toe een van die mees populêre en suksesvolle werke van Engelstalige fiksie. Dit is alreeds verskeie male verwerk in gelyknamige dramatiserings vir televisie en film, insluitend 'n 1995 reeks vir die BBC met Jennifer Ehle en Colin Firth in die rolverdeling, en 'n 2005 rolprent met Keira Knightley en Matthew Macfadyen in die rolverdeling.


</doc>
<doc id="100785" url="https://af.wikipedia.org/wiki?curid=100785" title="Mansfield Park">
Mansfield Park

Mansfield Park is 'n roman deur Jane Austen geskryf wat die eerste keer in 1814 gepubliseer is. Dit is die mees kontroversiële roman uit Austen se ouevre, hoofsaaklik omdat moderne lesers baie moeilik itentifiseer met die vroulike protagonis Fanny Price se skugterheid en afgetrokkenheid. Edward Said het hierdie roman fel gekritiseer vir die oppervlakkige manier waarop dit slawerny aanvaar as 'n gegewe. Nietemin was Austen self gekant teen slawerny en het sy, saam met ander skrywers soos Samuel Johnson en Edmund Burke, bygedra tot die moontlikheid dat die praktyk uiteindelik afgeskaf is.

Hierdie roman is alreeds verskeie male verwerk vir gelyknamige dramatiserings op televisie en film, insluitend 'n 1983 televisiereeks vir die BBC, 'n 1999 film wat biografiese elemente uit Austen se lewe deel maak van die storie, 'n 2003 radio-verwerking vir BBC Radio 4 met Felicity Jones en Benedict Cumberbatch in die rolverdeling, en 'n 2007 televisiereeks vir die Britse televisiekanaal ITV.


</doc>
<doc id="100786" url="https://af.wikipedia.org/wiki?curid=100786" title="Bloom-dag">
Bloom-dag

Bloom-dag is 'n herdenking en viering van die Ierse skrywer James Joyce se lewe en werk, waarin gebeurtenisse in sy roman "Ulysses" nageboots en opgevoer word. Hierdie feesviering word jaarliks op 16 Junie gehou, hoofsaaklik in Dublin maar ook op ander plekke, juis omdat "Ulysses" hierdie spesifieke dag in die protagonis Leopold Bloom se lewe uitbeeld.


</doc>
<doc id="100787" url="https://af.wikipedia.org/wiki?curid=100787" title="Margaretha Mes Instituut vir Plantfisiologie">
Margaretha Mes Instituut vir Plantfisiologie

Die Margaretha Mes Instituut vir Plantfisiologie op die Hatfieldkampus van die Universiteit van Pretoria, bestaan uit drie geboue naamlik die Bateman-, Stoneman- en Vetman-geboue. Dit het tot stand gekom met die bou van die Bateman-laboratorium in 1949. Die Vetman- en Stoneman-geboue het daarna gevolg en teen 1954 was die drie geboue voltooi, en het bekend geword as die Navorsingsinstituut
vir Plantfisiologie. Dié naam is in 1959 verander na die Margaretha Mes Instituut vir Plantfisiologie. Dié drie geboue huisves kantore en laboratoriums wat deur die Departement Plantkunde gebruik word. Die Bateman-laboratorium is vernoem na mnr HW Bateman wat nou betrokke was by die beplanning van die gebou, wat ook een van die eerste fitotrons (geslote kweekhuise) ter wêreld insluit. Die Vetman-gebou is vernoem na ’n veteraan van die Tweede Wêreldoorlog. Die Stoneman-gebou is vernoem na dr. Bertha Stoneman, ’n botanikus van die Hugenoot Universiteitskollege van Wellington wat ’n groot skenking aan die Universiteit gemaak het om die Navorsingsinstituut vir Plantfisiologie te ontwikkel. Prof Margaretha Mes was die hoof van die Departement Plantkunde van 1944 tot 1959 en ’n navorser op die gebied van plantfisiologie. Sy was ook die eerste vrou om die hoof van 'n wetenskap-departement aan 'n Suid-Afrikaanse universiteit te word.


</doc>
<doc id="100788" url="https://af.wikipedia.org/wiki?curid=100788" title="Wiskunde-gebou UP">
Wiskunde-gebou UP

Die Wiskunde-gebou op die Hatfieldkampus van die Universiteit van Pretoria, was oorspronklik bekend as die Administrasiegebou. Die gebou, ontwerp deur Gordon Leith, ’n assistent van Sir Herbert Baker, weerspieël die kenmerkende elemente van die Klassieke argitektoniese styl. Dit was die eerste gebou op kampus wat afgewyk het van die destydse strukturele- en ontwerpneigings. Konstruksie het in 1930 begin en die gebou was later in 1954 vergroot. Die argitek Strauss Brink was verantwoordelik vir die ontwerp van die nuwe toevoeging. Daar is 'n groot geteëlde kompas in die binnehof, wat die ware magnetiese rigtings aandui. Die Departement Wiskunde het in 1982 in die gebou ingetrek, toe 'n administrasiegebou in gebruik geneem is. Sedertdien staan die gebou bekend as die Wiskunde-gebou. 


</doc>
<doc id="100790" url="https://af.wikipedia.org/wiki?curid=100790" title="J.E.H. Grobler">
J.E.H. Grobler

J.E.H. Grobler (Jackie) (9 Februarie 1951 - ) is 'n geskiedenisskrywer. Hy was 'n senior lektor in die Department Historiese en Erfenisstudies aan die Universiteit van Pretoria, maar het in 2016 afgetree. Hy het reeds tien boeke en meer as 20 akademiese artikels geskryf. Een van sy bekende werke is "The War Reporter: The Anglo-Boer War through the Eyes of the Burghers". Hy is getroud met Elize en hulle het vier kinders.



</doc>
<doc id="100791" url="https://af.wikipedia.org/wiki?curid=100791" title="Babiloniese metode">
Babiloniese metode

Die Babiloniese metode, ook bekend as Heron se metode, is 'n tegniek om die vierkantswortel van 'n getal te bepaal. Dit is waarskynlik die oudste metode hiervoor. Die metode is iteratief, dit wil sê dat hy 'n rowwe waarde vir 'n vierkantswortel neem en 'n beter benadering verskaf. Deur die proses oor en oor te herhaal kan mens dus 'n baie goeie benadering bekom. In werklikheid is die Babiloniese metode 'n spesiale geval van die Newton-Raphson-metode, alhoewel dit reeds 1600 jaar voor Newton in gebruik was.

Gestel dat mens die vierkantswortel van formula_1 wil bereken: formula_2. Doen dit deur 'n beginswaarde (eerste raaiskoot) vir die antwoord te kies. Noem dit formula_3. Gebruik nou die volgende formule om 'n beter benadering (genaamd formula_4) te bekom:

formula_5

Deur die formule oor en oor toe te pas kry mens die ry verbeterende benaderings formula_6 wat na formula_7 toe konvergeer.

Die grondslag vir hierdie metode was waarskynlik die waarneming dat indien formula_8 groter is as formula_9 dan is formula_10 weer kleiner. Andersyds, as formula_8 kleiner as formula_12 is dan is formula_10 weer groter. So formula_8 en formula_10 lê weerskante van die regte antwoord. So as ons hulle gemiddeld neem, dan sal ons 'n beter benadering van die antwoord kry. Dus is formula_16

Gestel ons wil die vierkantswortel van 2 bepaal, en ons weet dat 1.5 'n goeie eerste skatting is aangesien formula_17. Stel dan formula_18 en gebruik die formule om 'n beter skatting te bekom:

formula_19

formula_20

Die korrekte waarde is 1.4142136... so na slegs twee iterasies bekom mens 'n benadering wat reg is tot 5 desimale plekke.


</doc>
<doc id="100797" url="https://af.wikipedia.org/wiki?curid=100797" title="Solange Ghernaouti">
Solange Ghernaouti

Solange Ghernaouti is 'n professor by die Universiteit van Lausanne (UNIL) en 'n internasionale kenner op die gebied van kubersekuriteit en kuberverdediging. Sy werk gereeld saam met verskeie Verenigde Nasies, Europese en regerings instandhoudinge asook met privaat korporasies.

Sy was die eerste vroulike professor by HEC Lausanne in 1987, Solange Ghernaouti is ook 'n lid van die Switserse akademie van tegniese wetenskappe. Sy staan aan die hoof van die "Swiss Cybersecurity Advisory and Research Group" (SCARG) wat sy op die been gebring het asook die navorsings groep in Kompleksiteit Wetenskap by die universiteit. Sy het 'n innoverende interdissiplinêre benadering ontwikkel vir digitale sekuriteit wat individue, organisasies en regerings bedien op strategiese en operasionele vlakke.

Sy is die skrywer van verskeie tegniese en populêre boeke en wetenskaplike publikasies oor die onderwerpe van telekommunikasie, die beheer van rekenaar risiko's, rekenaar misdaad en kubermag.






</doc>
<doc id="100800" url="https://af.wikipedia.org/wiki?curid=100800" title="Gewei">
Gewei

Gewei is die term wat verwys na die horings van lede van die hertfamilie. Hulle is uitbreidings van die skedel en is ware beenstrukture wat gewoonlik in simmetriese pare groei. In die meeste spesies het net bulle gewei, en die primêre doel daarvan is om die moontlikheid van seksuele seleksie deur koeie te vergroot en om met ander bulle te baklei. In gematigde klimaatstreke word die gewei elke jaar afgeskud en nuut gegroei. By rendiere kry bulle én koeie gewei.

Gewei is uniek aan herte. Dit het ’n fluweelagtige bedekking wat suurstof en voedingstowwe aan die groeiende been verskaf.

In die meeste bevolkings van die Arktika en gematigde streke word die gewei jaarliks opnuut gegroei, maar die grootte hang in baie spesies van die dier se ouderdom af; dit word oor ’n tydperk elke jaar groter totdat dit ’n maksimum grootte bereik. In tropiese streke kan die gewei enige tyd van die jaar afgeskud word, en in sommige spesies net elke paar jaar.

Dit dien ook as wapens vir vegtende bulle, wat somtyds ernstige wonde kan toedien, en as ’n teken van dominansie en seksualiteit.



</doc>
<doc id="100801" url="https://af.wikipedia.org/wiki?curid=100801" title="Hertagtiges">
Hertagtiges

Die Hertagtiges is herkouende soogdiere van die familie Cervidae. Spesies sluit in die rendier (kariboe), witsterthert, Amerikaanse elk, Amerikaanse eland, edelhert, damhert en reebok. Hulle word ook herte of takbokke genoem. Ramme van feitlik alle spesies skud jaarliks hul gewei (horings) af en groei nuwes. 

Die familie word onderverdeel in twee subfamilies, Capreolinae en Cervinae, wat elk weer in twee tribusse verdeel word.

Herte woon in ’n verskeidenheid biome, van toendra tot tropiese reënwoude. Hoewel hulle dikwels met woude verbind word, woon baie spesies in oorgangsgebiede tussen woude en steppe of grasveld. Die meeste groot spesies hou in gematigde, gemengde en bladwisselende woude, bergwoude, tropiese droë woude en savanne (oop spasies). Om in oop spasies in woude na kos te soek, strek eintlik tot voordeel van die hert omdat dit so die soorte gras, onkruid en kruie ontbloot waarvan hulle hou. Voldoende woud- en struikbedekking is egter steeds nodig vir bevolkings om te groei en floreer.

Herte kom algemeen voor, op al die kontinente buiten Antarktika en Australië, hoewel Afrika net een inheemse hert het: die Barbaryse hert, ’n subspesie van die edelhert wat in die Atlasgebergte in die noordweste van die kontinent voorkom. Damherte is egter in Suid-Afrika ingebring. Klein spesies spiesherte en suidelike poedoes van Sentraal- en Suid-Amerika asook muntjaks van Asië hou gewoonlik in digte woude en word selde in oop spasies gesien. Van die spesies is baie gespesialiseerd en kom net in berge, grasvelde, moerasse of streke om woestyne voor. Sommiges, soos die rendier en Amerikaanse eland, kom net in die noordelike gebiede van Noord-Amerika en Eurasië voor.

Herte weeg gewoonlik tussen 30 en 300 kg. Die kleinste spesie, die noordelike poedoe, weeg sowat 10 kg en die grootste, die Amerikaanse eland, 431 kg. Hulle het gewoonlik soepel, kompakte lywe en lang, sterk bene vir loop in bosgebiede. Hulle is ook uitstekende springers en swemmers. Hulle is herkouers en het vier maagkamers. Hul tande is aangepas om plante te vreet en hulle het dus nie boonste snytande nie; hulle het in die plek daarvan ’n harde kussing aan die voorkant van die bokaak. Sommige herte, soos dié van die eiland Rum in Skotland, eet wel vleis as dit beskikbaar is.

Sommige spesies het vergrote hoektande bo wat skerp slagtande vorm, terwyl ander glad nie oogtande het nie. Herte se kiestande help hulle om ’n groot verskeidenheid plante fyn te maal. 

Herte het ’n lewer, maar geen galblaas nie. Hulle het ook ’n tapetum lucidum, ’n weefsellaag in die oog, wat hulle uitstekende nagsig gee.

Buiten die Chinese waterhert, wat slagtande het, het alle manlike herte gewei (horings). Net by die rendiere het ooie ook gewei. Dit is ’n beenagtige struktuur wat uit die hert se skedel groei en bedek word deur ’n fluweelagtige buitenste laag. Net voor die paarseisoen vryf die hert die fluweellaag af. Ná die paarseisoen val die gewei af.
Tydens die paarseisoen gebruik ramme hul gewei om met mekaar te baklei om die aandag van die ooie in ’n trop. Die twee ramme omsirkel mekaar, buig hul nekke af en storm. Die geweie raak ineengestrengel en die ramme veg so sonder om beserings aan die gesig te veroorsaak.

Die gewei kan ook ’n teken van dominansie wees. Ramme met groter gewei relatief tot hul liggaamsgrootte is geneig om ’n groter weerstand teen patogene (kieme) te hê asook ’n groter voortplantingsvermoë. 

Die gewei verskil grootliks van spesie tot spesie.

Kleure verskil van spesie tot spesie en selfs binne spesifieke spesies. Hulle kan wit, donkerder of bont wees. Die grootste bevolking wit herte kom in Seneca County, New York, voor. Die kleur is die gevolg van ’n resessiewe geen. 

’n Trop wit damherte kom naby die nasionale laboratoriums Argonne in Noord-Illinois voor.

Witstertherte is bruin met wit vlekke wanneer hulle gebore word. Soms het hulle ’n grys kleur, wat hulle vuil laat lyk. In die middel van hul tweede jaar word hulle spierwit, en hulle word dikwels aangesien vir albino's.

Herte eet hoofsaaklik blare. Hulle het klein mage in vergelyking met ander herkouers, maar het ’n groot hoeveelheid minerale soos kalsium en fosfaat nodig om die groei van die gewei te bevorder. Anders as skape en beeste wat groot hoeveelhede laeveselkos eet wat vinnig deur die spysverteringstelsel beweeg, eet herte maklik verteerbare lote, jong blare, vars gras, sagte takke, vrugte, fungi en korsmos. 

Byna alle herte is enkelouers; net die ma sien om na die lammers. Hulle het gewoonlik een of twee (selde drie) lammers ná ’n dragtigheidsperiode van tot 10 maande vir die Europese reebok. Die meeste lammers word gebore met wit vlekke op hul pels, maar hulle verloor gewoonlik die wit vlekke aan die einde van hul eerste winter. Binne die eerste 20 minute van ’n lam se lewe neem hy sy eerste treë. Sy ma lek hom skoon sodat hy feitlik geen reuk het wat ’n roofdier kan bespeur nie. Die lam bly in die gras totdat hy sowat ’n week oud is en sterk genoeg is om saam met sy ma te loop. Hulle bly vir sowat ’n jaar bymekaar. ’n Mannetjie verlaat gewoonlik sy ma en sien haar nooit weer nie, maar wyfies kom soms terug saam met hul eie lammers en vorm klein troppe.



</doc>
<doc id="100804" url="https://af.wikipedia.org/wiki?curid=100804" title="Northanger Abbey">
Northanger Abbey

Northanger Abbey is 'n roman deur Jane Austen geskryf wat postuum gepubliseer is in 1817. Dit was alreeds in 1803 gereed vir publikasie, en is aan 'n Londense boekeverkoper verkoop vir £10, om onder die titel "Susan" gepubliseer te word. Die boekeverkoper het egter teen publikasie besluit en het die roman in 1816 terugverkoop aan die skrywer se broer, Henry Austen, vir dieselfde bedrag geld, op daardie stadium onwetend dat Austen toe alreeds vier baie populêre romans gepubliseer het. Austen het die roman hersien met die oog daarop om dit aan 'n ander drukkery te verkoop, maar sy is oorlede voordat daardie plan suksesvol deurgevoer kon word. Haar broer het uiteindelik gereël vir die roman se publikasie, en ook die nuwe titel, "Catherine", wat sy vir die hersiene roman gekies het verwerp ten gunste van "Northanger Abbey".

Daar is prominente Gotiese elemente in die roman, en hierdeur ondersoek dit die gevare van fiksie en realiteit met mekaar verwar. Die konvensionele Austen-temas wat kyk na 'n jong dame se weerlose posisie in die Britse burgerlike samelewing is ook teenwoordig.


</doc>
<doc id="100805" url="https://af.wikipedia.org/wiki?curid=100805" title="Niell Jordaan">
Niell Jordaan

Niell Jordaan (* 13 Januarie 1992, Newcastle) is ’n Suid-Afrikaanse rugbyspeler wat in die Superrugbyreeks vir die Cheetahs, en in die Curriebeker vir die Vrystaat Cheetahs op agtsteman speel.

Jordaan is op laerskool by die Pumas se o/13-Cravenweekspan ingesluit. In 2008 is hy in die o/16-span vir die Grant Khomo week, ook vir die Pumas, ingesluit, waar hy by die Suid-Afrikaanse o/16 Elitespan ingesluit is.

In 2009 is hy na Bloemfontein om sy skoolloopbaan aan Grey-kollege te voltooi. Hy het die Vrystaat by die o/18 Cravenweek verteenwoordig, eers in 2009 in Oos-Londen en toe weer in 2010 in Welkom waar die Vrystaat die Westelike Provinsie met 42–21 in die hoofwedstryd geklop het. Gevolglik is Jordaan in die Suid-Afrikaa se o/18 Hoëprestasiespan ingesluit wat wedstryde teen Frankryk, Engeland en Namibië gespeel het.

Na sy hoërskoolloopbaan het Jordaan by die Vrystaat-akademie aangesluit en in 2011 vir die Vrystaatse o/19-span gespeel het in 7 wedstryde. In 2012 het hy vir die Vrystaatse o/21-span in elk van die dertien wedstryde gespeel en het hy drie drieë gedruk met die span wat na die halfeindronde deurgedring het.

In die volgende seisoen het Jordaan in twee wedstryde vir die Shimlas in die Varsitybekerreeks gespeel. Hy is daarna by die Vrystaatse Vodacombekerspan ingesluit vir die 2013-seisoen en het sy eersterangse debuut teen die Natalse Haaie gemaak waarin die Vrystaat met 33–34 verloor het. Later in die seisoen het hy weer vir die Vrystaatse o/21-span in sewe wedstryde gespeel. Gedurende 2014 het Jordaan in sewe wedstryde vir die Shimlas gespeel. Hy is ook as leenspeler vir die Griffons in twee wedstryde ingespan gedurende 2014 se Vodacombekerseisoen en in een wedstryd in die Curriebeker-kwalifiseringswedstryde.

In 2015 het Jordaan in al nege wedstryde vir die Shimlas gespeel. Die Shimlas het vir die eerste keer sedert die ontstaan van die toernooi, die kompetisie gewen met Jordaan wat vyf drieë in hierdie seisoen gedruk het. Die Shimlas het in die eindstryd teen die NWU-Puk gespeel en gemaklik met 63–33 gewen.

Na afloop van die 2015 Varsitybekerreeks is Franco Smith as hoofafrigter van die Cheetahs aangestel en het hy vier Shimlaspelers in sy eerste wedstryd teen die Waratahs ingesluit met Jordaan wat as agtsteman opgedraf het.


</doc>
<doc id="100806" url="https://af.wikipedia.org/wiki?curid=100806" title="Steven Sykes">
Steven Sykes

Steven Sykes (* 5 Augustus 1984, Middelburg, Oos-Kaap) is ’n Suid-Afrikaanse rugbyspeler wat in die Superrugbyreeks vir die Southern Kings, en in die Curriebeker vir die Oostelike Provinsie op slot speel. 

Op skool het Sykes die Oostelike Provinsie by verskeie jeurtoernooie verteenwoordig. Hy het in 1997 aan die o/13-Cravenweek deelgeneem en deur die jeugspanne gevorder tot by die o/18-Cravenweektoernooi in 2002.

In 2003 is Sykes na Durban om by die Sharksakademie aan te sluit. Hy is gekies vir die Suid-Afrikaanse o/19-span wat aan die o/19-Wêreldbeker deelgeneem het en het ook in 2003 en 2004 Natal se o/20-span in die provinsiale toernooi verteenwoordig.

Hy het sy eersterangse debuut in 2005 vir die Natalse Wildebeeste gemaak in die Vodacombekerkompetisie in sy span se oorwinning van 43–0 oor Grens. Hy het sy Curriebekerdebuut in 2005 gemaak gedurende die kwalifiserende ronde van die reeks. Hy het in daardie jaar vyf keer vir die Natalse Haaie in die Curriebeker uitgedraf.

In 2007 het Sykes sy Superrugbydebuut gemaak met die eerste drie wedstryde van die seisoen waarin hy in die beginspan was. Johan Ackermann het egter teruggekeer na ’n besering en Sykes is in die Vodacombekerspan gebruik vir vyf wedstryde. Later in die seisoen het hy ook in 14 Curriebekerwedstryde gespeel.

In die volgende twee seisoene het Sykes die spanne van Natal telkemale verteenwoordig. Hy was onder meer deel van die span wat in 2008 vir die eerste keer in vyf jaar in die Curriebekereindstryd gespeel het en wat daardie wedstryd teen die Blou Bulle met 14–9 gewen het. Dit was Natal se eerste Curriebekerreeksoorwinning sedert 1996.

In 2009 het die Britse en Ierse Leeus na Suid-Afrika getoer en Sykes het op drie geleenthede teen hulle te staan gekom, eers vir die Sharks op hulle vierde toerwedstryd Hy het ook in ’n wedstryd vir die Opkomende Springbokke gespeel en is toe na die nasionale span opgetrek maar het nie speelkans as plaasvervanger gekry nie.

Na sewe en ’n halfjaar in Durban het Sykes ’n driejaarkontrak met Leinster Rugby geteken. Hy het egter net in vier wedstryde gespeel voordat hy na Suid-Afrika teruggekeer het.

Sykes het ’n eenjaarkontrak met die Natalse span in 2012 geteken

Gedurende die 2012-seisoen is aangekondig dat Sykes hom by die Southern Kings sou aansluit vir die 2013 Superrugbyseisoen. Hy het sy debuut vir die Kings gemaak in hul oorwinning oor die Western Force in Port Elizabeth. Hy het in dertien wedstryde vir die Kings gespeel asook in albei promosie-relegasiewedstryde teen die Lions.

Voorts het hy in 2013 en 2014 vir die Oostelike Provinsie in die Curriebeker gespeel.

Sykes is in 2015 as leenspeler na die Cheetahs waar hy in veertien wedstryde gespeel het. Hy keer terug na die Kings in 2016, en is ook as hul kaptein gekies.


</doc>
<doc id="100812" url="https://af.wikipedia.org/wiki?curid=100812" title="Nico Malan">
Nico Malan

Dr. Johannes Nicholas Malan (1903–1981), beter bekend as Nico Malan, was 'n Suid-Afrikaanse prokureur, politikus en die administrateur van Kaapland.

Malan is op 8 Augustus 1903 in Fort Beaufort gebore en is op 2 April 1981 in sy geboortedorp oorlede.

Hy word op 28 April 1960 die waarnemende administrateur van die Kaapprovinsie, maar is op 28 April 1960 permanent in die pos aangestel. Na sy aanstelling het hy, ter wille van neutraliteit, sy persoonlike lidmaatskap as 'n dienende lid van die Nasionale Party opgesê. Hy was die administrateur tot 1 Junie 1970, waarna Andries Hendrik Vosloo die leisels by hom oorgeneem het.
Op 17 Junie 1964 het hy die nuwe gebou van die Hoërskool Groote Schuur ingewy. Sy vrou het die skoolgebou oopgesluit en hy het die hoeksteen in die voorportaal onthul.

In 1968 is die Vryheid van Kimberley aan hom toegeken.

Dit was een van Malan se ideale om die eerste skouburg (teaterkompleks) in Suid-Afrika te bou. Sy droom is bewaarheid en die Nico Malan-teater is in 1971 geopen. In Maart 2001 is dit hernoem na die Kunstekaap-teatersentrum, toe Kruik met die Kunstekaap-geselskap vervang is.



</doc>
<doc id="100816" url="https://af.wikipedia.org/wiki?curid=100816" title="Mokoro">
Mokoro

'n Mokoro (plaaslik: [mʊkɔrɔ], meervoud: "mekoro") is 'n tipe kano wat algemeen op die Okavangodelta in Botswana gebruik word. Dit word oor die delta se vlak water voortgedryf deur daarop te staan en met 'n paal teen die bodem te stoot.
Tradisioneel word mekoro gemaak deur die stam van 'n groot, reguit boom uit te hol. Ebbehout, of die stam van 'n worsboom, word meestal hiervoor ingespan. Moderne mekoro word egter toenemend van veselglas vervaardig. Een van die voordele hiervan is dat bedreigde bome behoue bly en nie onnodig afgekap word nie.

Safari's op mekoro is gewild onder toeriste wat die gebied se nasionale parke besoek. Daarteenoor is die bote steeds 'n praktiese manier vir die inwoners om oor die moerasse te beweeg.

Seekoeie kan hierdie bote met gemak omslaan, wat die mekoro uiters kwesbaar maak. Die seekoeie het na bewering die gedrag ontwikkel nadat mekoro en ander bote vir jagdoeleindes gebruik is.


</doc>
<doc id="100818" url="https://af.wikipedia.org/wiki?curid=100818" title="Canada Steamship Lines">
Canada Steamship Lines

Canada Steamship Lines (CSL) is 'n Kanadese redery wat sy hoofkwartier in Montreal, Quebec het. Die onderneming, waarvan die geskiedenis terugstrek tot in die middel van die 19de eeu, maak tans deel uit van "The CSL Group", die wêreld se vernaamste eienaar en bedrywer van selflaaiende vragskepe.
CSL bedryf sy Kanadese besighede vanuit streekkantore in Halifax, Nova Scotia; Hamilton, Ontario en Winnipeg, Manitoba. Sy vloot van twintig skepe vaar onder Kanadese vlag en word uitsluitlik deur Kanadese personeel beman.

Dekades lank is CSL, wat gedurende die 19de en 20ste eeu van 'n beskeie begin tot die wêreld se grootste binnelandse passasierskipredery gegroei het, met seevervoer en plesierbote op die Groot Mere en die Sint-Laurensrivier verbind waar sy roetes tot Duluth, Minnesota in die weste en die Laer Sint-Laurensrivier in die ooste gestrek het. Na sy passasierstoomskepe is kollektief verwys as die Groot Wit Vloot ("Great White Fleet"), en sy netwerk van roetes, wat in 1913 - die jaar waarin CSL as moderne onderneming met die samesmelting van verskeie rederye ontstaan het - deur 51 stoomskepe bedien is, was een van die mees uitgestrektes van sy soort. Passasiervervoer is in 1965 gestaak.


</doc>
<doc id="100819" url="https://af.wikipedia.org/wiki?curid=100819" title="Tegniese Dienste-gebou UP">
Tegniese Dienste-gebou UP

Die oorspronklike Departement Tegniese Dienste op die Hatfieldkampus van die Universiteit van Pretoria was in die suidelike vleuel van die Ou Chemiegebou gevestig. Hierdie vleuel moes gesloop word om plek te maak vir die aanbouings aan
die Merensky-biblioteek, en daar is toe besluit om ’n nuwe tuiste vir die Tegniese Dienste Departement te bou op die hoek van Burnett- en Roperstraat. Die gebou is deur Louw van Coppenhagen ontwerp en amptelik in 1975 geopen. Die gebou is ontwerp in die Neo-Brutalistiese styl, soortgelyk aan ander geboue op kampus. In 2000 is ’n deel van die gebou opgeknap om addisionele fasiliteite te huisves. Dit sluit in die Damelin-rekenaarskool, die Laboratorium vir Gevorderde Ingenieurswese en die Tegniese Instituut, sowel as die Sentrum vir Wetenskap en Tegnologie, nou bekend as "Sci-Enza", ’n gewilde interaktiewe opvoedkundige wetenskapsentrum. Die Departemente Fasiliteitebestuur en Tegniese Dienste word ook hier gehuisves. 


</doc>
<doc id="100820" url="https://af.wikipedia.org/wiki?curid=100820" title="Plantkundegebou UP">
Plantkundegebou UP

Die Plantkundegebou op die Hatfieldkampus van die Universiteit van Pretoria is 'n siersteengebou met elemente van Hollandse
Baksteenmodernisme. Dit was ontwerp deur die argitekte Gerard Moerdyk en H. Watson in samewerking met prof B. Elbrecht van die Department Plantkunde. Die hoeksteen is op 10 April 1940 gelê en konstruksie is later daardie jaar voltooi. Soos studentegetalle toegeneem het, was dit later nodig om ’n bykomende vleuel aan te bou. Die nuwe gedeelte was deur J. Mazureik ontwerp, en is in 1959 gebou. Die gebou huisves die Departement Plantkunde en die Manie van der Schiff Botaniese tuin maak deel uit van die landskap rondom die gebou. Die tuin beslaan sowat drie en ’n half hektaar en bevat meer as 3 000 plantspesies, insluitend ’n volledige versameling van Afrika-broodbome. ’n Groot kweekhuis is in 1956 opgerig. 


</doc>
<doc id="100821" url="https://af.wikipedia.org/wiki?curid=100821" title="Ou Landbougebou UP">
Ou Landbougebou UP

Die Ou Landbougebou op die Hatfieldkampus van die Universiteit van Pretoria, wat deur JB Dey van die Departement
Openbare Werke in 1917 ontwerp is, is eers in 1921, na die einde van die Eerste Wêreldoorlog, voltooi, en amptelik deur Generaal Jan Smuts geopen. Die gebou het oorspronklik die Fakulteit Landbou gehuisves, maar deesdae huisves dit die Departemente Verbruikerstudies en Voedselwetenskappe. Die gebou se prominente fasade en witgeverfde gewel-ingang toon elemente van die Kaaps-Hollandse boustyl. Op die gewel is daar ’n reliëf van mitologiese figure. Die boligte by die hoofingang is versier met houtkerfwerk. Die boonste verdieping van die gebou is in 1975 deur 'n brand vernietig, maar die gebou is suksesvol tot sy oorspronklike styl en kondisie gerestoureer. 


</doc>
<doc id="100822" url="https://af.wikipedia.org/wiki?curid=100822" title="Voyageur Colonial Bus Lines">
Voyageur Colonial Bus Lines

Voyageur Colonial Bus Lines, in die volksmond algemeen Voyageur Colonial of kort Voyageur genoem, is 'n interstedelike Kanadese busdiens wat Oos-Ontario en Wes-Quebec bedien, waarby stede soos Montreal, Ottawa en Kingston as spilpunte van sy netwerk dien.

Die onderneming is in 1998 deur die Greyhound Canada-diens, 'n dogtermaatskappy van die Britse "FirstGroup plc", oorgeneem, en met die hernuwing van Greyhound se busvloot is die ou Voyageur-handelsmerk en -kenteken besig om te verdwyn.


</doc>
<doc id="100823" url="https://af.wikipedia.org/wiki?curid=100823" title="Studentesentrum UP">
Studentesentrum UP

Oor die jare het die Universiteit van Pretoria verskeie studentesentrums gehad, maar soos die studentegetalle toegeneem het, het almal onvoldoende geword. 'n Nuwe Studentesentrum, wat deur Philip Viljoen ontwerp is, kon gebou word nadat Roperstraat in 1993 gesluit is. Dit was grootliks deur Sasol en ander donateure geborg en is amptelik in Augustus 1995 geopen. Die studentesentrum is die spilpunt van sosiale aktiwiteite vir die meeste studente. Dit huisves ’n ruim kafeteria, restaurante, koffiewinkels, kitsbanktellermasjiene (OTMs). Verskeie winkels is rondom ’n verhewe sirkulêre platform, die Piazza, gebou wat vir verskeie studenteaktiwiteite gebruik word. Die boumateriaal soos die betonblokke in sandsteenkleur en die rooi dakteëls is spesiaal gekies sodat die kompleks in harmonie met sy omgewing kan saamsmelt. 


</doc>
<doc id="100824" url="https://af.wikipedia.org/wiki?curid=100824" title="Regsgeleerdheidgebou UP">
Regsgeleerdheidgebou UP

Die Regsgeleerdheidgebou op die Hatfieldkampus van die Universiteit van Pretoria met sy skitterwit mure en kenmerkende glasvoorkoms is een van die jongste en mees moderne strukture op kampus. Dit is ontwerp deur die firma Kruger-Roos en is bedoel om die deursigtigheid van die regsberoep te weerspieël. Die gebou is deur voormalige President Thabo Mbeki ingewy in 2005. In 2006 is dit deur die tydskrif Visi en die Suid-Afrikaanse Instituut van Argitekte (SAIA) aangewys as die derdebeste gebou in Gauteng. Die gebou huisves byna al die fasiliteite van die Fakulteit Regsgeleerdheid insluitend personeelkantore, ’n ouditorium, lesingsale en die Oliver Tambo-regsbiblioteek. ’n Wye verskeidenheid uitgelese kunswerke, deur kunstenaars soos Diane Victor, Ike Nkoana, Andrew Verster, Anton Uys, Trevor Coleman, Judy Woodborne en Hermine Spies word in die gebou ten toon gestal. Die meeste van die kunswerke is van die Sanlamkunsversameling.


</doc>
<doc id="100826" url="https://af.wikipedia.org/wiki?curid=100826" title="Garonne">
Garonne

Die Garonne ([ga.ˈʁɔn̪] in Standaardfrans, "Garona" in Oksitaans, Katalaans en Spaans) is 'n rivier wat naby die bergpiek Aneto in die Katalaanse gedeelte van die Pireneë-bergreeks ontspring, enkele kilometer deur Spanje en daarna vir die grootste deel van sy rivierloop van 647 km deur Suidwes-Frankryk vloei voordat dit in die Gironde, 'n uitgestrekte rivierdelta naby Bordeaux, met 'n ander rivier, die Dordogne, verenig en in die Atlantiese Oseaan uitmond.

Die rivier het sy naam aan drie Franse départements verleen - Haute-Garonne, Lot-et-Garonne en Tarn-et-Garonne. Die grootste nedersettings, wat langs die Garonne geleë is, is Bordeaux en Toulouse. Die Garonne is die belangrikste rivier in Suidwes-Frankryk, maar nie bevaarbaar nie. 'n Ou en min gebruikte kanaal loop tussen Toulouse en Vastets langs die rivier. 'n Tweede historiese kanaal, die Canal du Midi, loop vanaf Toulouse en verbind die Garonne met die Middellandse See.

In die antieke tydperk, toe die rivier in Latyns as Garumna (so in die werke van Gaius Julius Caesar) en Garunna bekend gestaan het (afgelei van 'n plaaslike Keltiese stam, die Garumni of Garunni), het die Garonne die grens tussen Akwitanië en die res van Gallië gevorm. Tans vorm die rivier die noordelike grens van die historiese Gascogne-streek.


</doc>
<doc id="100827" url="https://af.wikipedia.org/wiki?curid=100827" title="Wuthering Heights">
Wuthering Heights

Wuthering Heights is die enigste roman van Emily Brontë. Dit is die eerste keer in 1847 gepubliseer onder die skuilnaam Ellis Bell. Brontë is die volgende jaar oorlede, op 30-jarige ouderdom, en haar suster Charlotte (ook 'n skrywer) het gevolglik die roman se manuskrip geredigeer om in 1850 as 'n postume tweede uitgawe gepubliseer te word.

Die roman se sentrale tema het te doen met die effek van jaloesie en wraaksug op verskeie karakters. Alhoewel dit vandag as een van die vooraanstaande werke van Engelse letterkunde beskou word, was historiese evaluerings daarvan nie altyd goedgunstig nie: veral omdat dit Victoriaanse ideale van geloof, moraliteit, die klassesisteem en geslagsrolle bevraagteken, maar ook omdat dit 'n Gotiese atmosfeer skep wat deur verskeie wrede situasies onderskraag word. Gedurende die tweede deel van die 19e eeu was Charlotte Brontë se roman "Jane Eyre" deur letterkundiges as die beste van die Brontë-susters se werke geag, maar 20ste-eeuse waardebepalings vind dikwels dat Emily se "Wuthering Heights" beter is.

Daar is alreeds verskeie gelyknamige verwerkings van hierdie roman gemaak: onder andere, dramatiserings soos die 1939 Hollywood-film met Laurence Olivier en Merle Oberon in die hoofrolle, die 1967 BBC produksie met Ian McShane en Angela Scoular, die 1970 film met Timothy Dalton wat die rol van Heathcliff vertolk, Die 1978 vyfdelige televisiereeks wat die BBC vervaardig het, die 1992 film met Ralph Fiennes en Juliette Binoche as Heathcliff en Cathy, en die 2009 tweedelige televisiereeks met Tom Hardy, Charlotte Riley, Sarah Lancashire en Andrew Lincoln in die rolverdeling.

Die sanger Kate Bush het in 1978 haar topverkoper debuut-enkelsnit "Wuthering Heights" vrygestel, wat gebaseer is op 'n ikoniese toneel uit die roman waar 'n geestesversteurde Cathy in die koue buite Heathcliff se venster staan en vra om ingelaat te word.


</doc>
<doc id="100829" url="https://af.wikipedia.org/wiki?curid=100829" title="Treurgrond">
Treurgrond

Treurgrond is 'n Afrikaanse rolprent wat op 29 Mei 2015 vrygestel is met Steve Hofmeyr in die hoofrol en Darrell Roodt as regisseur. Die rolprent het R749 286 in sy openingsnaweek by die loket verdien.

Die film handel oor plaasmoorde in Suid-Afrika en hoe hierdie moorde elkeen op die plaas en omgewing raak. Die dramaprent is van Engelse onderskrifte voorsien. Dit het 'n ouderdomsperk van 16(TG) vir taal en geweld.


Treurgrond vertel die storie van Lukas van Staden (gespeel deur Steve Hofmeyr) wat sy bes doen om sy familie, vriende en plaas te beskerm. Dit wys hoe ineengevleg die lewe van almal in die boeregemeenskap is. Sonder die boere en die gemeenskap, sal daar geen kos geproduseer word nie en sal die land nie kan eet nie. Dit vertel verder hoe die boere voortgaan met hul boerdery, ten spyte van die plaasaanvalle en grondeise wat hulle moet trotseer. Elke moord laat 'n klomp mense sonder heenkome en 'n inkomste.



</doc>
<doc id="100830" url="https://af.wikipedia.org/wiki?curid=100830" title="Amerikaanse eland">
Amerikaanse eland

Die Amerikaanse eland (Engels: "moose") of Europese eland ("elk") is die grootste oorlewende spesie in die familie Cervidae (Hertagtiges). Hul wetenskaplike naam is "Alces alces". Hulle word uitgeken aan die blaarvormige gewei van die ramme; ander lede van die familie het takvormige gewei. Die dier se habitat is hoofsaaklik noordelike en gemengde bladwisselende woude in gematigde tot subarktiese klimaatstreke in die Noordelike Halfrond. 

Die dier se hougebied was tradisioneel groter, maar jag en ander menslike bedrywighede het dit oor die jare taamlik laat krimp. Hulle word nou in sekere van hul vorige habitats heringestel. Die diere word tans in Kanada, Alaska, Skandinawië en Rusland aangetref. Hul dieet bestaan uit aard- en waterplante. Hul grootste vyande is wolwe, bere en mense. Anders as ander herte is dit ’n alleendier wat nie troppe vorm nie. Hoewel hulle gewoonlik stadig beweeg, kan hulle aggressief raak en verbasend vinnig beweeg as hulle kwaad word of skrik. Hul paartyd in die herfs kan lei tot skouspelagtige gevegte tussen ramme wat meeding om die aandag van die ooie.

"Alces alces" word in Amerikaanse Engels "moose" genoem en in Britse Engels "elk". In Afrikaans word hulle onderskeidelik die Amerikaanse en Europese eland genoem, hoewel die woord "eland" in Suid-Afrika vir ’n ander dier, "Taurotragus oryx", gebruik word. 

In Amerika word die woord "elk" gebruik vir die Amerikaanse elk, of "Cervus canadensis".

Hoewel die Amerikaanse elandbevolking in die 20ste eeu uitgebrei het, het dit sedert die 1990's in Noord-Amerika skerp begin afneem. 

Hulle kom in feitlik die hele Kanada (uitsluitend die Arktika en Vancouver-eiland) voor, asook die grootste deel van Alaska, Noord-Nieu-Engeland en New York, die Rotsgebergte, Noord-Minnesota, ’n deel van Michigan en op Isle Royal in die Bowemeer. Vier van die ses subspesies kom in dié uitgebreide gebied voor. 

In die weste word hulle aangetref in Kanada (Brits-Columbië en Alberta), en meer geïsoleerde groepe kom so ver suid as die berge van Utah en Colorado voor. 

Die Europese eland word tans in groot getalle aangetref in Noorweë, Swede, Finland, Pole en die Baltiese lande. Daar is kleiner troppe in Suid-Tsjeggië, Belarus en Noord-Oekraïne. Hulle kom ook wydverspreid in Rusland voor, in die ooste tot in Siberië. Die Europese eland was van die einde van die laaste glasiale tyd inheems aan die meeste gematigde streke met gepaste habitats en selfs in Skotland, maar in die Romeinse tyd het die dier stadigaan begin verdwyn. 

Teen die vroeë 20ste eeu was die laaste vesting van die Europese eland in Skandinawië en dele van Rusland, met ’n paar migrasies in wat nou Estland en Litaue is. Die Sowjetunie en Pole kon die dier weer in dele van sy vorige habitat invoer, maar die streek se politiek het dié bedrywigheid beperk. 

Die bevolkings in Siberië is taamlik stabiel en dit neem toe op die Kamtsjatka-skiereiland. In Mongolië en China, waar wildstropery onder die Europese eland algemeen voorkom, is hulle beskerm, maar die aanvraag na tradisionele medisyne wat van die dier afkomstig is, is hoog.

Noord-Amerika

Europa en Asië




</doc>
<doc id="100833" url="https://af.wikipedia.org/wiki?curid=100833" title="Age of Iron">
Age of Iron

Age of Iron is 'n roman deur die Suid-Afrikaanse skrywer J.M. Coetzee wat die eerste keer in 1990 gepubliseer is. Die roman het 'n eerstepersoonverteller, Mrs Curran, en is in briewevorm geskryf. Dit het grootliks te doen met hierdie verteller se bewuswording van haar eie tekortkominge as 'n wit liberale Engelstalige Suid-Afrikaner, spesifiek wat die land se sosiale en politiese omstandighede betref.


</doc>
<doc id="100834" url="https://af.wikipedia.org/wiki?curid=100834" title="Waiting for the Barbarians">
Waiting for the Barbarians

Waiting for the Barbarians is 'n roman deur die Suid-Afrikaanse skrywer J.M. Coetzee wat die eerste keer in 1980 gepubliseer is. Coetzee het die titel geleen by die Griekse digter Constantine P. Cavafy, wat een van sy gedigte dieselfde naam gegee het.

Die komponis Philip Glass het in 2005 'n opera in Duitsland op die planke gebring wat hierdie roman dramatiseer, met 'n libretto wat deur Christopher Hampton geskryf is.

Die verhaal word in die eerste persoon vertel deur die naamlose landdros van 'n klein koloniale dorp wat bestaan as die territoriale grens van die "Ryk". Die landdros se redelik vreedsame bestaan eindig met die Ryk se verklaring van 'n noodtoestand en ontplooiing van die Derde Buro-spesiale magte van die Ryk- as gevolg van gerugte dat die gebied se inheemse mense, wat "barbare" deur die koloniste genoem word, moontlik voorberei om die dorp aan te val. Gevolglik voer die Derde Buro 'n ekspedisie in die gebied buite die grens. Gelei deur 'n sinistere kolonel Joll, vang die Derde Buro 'n aantal barbare, bring hulle terug na die dorp, martel hulle, vermoor sommige van hulle, en verlaat die dorp vir die hoofstad om vir 'n groter veltog voor te berei.

Intussen begin die landdros die legitimiteit van imperialisme en versorg persoonlik 'n barbaarse meisie wat verlam en gedeeltelik verblind word deur die Derde Buro se martelaars. Die landdros het 'n intieme maar onseker verhouding met die meisie. Uiteindelik besluit hy om haar terug te neem na haar mense. Ná 'n lewensbedreigende reis deur die onvrugbare land, waarin hulle ook seks het, slaag hy daarin om haar terug te neem en uiteindelik te vra of sy by hom sal bly. Sy weier en hy keer terug na sy eie dorp. Die Derde Buro-soldate het weer daar aangekom en arresteer nou die landdros omdat hy sy pos verlaat het en met die "vyand" saamgewerk het. Sonder 'n kans vir 'n verhoor tydens die noodtoestand bly die landdros vir 'n onbepaalde tyd in 'n geslote kelder, en ervaar vir die eerste keer 'n bykans volledige gebrek aan basiese vryhede. Hy kry uiteindelik 'n sleutel wat hom toelaat om die tydelike tronk te verlaat, maar bevind dat daar geen plek is om na te ontsnap nie en spandeer sy tyd buite die tronk om te soek vir stukkies kos. 

Later kom kolonel Joll triomfantlik terug met 'n aantal barbaarse gevangenes uit die woestyn en maak 'n openbare skouspel van hul marteling. Alhoewel die skare aangemoedig word om aan hul aanvalle deel te neem, bars die landdros op die toneel om dit te stop, maar word verhoed. Die landdros word deur 'n groep soldate, aan sy arms opgehang en sy begrip van imperialistiese geweld word verdiep deur sy persoonlike ervaring van marteling. Met die landdros se wil duidelik genak het die soldate hom met vrymoedigheid vrylik laat dwaal omdat hulle weet dat hy nêrens heen kan gaan nie en nie meer 'n bedreiging vir hul missie inhou nie. Die soldate begin egter uit die dorp vlug soos die winter nader kom en hul veldtog teen die barbare in duie stort. Die landdros probeer om Joll op sy finale terugkeer uit die woestyn te konfronteer, maar die kolonel weier om met hom te praat. Die laaste soldate verlaat die dorp. Die oorheersende geloof in die dorp is dat die barbaarse voornemens is om in te val, en die landdros help die oorige dorp inwoners om met hul lewens voort te gaan en voor te berei vir die winter. Daar is geen teken van die barbare teen die tyd dat die eerste sneeu op die dorp val nie.

Nadat Coetzee in 2003 die Nobelprys vir Letterkunde gewen het, het Penguin Books "Waiting for the Barbarians" benoem vir die reeks "Groot Boeke van die 20ste Eeu". Die Nobelprys-komitee stel dat "Waiting for the Barbarians" " 'n politieke riller in die tradisie van Joseph Conrad, waarin die idealis se naïwiteit die poorte na gruwelikheid oopmaak." 

Die opera deur Philip Glass is gebaseer op Coetzee se boek en Christopher Hampton se libretto volg die verhaal getrou. Die opera is op 10 September 2005 in die Teater van Erfurt, Duitsland, onder leiding van Guy Montavon die eerste keer opgevoer. Die hoofrol van die landdros is gesing deur die Britse bariton Richard Salter, kolonel Joll van die Amerikaanse bariton Eugene Perry, wat in verskeie van Glass se operas optree en die barbaarse meisie is deur Elvira Soukop gespeel. Die musikale regisseur van die première was Dennis Russell Davies. Soos Glass aan joernaliste en die Erfurt-gehoor by 'n matinee gesê het, sien hy skrikwekkende parallelle tussen die opera se storie en die oorlog in Irak. 'n Militêre veldtog, martelingskrete, praat oor bedreigings vir die "Ryk" se vrede en veiligheid, maar geen bewys daarvoor nie. Die Austin Lyric Opera het op 19 Januarie 2007 die Amerikaanse première van die "Barbarians" uitgevoer. Richard Buckley was die dirigent en Guy Montavon as regisseur. Richard Salter en Eugene Perry as onderskeidelik die landdros en kolonel Joll verbind is. en mezzo-sopraan Adriana Zabala as die Barbaarse meisie.

In Augustus 2012 het die Baxter-teater in Kaapstad Alexandre Marine se verhoogaanpassing van die roman aangebied. Hierdie produksie toer na Montreal se Segal Sentrum vir Uitvoerende Kunste in Januarie en Februarie 2013.

In Oktober 2018 het 'n filmaanpassing onder leiding van Ciro Guerra en met Mark Rylance, Robert Pattinson, en Johnny Depp begin met produksie in Marokko.


</doc>
<doc id="100835" url="https://af.wikipedia.org/wiki?curid=100835" title="Life &amp; Times of Michael K">
Life &amp; Times of Michael K

Life & Times of Michael K is 'n roman deur die Suid-Afrikaanse skrywer J.M. Coetzee geskryf wat die eerste keer in 1983 gepubliseer is. Dit het in dieselfde jaar die Booker-prys vir fiksie gewen. Die roman se intrige het te doen met 'n man genaamd Michael K, wat 'n moeilike tog aanpak vanaf Kaapstad na sy ma se landelike geboorteplek ten midde van 'n fiktiewe apartheid-era burgeroorlog.


</doc>
<doc id="100836" url="https://af.wikipedia.org/wiki?curid=100836" title="Ree">
Ree

Die ree of reebok is ’n Europese hertsoort. Hulle is relatief klein, rooierig en grysbruin, en aangepas by koue omgewings. Reebokke kom wydverspreid in Europa voor, van die Middellandse See-gebied tot in Skandinawië, en van Brittanje tot die Kaukasus. Hulle verskil van die ietwat groter Siberiese ree.

In Europa kom die ree in die meeste gebiede voor, buiten die mees noordelike dele van Skandinawië en sommige van die eilande, veral Ysland, Ierland en die eilande van die Middellandse See. In die Middellandse See-gebied is hulle beperk tot bergstreke. 

In Engeland en Wallis het die reebevolkings taamlik uitgebrei in die laaste helfte van die 20ste eeu en die begin van die 21ste eeu. Dit lyk of die toename in getalle ook die bosland-ekostelsels beïnvloed. 

Die ree is ’n taamlik klein hert van sowat 95 tot 135 cm lank, met ’n skouerhoogte van 65 tot 75 cm en ’n gewig van 15 tot 35 kg. Net die mannetjies het gewei. Dit is redelik kort en regop. 

Die dier het ’n rooierige kleur met ’n grys gesig. Sy pels is goudrooi in die somer en word donkerder en selfs swart in die winter. Die stert is baie kort, 2 tot 3 cm, en skaars sigbaar. 

De ree is baie vinnig en grasieus en hou in woude, hoewel hulle soms in die grasvelde en yl woude voorkom. Hulle eet hoofsaaklik gras, blare, bessies en jong lote. Hulle hou veral van jong, sagte gras met baie vog, soos gras wat die vorige dag reën gehad het. 

Die ree word in die natuur tot sowat 10 jaar oud. Wanneer hulle skrik, blaf hulle baie soos ’n hond. Ooie gee ’n hoë tjank om ramme te lok tydens die paarseisoen (in Julie en Augustus). Die ooi soek gewoonlik ’n ram en kan hom na haar gebied lok. 

Die ramme bots in die vroeë somer oor hul gebiede en in die vroeë herfs oor paring. Ooie is 10 maande lank dragtig en skenk gewoonlik die lewe aan twee lammers van verskillende geslagte. Die lammers bly in die gras om vir roofdiere weg te kruip totdat hulle gereed is om by die res van die trop aan te sluit. Volwasse reebokke versaak dikwels hul kleintjies as hulle agterkom of ruik daar was ’n ander dier of mens naby hulle. 



</doc>
<doc id="100839" url="https://af.wikipedia.org/wiki?curid=100839" title="Le Vent du Nord">
Le Vent du Nord

Le Vent du Nord ("Die Noordwind") is 'n Kanadese folkmusiekgroep uit die Franssprekende provinsie Quebec. Die groep, wat in Augustus 2002 gevorm is, spits hulle op tradisionele Québécois-musiek toe (die inheemse volksmusiek van Quebec wat sterk Ierse en Bretonse invloede toon), asook oorspronklike musiektitels wat deur hulle in dié styl gekomponeer word.

Le Vent du Nord speel nie net 'n sleutelrol in die herlewing van Quebec se tradisionele volsmusiek nie, maar word danksy hulle optredes dwarsoor die wêreld as musikale ambassadeurs vir La Francophonie, die Franssprekende wêreld, beskou. Hul eerste vyf langspelers is vir 'n verskeidenheid pryse genomineer. Vir die eerste twee albums is musiekpryse aan die groep toegeken.

Die kwartet bestaan tans uit Nicolas Boulerice (stem, hurdy-gurdy, klavier-akkordeon, akkordeon), Olivier Demers (stem, viool, stapdans en kitaar), Simon Beaudry (stem, kitaar, Ierse bouzouki) en Réjean Brunet (stem, diatoniese trekklavier, akoestiese baskitaar, klavier en trompie).

Media


</doc>
<doc id="100842" url="https://af.wikipedia.org/wiki?curid=100842" title="Desimale plekke">
Desimale plekke

In wiskunde is die desimale plekke van 'n getal 'n aanduiding van die noukeurigheid waarmee die getal weergegee word. Dit verwys na die aantal syfers, wat na die desimale komma volg, wat behou word. Dus is 0,123 'n getal met drie desimale plekke, en die waarde van π is 3,14 tot twee desimale plekke. 'n Verwante begrip is die beduidende plekke, wat dieselfde as desimale plekke is behalwe dat mens nie na die komma begin tel nie, maar by die eerste syfer wat nie nul is nie.

Mens kan 'n getal tot 'n sekere aantal desimale plekke afrond. 'n Getal wat tot "n" desimale plekke afgerond word is gelyk aan die naaste ander getal wat slegs "n" desimale plekke het.

Voorbeelde:



</doc>
<doc id="100843" url="https://af.wikipedia.org/wiki?curid=100843" title="Afronding (Wiskunde)">
Afronding (Wiskunde)

In wiskunde verwys gewone afronding na die proses waarmee 'n getal vervang word met sy naaste heelgetal. Dus word 6,3 afgerond na 6 toe en 4,8 is afgerond 5. 'n Spesiale geval is as die syfer direk na die desimale komma 'n 5 is, en dan word daar altyd opgerond: 1,5 word 2.

Daar is verskeie ander tipes afronding:



</doc>
<doc id="100844" url="https://af.wikipedia.org/wiki?curid=100844" title="Amerikaanse elk">
Amerikaanse elk

Die Amerikaanse elk of wapiti ("Cervus canadensis") is een van die grootste spesies ter wêreld in die familie Cervidae of Hertagtiges, en een van die grootste landsoogdiere in Noord-Amerika en Oos-Asië. Die diere kom in en aan die rand van woude voor en eet gras, plante, blare en boombas. Die ramme het groot gewei, wat hulle elke jaar afskud en opnuut groei.

Hoewel hulle inheems aan Noord-Amerika is, is hulle ook na ander dele van die wêreld ingevoer, en hulle het goed aangepas in lande soos Argentinië, Australië en Nieu-Seeland. Hul aanpasbaarheid kan egter ’n bedreiging inhou vir dié lande se inheemse bevolkings.

Vir vroeë Europese ontdekkingsreisigers in Noord-Amerika, wat die kleiner edelhert van Europa geken het, het die dier gelyk soos ’n Europese eland, wat in Europa "elk" genoem word. Hulle het die dier toe ook "elk" genoem. In Afrikaans word dit die Amerikaanse elk genoem.

Die naam wapiti kom van die inheemse woord "waapiti", wat "wit romp" beteken. Dit word veral vir die Asiatiese subspesies gebruik omdat die Brits-Engelse woord "elk" steeds vir die Europese eland gebruik word wat ook in Asië voorkom.

Die Amerikaanse elk is ’n groot ewehoewige dier, dus met ’n ewe getal tone aan elke poot nes kamele, bokke en beeste. Dit is ’n herkouende spesies met vier maagkamers en hulle eet gras, plante, blare en boombas. In die somer eet die dier feitlik konstant – tussen 4 en 7 kg daagliks. In Noord-Amerika word die mannetjies bulle en die wyfies koeie genoem, maar in Asië word die terme ramme en ooie dikwels gebruik.

Die elke is kleiner as die Amerikaanse eland en die gewei verskil ook. Elke kom in troppe voor, terwyl die elande alleen hou. Elke weeg gemiddeld 225 tot 241 kg, is 1.3 m hoog by hul skouers en is van hul neus tot by hul stert 2.1 m lank. Bulle is gewoonlik sowat 40% groter as koeie en kan tot meer as 330 kg weeg. Die grootste subspesie is die Roosevelt-elk ("C. c. roosevelti"), wat in die weste van Amerika en Kanada voorkom. Roosevelt-bulle kan tot meer as 540 kg weeg. Die kleinste elk is die Tule-elk ("C. c. nannodes"), waarvan albei geslagte 170 tot 250 kg weeg.

In die herfs kry die Amerikaanse elk ’n dikker laag hare wat hulle in die winter help warm hou. Bulle, koeie en kalfies van die Siberiese en Noord-Amerikaanse elk het dun maanhare; ander soorte het dit nie. Teen die vroeë somer verloor hulle die ekstra hare en skuur soms teen bome om daarvan ontslae te raak. Die subspesies het verskillende kleure na gelang van die seisoen en habitat, met grys of ’n ligter kleur wat veral in die winter voorkom en ’n rooier, donkerder kleur in die somer. Subspesies in droër klimate is geneig om ligter pelse te hê as dié wat in woude woon.

Volwasse diere kom vir die grootste deel van die jaar in enkelgeslagtroppe voor. In die paarseisoen ding bulle mee om die aandag van die koeie en sal koeie in hul harem verdedig. Twee bulle wat wil baklei, sal bulk en vorentoe en agtertoe loop. So kan hulle mekaar se krag, grootte en gewei opsom. As nie een van die bulle die aftog blaas nie, sal hulle in ’n stoeiery met hul gewei betrokke raak en kan mekaar soms ernstig wond.

Bulle jonger as vier jaar en ouer as elf jaar het selde harems en bly tydens die paarseisoen aan die rand van groter harems. ’n Bul met ’n harem eet selde en kan tot 20 persent van sy gewig verloor.

Teen die herfs van hul tweede jaar kan koeie een, en selde twee, kalfies hê, maar voortplanting kom veral voor by koeie wat minstens 200 kg weeg. Die draagtyd is 240 tot 262 dae, en pasgebore kalfies weeg sowat 15 of 16 kg. Hulle het soos baie takbokspesies kolle op die pels wat hulle teen die einde van die somer verloor. Ná twee weke kan hulle by die res van die trop aansluit en op twee maande is hulle gespeen.

Amerikaanse elke leef sowat 20 jaar in gevangenskap, maar net gemiddeld 10 tot 13 jaar in die natuur.

Daar is verskeie subspesies elke, met ses van Noord-Amerika en vier van Asië wat erken word, hoewel sommige bioloë hulle beskou as ekotipes of rasse van dieselfde spesie wat by plaaslike toestande aangepas is. Verskille in die gewei, liggaamsgrootte, kleur en paringsgedrag kom voor.




</doc>
<doc id="100845" url="https://af.wikipedia.org/wiki?curid=100845" title="Britse algemene verkiesing van 2010">
Britse algemene verkiesing van 2010

Die Britse algemene verkiesing van 2010 was 'n algemene verkiesing wat op 6 Mei 2010 in die Verenigde Koninkryk gehou is. Die Konserwatiewe Party (bekend as die "Tories") het, met 306 setels, die meeste setels in die laerhuis van die Britse parlement behaal.


</doc>
<doc id="100847" url="https://af.wikipedia.org/wiki?curid=100847" title="Volksweerkunde">
Volksweerkunde

Volksweerkunde is 'n nie-wetenskaplike vorm van weervoorspelling gebaseer op ervaring, toeval, antieke wetenskap, oorlewering en bygeloof.

Reeds sedert die antieke tye het mense deur op te let na veranderinge in die natuur agtergekom dat daar verbande en wetmatighede in die temperatuur, reënval en wind deur die loop van die jaar voorkom. Boere, vissers, matrose en andere wat gewoonlik na aan die natuur leef en omdat hul bestaan daarvan afhang, het 'n skerp waarnemingsvermoë en ervaring van die veranderinge in die atmosfeer opgedoen. Hierdie kennis is in elke streek van geslag tot geslag oorgedra en het so deel geword van 'n volk se kultuurerfenis en folklore.

Droogte is een van die belangrikste natuurverskynsels. Dus is tekens van reën van groot belang. Die trekboere in die Suid-Afrika van die 18de en 19de eeu was baie gelowige mense en dus het die Christelike geloof 'n groot invloed op die volksweerkunde gehad. Reën is as 'n godsgawe beskou. Teveel reën, droogte en haelskade is beskou as 'n straf vir sonde. Donderweer is gesien as die “stem van die Here” (Ps. 29, verse 3 & 7). Hieruit het ook die biddae om reën ontstaan.

Volksweerkunde het al in die oudheid bestaan. In Babilonië is reeds probeer om veranderinge in die weer op kort termyn te voorspel. Die eerste aantekeninge oor weervoorspelling is in Mesopotamië gemaak. Later is die inligting oor die weer tussen volkere uitgewissel en het die belang van betroubare voorspellings al groter geword. Dit het mense ook veiliger laat voel. Mense was oortuig dat hul gedrag op aarde weerspieël word in die weer en dus is alles gedoen om die weergode gunstig te stem.

In die gedrag van voëls, molle, slange, duisendpote, skape, kalwers, hoenders en eende is tekens gesien vir die komende tyd se weersomstandighede. As bye en miere op 'n sekere wyse optree, het dit gedui op 'n naderende droogte. Die skyngestaltes van die maan, 'n kring (halo) om die maan, die son, die sterrebeelde, die wolke, donderweer en weerlig is almal bestudeer om aanduidings van die komende weer te verkry. Sonsverduisterings was glo 'n teken van naderende storms. Die mense self kon ook aanvoel of daar reën aan die kom is. Daar is geglo dat as 'n ou besering begin pyn, dit beslis gaan reën. Pionierboere is Suid-Afrika het ook eenvoudige selfgemaakte apparate gebruik om aanduiding te gee van wat verwag kan word. 'n Kraffie water is voor slapenstyd voor die bed neergesit. As daar die volgende oggend waterdruppels om die bek van die kraffie was, is aanvaar dat dit kan reën.

In Wes-Europese lande het die volksweerkunde in 'n ryke verskeidenheid spreuke en rympies neerslag gevind. In Afrikaans is slegs variasies bekend van die Nederlandse uitdrukking



</doc>
<doc id="100849" url="https://af.wikipedia.org/wiki?curid=100849" title="Molly &amp; Wors (rolprent)">
Molly &amp; Wors (rolprent)

Molly en Wors is 'n Afrikaanse rolprent wat op 27 September 2013 vrygestel is met die hoofrolle gespeel deur Willie Esterhuizen en Lizz Meiring. Van die hoogtepunte in die fliek is in Amsterdam geskiet, met die res van die verfilming wat in Oos-Londen, Kemptonpark en Johannesburg plaasgevind het. Van die tonele in ook in Long Beach, Kalifornië geskiet.

Die rolprent is 'n komedie. Dit is van Engelse onderskrifte voorsien en het 'n ouderdomsperk van 10–12 jaar. Ouerleiding word aanbeveel.


Wors werk by "F1 Fitment Centre" in Johannesburg en staan 'n kans om die Verkoopsman van die Jaar-toekenning te wen. Dis nie die eerste keer wat hy genomineer is nie, maar hy het nog nooit die prys gewen nie. Molly en sy ma, Ella (Marga van Rooy), gaan saam na die prysuitdeling omdat daar gratis kos en drank is. Sy is seker hy gaan nie wen nie. Volgens haar is Wors altyd die strooimeisie, nooit die bruid nie. Wors wen egter 'n reis na Amsterdam. Molly gaan saam, maar dinge werk nie uit nie en Wors eindig alleen in Amsterdam op. Daar wag allerlei sports op hom, maar hy is salig onbewus van alles wat tuis in Suid-Afrika aan die kook is. Gaan sy en Molly se huwelik dit kan oorleef?



</doc>
<doc id="100850" url="https://af.wikipedia.org/wiki?curid=100850" title="Castelvetro di Modena">
Castelvetro di Modena

Castelvetro di Modena is 'n dorp en "comune" in die streek Emilia-Romagna, in die noorde van Italië. Dit lê ongeveer 30 km wes van Bologna en 15 km suid van Modena. In 2004 het dit 'n bevolking van 10 912 gehad, en 'n oppervlak van 50 km.


</doc>
<doc id="100851" url="https://af.wikipedia.org/wiki?curid=100851" title="San Felice sul Panaro">
San Felice sul Panaro

San Felice sul Panaro is 'n dorp en "comune" in die streek Emilia-Romagna, in die noorde van Italië. Dit lê ongeveer 40 km noordwes van Bologna en 25 km noordoos van Modena. In 2004 het dit 'n bevolking van 10 453 gehad, en 'n oppervlak van 51,5 km.


</doc>
<doc id="100852" url="https://af.wikipedia.org/wiki?curid=100852" title="Novi di Modena">
Novi di Modena

Novi di Modena is 'n "comune" in die streek Emilia-Romagna, in die noorde van Italië. Dit lê ongeveer 60 km noordwes van Bologna en 25 km noord van Modena. In 2015 het dit 'n bevolking van 10 245 gehad, en 'n oppervlak van 51,8 km.


</doc>
<doc id="100855" url="https://af.wikipedia.org/wiki?curid=100855" title="Matriargie">
Matriargie

Die term Matriargie verwys na 'n familie, nasie of bevolkingsgroep wat deur vrou gelei word. In sommige gevalle lei die matriarg die volk op geestelike of morele vlak, terwyl die politieke gebied oorheersend deur mans beheer word. Koningin Elizabeth word deur sommige ook as 'n matriarg beskou, alhoewel sy ook 'n monarg is.

"Matriargie" beteken letterlik "die heerskap van die moeder" en is saamgestel uit die Latynse "mater" ("moeder") en die Griekse "archein" ("heers, reël") of "archē" ("opperste-, eerste-"; "staan bo-aan". Dit is 'n Analogie tot Patriargie wat 'n baie ouer term is.

In matriargale samelewings woon vroue in die volk apart van die mans. Die vroue kies hulle mans uit die volk en wie die pa's van hul kinders moet wees. Geslagslyne word deur die vroue se geslagslyn gevolg en nie deur die mans s'n nie. Vroue erf deur 'n geslagslyn van mekaar, in teenstelling met mans wat tradisioneel hierdie rol vervul.

Die Minangkabau in Wes-Sumatra, Indonesië, is 'n volk van 4 miljoen mense wat deur 'n matriarg beheer word, die grootste ter wêreld.

Daar is ses hoofgroepe in die wêreld wat tans so bestuur word:

In die natuur is diere soos olifante, bye en miere ook afhanklik van die leiding van matriarge.



</doc>
<doc id="100856" url="https://af.wikipedia.org/wiki?curid=100856" title="Oupoortpas">
Oupoortpas

Die Oupoortpas is op die R354-grondpad suidoos van Middelpos in die rigting van Sutherland.



</doc>
<doc id="100857" url="https://af.wikipedia.org/wiki?curid=100857" title="Skurwebergpas (Noord-Kaap)">
Skurwebergpas (Noord-Kaap)

Die Skurwebergpas in die Noord-Kaap is op 'n grondpad in die Nuweveldberge suid van Middelpos en noordwes van Sutherland.



</doc>
<doc id="100858" url="https://af.wikipedia.org/wiki?curid=100858" title="Thyshoogtepas">
Thyshoogtepas

Die Thyshoogtepas is op die R356-grondpad op die grens tussen die Noord-Kaap en die Wes-Kaap.



</doc>
<doc id="100860" url="https://af.wikipedia.org/wiki?curid=100860" title="Heaven Sent Gaming">
Heaven Sent Gaming

Heaven Sent Gaming is 'n Amerikaanse mediamaatskappy wat in 2006 gestig is deur die hoërskoolleerlinge Mario Lucero en Isabel Ruiz. Hulle publiseer verskeie multimedia publikasies, en is veral bekend vir hul strokiesboeke.

Heaven Sent Gaming begin op universiteit as deel van 'n videospeletjie-ontwikkelingspan. Die groter span is genaamd "Our Own Little Coup". Dié groep bestaan uit 'n paar rekenaarwetenskap-adjudante: Mario Lucero, Isabel Ruiz, Drew Cass, Devin Thurlow (nou DH Torkavian) en Jason Waggoner. Die Christelike gedeelte van Heaven Sent Gaming word deur Mario en Isabel bestuur. Die skool waarin hulle was is Collins College in Arizona.


</doc>
<doc id="100862" url="https://af.wikipedia.org/wiki?curid=100862" title="Volkswagen Citi Golf">
Volkswagen Citi Golf

Die Volkswagen Citi Golf is 'n kompakte motor wat deur die Suid-Afrikaanse vervaardiger Volkswagen vervaardig is van 1984 tot 21 Augustus 2009. Dit was 'n opgeknapte weergawe van die oorspronklike Volkswagen Golf Mk1 luikrug, wat reeds in 1983 in Duitsland tot 'n einde geloop het. Die motor was slegs met regterhandse stuur vervaardig.



</doc>
<doc id="100864" url="https://af.wikipedia.org/wiki?curid=100864" title="Superminimotor">
Superminimotor

'n Superminimotor is 'n klas motorvoertuig wat groter is as 'n minimotor, maar kleiner as 'n kompakte motor, rofweg gelyk aan die B-segment in Europa. Die term subkompakte motor word vir soortgelyke motors in Noord-Amerika gebruik.

Supermini's is gewoonlik in luikrugbakstyl beskikbaar.


</doc>
<doc id="100867" url="https://af.wikipedia.org/wiki?curid=100867" title="Die leeu van Punda Maria">
Die leeu van Punda Maria

Die Leeu van Punda Maria is 'n Afrikaanse rolprent wat in 1954 uitgereik is. Dit was een van regisseur Gerrie Snyman se bekendste rolprente, wat hy op 16mm film geskiet het.

Punda Maria is die mees noordelike ruskamp in die Krugerwildtuin. Die kamp is oorspronklik in 1919 as 'n veldwagterspos gebou. Dit is in 1933 in 'n ruskamp omskep.




</doc>
<doc id="100868" url="https://af.wikipedia.org/wiki?curid=100868" title="Nagraadse Sentrum UP">
Nagraadse Sentrum UP

Die Nagraadse Sentrum is 'n gebou op die Hatfieldkampus van die Universiteit van Pretoria, met 'n soortgelyke ontwerp as dié van die Ekonomiese en Bestuurswetenskappe-gebou, en toon elemente van die Post-Romaanse styl soos weerspieël word deur die koepelvorminge ingang en boogstrukture. 

Om eggo's te verminder en die akoestiek te verbeter, is die mure van ’n mengsel van polistireen en beton gemaak. Dié gewilde konferensie- en seminaarsentrum is ontwerp deur argitek Willie Oosthuizen van die firma VDO Argitekte, en amptelik in Maart 1997 ingewy deur prof SME Bengu, die destydse Minister van Onderwys. 

Die gebou huisves verskeie kantore, lesingsale, werkkamers en ’n rekenaarlaboratorium. Die kantore van die kampusondernemings, Continuing Education at University of Pretoria (CE at UP), Business
Enterprises at UP (BE at UP) en die Sentrum vir Mikrofinansiering word ook hier gehuisves.


</doc>
<doc id="100869" url="https://af.wikipedia.org/wiki?curid=100869" title="Bosbou- en Landbou Biotegnologie-instituut-geboue UP">
Bosbou- en Landbou Biotegnologie-instituut-geboue UP

Dié moderne sandsteengeboue op die Hatfieldkampus van die Universiteit van Pretoria staan bekend as FABI-1 en FABI-2, en is die tuiste van ’n nagraadse kursuskombinasie wat insluit Biochemie, Plantkunde, Genetika, Mikrobiologie, Plantpatologie, Dierkunde, Entomologie en Plantproduksie. Dit huisves ook die Nagraadse Skool vir Landbou en Landelike Ontwikkeling en gevorderde biotegnologie laboratoria. Die geboue is ontwerp deur Willie Oosthuizen van VDO Argitekte. FABI-1 is in Maart 1999 ingewy en die aangrensende FABI Bioinformatikaplein (FABI-2) in 2002.


</doc>
<doc id="100870" url="https://af.wikipedia.org/wiki?curid=100870" title="Die wildeboere">
Die wildeboere

Die Wildeboere is 'n swart-en-wit Afrikaanse rolprent wat op 31 Augustus 1959 vrygestel is. Die regisseur was Johannes Onesius Ovidius Olwagen (1928-2008), wat ook die draaiboek geskryf het. Een koerantresensent se kommentaar: ""The acting reaches heights never before dreamt of in Afrikaans films."" Verspreiding sou deur sowel Breet Filmproduksies as Theo Films landwyd behartig word, maar die 35 mm-negatief het in 'n ongeluk uitgebrand. Slegs 'n 16 mm-afdruk bestaan nog in die Nasionale Rolprent-, Video- en Klankargiewe in Pretoria, maar dit is fragiel en volgens die argief nie meer moontlik om kopieë daarvan te maak nie.

Die regisseur was indertyd ook met die vervaardiging van dokumentêre rolprente in die staatsdiens gemoeid, maar Die Wildeboere was Olwagen se enigste onafhanklike dramafilm. 


Drie broers vertrek uit die dorp om 'n plaas te bestuur. Die dorpsjapies weet egter niks van boerdery af nie, wat tot skreeusnaakse ervarings lei. 'n Vermaaklike — maar ten slotte hartseer – verhouding en liefdesavontuur tussen die jongste broer en 'n meisie word ook uitgebeeld. Hierdie enigsins skaam en onbeholpe broer is deur sy hardvogtige pa oorheers en hy kruip in sy sy dop. Dinge verander nietemin dramaties vir hom toe hy sy hart verloor aan die meisie wat hy slegs een keer gesien het en van wie hy aanvanklik slegs 'n foto’tjie het. Hul uiteindelike kennismaking is des te meer amusant toe hy hom soos 'n vrou vermom om haar vriendskap te wen. Sy vermomming kom egter op die lappe, word gemoedelik deur haar aanvaar, en die romanse blom. Maar oplaas bieg sy in 'n brief aan hom dat sy getroud is, dog van haar man vervreemd is; sy het egter nou besluit om na haar man terug te keer (vermoedelik omdat die broer haar met sy eenvoudige opregtheid geleer het wat ware trou eintlik beteken). Wanneer die fliekganger die teater verlaat, bly die humor hom by -- die klassieke lag met 'n traan.

Op grond van die uitbundige reaksie van die gehoor by die rolprent se première in 1959 het 'n straks oorentoesiatiese adverteerder dit selfs gewaag om dit as "die grappigste rolprent van die eeu" te bemark, deur minstens een van die film se reklamekanale. 'n Waarnemer sê egter vandag dat so 'n ophemeling binne die gees van daardie tyd beskou moet en dalk eintlik maar net 'n bevestiging is van die aanspraak dat die produk 'n voortrefliker Afrikaanse komedie was as soveel van sy tydgenote.



</doc>
<doc id="100871" url="https://af.wikipedia.org/wiki?curid=100871" title="Jan Marais Natuurreservaat">
Jan Marais Natuurreservaat

Die Jan Marais Natuurreservaat van 23 ha in die sentrale dorpsgebied van Stellenbosch het 'n opvoedkundige doel en dien ook as 'n ontspanningsplek vir die publiek.

Cluver- en Maraisstrate vorm die skeiding tussen die reservaat en die kampus van die Universiteit van Stellenbosch aan die westekant. Jannaschstraat skei dit aan die oostekant van die Hoërskool Stellenbosch en die Laerskool Stellenbosch.

In die reservaat is die enigste oorblywende voorbeeld van natuurlike Bolandgranietfynbos en Swartlandskalierenosterveld. Daar kom meer as 150 plantsoorte, insluitende 'n indrukwekkende versameling proteaceae, in die reservaat voor. Blombeddings is gevestig waar spoorsalie en ander skaduplante ten toon gestel word.

Die reservaat bied 'n veilige tuiste aan klein soogdiere, voëls en reptiele in 'n stedelike gebied. Verskeie muis- en skilpadspesies, die vlakhaas, die Kaapse grysbok en die grysmuishond is al waargeneem.

Weens sy ligging net oos van groot universiteitskoshuise is die reservaat 'n belangrike ontspanningsgebied. Dit word benut vir draf, fietsry, stap en piekniek op die groot grasperke. Daar is ook 'n groot skaakbord en 'n labirint aangelê. Verskeie kunswerke word in die reservaat vertoon.

Die reservaat word deur studente as 'n terrein vir navorsing in plant-, voël-, insekte- en grondkunde gebruik.

In 1915 het Johannes Henoch Marais geld in sy testament aan die munisipaliteit van die dorp nagelaat om 'n veldblompark tot stand te bring.


</doc>
<doc id="100872" url="https://af.wikipedia.org/wiki?curid=100872" title="Edelhert">
Edelhert

Die edelhert ("Cervus elaphus") is een van die grootste spesies Hertagtiges. Dit kom in Europa, die Kaukasus, Klein-Asië, Iran, dele van Wes-Asië en Sentraal-Asië voor en is die enigste takbokspesie wat ook in Afrika voorkom: in die Atlasgebergte tussen Marokko en Tunisië. Die edelhert is na ander streke ingevoer, soos Australië, Nieu-Seeland, Peru, Uruguay, Chili en Argentinië.

Edelherte is herkouers met vier maagkamers en ewehoewiges met ’n ewe getal tone aan elke poot. Volgens genetiese studies is die dier eintlik ’n spesiegroep pleks van ’n enkele spesie, hoewel betwis word hoeveel spesies die groep insluit. Die naby verwante maar effens groter Amerikaanse elk of wapiti van Noord-Amerika en Asië is eers as ’n subspesie van die edelhert beskou, maar vorm nou ’n afsonderlike spesie. Die moontlike voorvader van alle edelherte, insluitende die wapiti, het in Sentraal-Asië ontstaan.

Hoewel edelherte in ’n stadium skaars was in dele van Europa, was hulle nooit naby uitsterwing nie. Bewaringspogings, veral in Brittanje, het gelei tot ’n toename in getalle, terwyl getalle steeds in streke soos Noord-Afrika afneem.
Die edelhert is die grootste takbokspesie naas die Amerikaanse eland, Amerikaanse elk en sambar-takbok. Hulle het ’n relatief lang stert in vergelyking met ander spesies. Subtiele verskille in voorkoms bestaan tussen die verskillende subspesies, veral wat die grootte van die gewei (horings) betref. Die Korsika-edelhert het die kleinste en die Kaspiese edelhert die grootste gewei.

Die ramme is gemiddeld 175 tot 250 cm lank en weeg 160 tot 240 kg; ooie is gemiddeld 160 tot 210 cm lank en weeg 120 tot 170 kg. Die stert voeg nog 12 tot 19 cm by die lengte en die skouerhoogte is 95 tot 130 cm.

Europese edelherte se pelskleur neig na rooibruin in die somer. Die ramme van baie spesies groei ook maanhare in die herfs wanneer die diere se pels begin dikker word vir die winter. Net die ramme het gewei, wat in die lente begin groei en gewoonlik aan die einde van die winter afgegooi word. Europese edelherte se gewei is taamlik reguit, met die vierde en vyfde punt wat ’n soort kroon vorm by groter ramme. Testosteroon moedig die groei van die gewei aan en in die herfs, wanneer die ramme se testeroonvlakke afneem, word die fluweelagtige bolaag afgegooi en die gewei hou op groei.

Die volgende subspesies word erken:




</doc>
<doc id="100880" url="https://af.wikipedia.org/wiki?curid=100880" title="Cervinae">
Cervinae

Cervinae is ’n subfamilie van die biologiese familie Cervidae (Hertagtiges, of takbokke). Dit sluit die takbokke in wat in die Ou Wêreld ontstaan het. Hulle het voorheen hoofsaaklik in Eurasië voorgekom. Die subfamilie word verder verdeel in twee tribusse: Muntiacini (muntjakherte) en Cervini (egte herte). Die bekendste egte hert is die edelhert.

Die volgende genera van Cervinae word erken:




</doc>
<doc id="100881" url="https://af.wikipedia.org/wiki?curid=100881" title="Capreolinae">
Capreolinae

Capreolinae, of skynherte, is ’n subfamilie van die biologiese familie Cervidae (Hertagtiges, of takbokke). Dit sluit die takbokke in wat hoofsaaklik in die Amerikas voorkom, hoewel sommige spesies ook in Eurasië aangetref word. Hulle het waarskynlik in die Laat Mioseen, tussen 7,7 en 11,5 miljoen jaar gelede, ontstaan. Die subfamilie, wat soms ook Odocoileinae genoem word, word verder verdeel in twee tribusse: Capreolini en Rangiferini. Van die bekendste skynherte is die Amerikaanse eland, ree en rendier.

Die volgende genera van Capreolinae word erken:




</doc>
<doc id="100883" url="https://af.wikipedia.org/wiki?curid=100883" title="Sambar">
Sambar

Die sambar of perdhert ("Rusa unicolor") is ’n groot takbok wat inheems is aan Indië, Suid-China en Suidoos-Asië. Die naam "sambar" verwys hoofsaaklik na "R. unicolor", hoewel dit soms ook gebruik word om te verwys na ’n paar ander hertsoorte.

Die voorkoms en grootte van die sambar wissel grootliks deur hul verspreidingsgebied, en dit het in die verlede tot groot verwarring gelei; meer as 40 wetenskaplike sinonieme is al vir die spesie gebruik. Hulle is gemiddeld 102 tot 160 cm hoog by hul skouers en kan tot 546 kg weeg, hoewel die gemiddelde gewig 100 tot 350 kg is. Hulle is sowat 1,62 tot 2,7 m lank. Sambars van die westelike subspesies is meestal groter as dié van die oostelike subspesies, en ooie is kleiner as ramme. 

Hulle het groot gewei en die balke vurk aan die punte. Dit is sowat 110 cm lank in volwasse ramme. Ooie het nie gewei nie.

Die pels is enigiets van geelbruin tot donkergrys en is gewoonlik eenkleurig, hoewel sommige spesies se kleure kol-kol kan verskil. Hulle het klein, maar digte maanhare, wat meer prominent by ramme is. Die stert van 22 tot 35 cm is relatief lank vir ’n takbok en is gewoonlik swart bo en wit onder.

Die sambar kom voor in Suid-Asië (tot so ver noord as die hange van die Himalaja), Suidoos-Asië (Birma, Thailand, Indo-China en die Maleise Skiereiland), Suid-China, Taiwan en die eilande van Sumatra en Borneo. Hulle verkies die digte beskerming van bladwisselende struike en grasse, maar dit verskil weens hul groot verspreidingsgebied. 

Die diere kom hoofsaaklik in bosgebiede voor en eet ’n groot verskeidenheid plante, onder meer gras, blare, vrugte en waterplante, afhangend van die plaaslike habitat. Hulle eet ook struike en bome. 

Sambars se grootste vyande is tiers en leeus. In Indië maak hulle tot byna 60% van die prooi van die Bengaalse tier uit. Hulle word ook deur krokodille en wildehonde aangeval, veral as hulle siek is.

Die subspesies van Indië en Sri Lanka is die grootste en hulle het die grootste gewei. Die Sumatraanse sambar van die Maleise Skiereiland en Sumatra en die Borneotiese sambar het die kleinste gewei in verhouding met hul liggaamsgrootte. Die Formosaanse sambar is die kleinste "Rusa unicolor".

Sewe subspesies word tans erken, hoewel verskeie ander al voorgestel is:




</doc>
<doc id="100886" url="https://af.wikipedia.org/wiki?curid=100886" title="Damhert">
Damhert

Die damhert ("Dama dama") is ’n spesie takbok wat inheems is aan Wes-Eurasië, maar ingevoer is na onder meer Suid-Afrika, São Tomé, Madagaskar, Mauritius, Réunion, Seychelle, Comore, Marokko, Algerië, Tunisië, Australië, Nieu-Seeland, Kanada, Amerika en Peru. 

Volwasse damhertramme is 140 tot 160 cm lank en staan by die skouers 85 tot 95 cm hoog. Hulle weeg gemiddeld 60 tot 100 kg. Ooie is 130 tot 150 cm lank, 75 tot 85 cm hoog en weeg 30 tot 50 kg. Lammers word in die lente gebore en weeg sowat 4,5 kg. Die diere lewe 12 tot 16 jaar.

Daar is groot variasies in die pelskleur met vier hoofvoorkomste, van wit tot amper swart. Net die ramme het gewei, wat breed en graafvormig is. Die diere hou van gemengde boslande en oop graslande. Hulle is vinnig en rats as gevaar dreig en kan oor kort afstande tot 48 km/h hardloop. Hulle kan ook tot 1,75 meter hoog en tot 5 meter ver spring.

Damherte is onder meer na die Kaapprovinsie in Suid-Afrika ingevoer. Hulle is ook gewild in KwaZulu-Natal vir jagdoeleindes en dele van Gauteng en die Oos-Kaap waar hulle op wildplase aangehou word. 

Hulle het goed aangepas by die Suid-Afrikaanse streke met graslande en veral in die koeler streke soos die Hoëveld.



</doc>
<doc id="100888" url="https://af.wikipedia.org/wiki?curid=100888" title="Toerisme">
Toerisme

Die woord toerisme het 'n wye betekenis. Dit het meestal te doen met mense se besoek aan 'n plek van belang, gewoonlik nadat daarheen gereis is, welke geval dit plaaslik of internasionaal is.

"Toerisme", soos alle vorme van ekonomiese aktiwiteit, ontstaan ​indien 'n aantal noodsaaklike voorwaardes vervul is. Daar word drie noodsaaklike voorwaardes uitgesonder:

Verder moet die gesondheid van die indiwidu reis toelaat, en moet daar 'n persoonlike motivering wees om te reis. Die meeste lande het 'n aantal beperkende voorwaardes aan buitelandse reise, soos bv. voorkomende inentings en bewys van genoegsame persoonlike fondse (geld) om selfversorgend te wees in die vreemde land.

Toerisme vorm 'n baie belangrike deel van die ekonomie van sommige lande, tot só 'n mate dat die besoekplekke of streek nie kan voortbestaan sonder die geldelike steun van toeriste nie. Voorbeelde hiervan is Spanje, Griekeland, Turkye, Siprus en Egipte. Toerisme kan ingrypende gevolge hê vir die lewe situasie van die plaaslike bevolking.

Toerisme behels die reis vir ontspanning, kultuur, godsdiens, familiebesoek of besigheid, gewoonlik vir 'n beperkte duur. Toerisme word algemeen geassosieer met internasionale reis, maar kan ook verwys na die reis binne dieselfde land na 'n ander plek. Die Wêreldtoerisme-organisasie (WTO) definieer toeriste as mense wat "reis na en verblyf opneem in plekke buite hul gewone omgewing, vir nie meer as een opeenvolgende jaar nie, vir ontspanning, besigheid en ander doeleindes". Die WTO is die VN-organisasie vir toerisme en die bevordering daarvan.

Toerisme is 'n gewilde globale ontspanning. Toerisme kan binnelands of internasionaal wees, en internasionale toerisme het beide inkomende en uitgaande implikasies op die betalingsbalans 'n land. Tans is toerisme 'n groot bron van inkomste vir baie lande, en beïnvloed die ekonomie van beide die bron- en die gasheerland, in sommige gevalle is dit van kardinale belang vir die land.

Toerisme het onder 'n ernstige ekonomiese verlangsaming gely tydens die resessie van die laat-2000's, en met die uitbreek van die H1N1 griepvirus, maar het stadig herstel. Internasionale toerisme-ontvangste (die reisitem in die betalingsbalans) het gegroei tot VS$ 1,03 miljard (€740 miljard) in 2011, wat ooreenstem met 'n toename in reële terme van 3,8% vanaf 2010. Internasionale toeriste-aankomste oortref die mylpaal van 1 miljard toeriste wêreldwyd vir die eerste keer in 2012, dieselfde jaar waarin China die grootste besteder in wêreldwye internasionale toerisme was met VS$ 102 miljard, en oortref daarmee Duitsland en die Verenigde State. China en ontluikende markte soos Rusland en Brasilië se toerismebesteding het aansienlik toegeneem teenoor die vorige dekade. 


Toerisme het lankal bestaan voordat Britse en ander Europese adellikes en lede van die hoërklas vanaf die middel van die 17de eeu hul "Grand Tour" of kulturele en opvoedkundige rondreis deur die Middellandse Seegebied onderneem het. So het die gesofistikeerde Augusteïese en post-Augusteïese samelewing van antieke Rome (tussen 44 v.C. en 69 n.C.) reeds oor instellings beskik wat eintlik as meer onlangse verskynsels van toerisme beskou sou word - museums, reisgidse, seeoorde (met onvermydelike dronk en lawaaierige vakansiegangers wat die nagrus versteur het), romantiese kersligetes en -partytjies in gesogte restaurante, promiskueuse hotelle, onvermydelike besienswaardighede, warm- en mineraalbaddens, aandenkingwinkels, poskaartjies, vervelende toergidse, konsertsale en ander gerieflikhede (en ongerieflikhede).

Belangrike eerstehandse bronne oor die antieke Romeinse toerismebedryf is argeologiese opgrawings, inskripsies (graffiti) en Latynse literêre tekste - die meeste Latynse skrywers verwys na antieke reisigers en 'n ontwikkelde toerismebedryf. Argeologiese bewyse sluit vervoer en geplaveide padinfrastruktuur (soos die "Koningin van Paaie", die Via Appia van Puteoli na Rome waarvan ook Sint Paulus volgens die Bybelse boek Handelinge 28.13 gebruik gemaak het) en akkommodasie in (vir laasgenoemde was die opgrawings van gashuise in Herculaneum en Pompeii, wat baie ooreenkomste met hul 16de eeuse eweknieë toon, van onskatbare waarde).

Inskripsies, soos agtergelaat deur gewone Augusteïese reisigers en toeriste, gooi lig op die alledaagse toeristelewe en getuig van toeriste se drang om leesbare dokumentasie en merke van hul toere op steen aan te bring. Baie van dié soort merke van Romeinse toeriste word in Egipte aangetref, soos "Ek, Gaius Numidius Eros, was hier in Caesar se jaar 28, tydens my terugkeer uit Indië, in die maand Phamenoth" of "Ek, Lysa, slawin van Publius Annius Plocannus, het hier in Caesar se jaar 35 aangekom".

Min navorsing oor antieke Romeinse toerisme is gedoen deur werktuie en konsepte, wat binne die raamwerk van moderne toerismestudies ontwikkel is, daarop toe te pas. So merk geskiedkundiges wél op dat toerisme 'n algemene verskynsel in laat-Republikeinse en vroeë keiserlike Rome was, terwyl die "Oxford Classical Dictionary" erken dat in Rome blykbaar 'n toerismebedryf ontwikkel het wat in baie opsigte vergelykbaar was met moderne ontwikkelinge. Nogtans skenk historici min aandag aan hierdie aspek van die Romeinse samelewing omdat toerismestudies nie spesifiek binne hul studieveld val nie.

Drie konsepte van Augusteïese toerisme ("peregrinatio", "otium", "hospitium") open 'n wye semantiese veld wat lig werp op reisgewoontes in dié tydperk.

Een van die terme, waarmee in Latyn na 'n toeris of reisiger verwys word, is "peregrinator" ('n samestelling van "per" "deur" en "ager" wat hier die betekenis van "land" het - dus iemand wat 'n langer reis deur verskillende lande onderneem het, en nie net 'n uitstappie nie). Dié substantief is uitsluitlik oorgelewer in sy manlike vorm en weerspieël sodoende die werklikheid van 'n samelewing waarin die groot meerderheid toeriste mans was, met uitsondering van enkele welgestelde weduwees of ander finansieel onafhanklike vroue. Opvallend is die dubbelsinnigheid van "peregrinare", die werkwoord waarvan dit afgelei is, wat enersyds vertaal kan word as "'n reis onderneem" of "na die buiteland gaan" (so onder meer in Cicero se "Brutus" 13, 51), maar ook as "'n vreemdeling wees" (soos in Cicero se "De Finibus" 3, 12, 40).

Woordeboeke gee insig oor hoe dié begrippe deur Romeinse skrywers gebruik is en hoe hulle in moderne tale soos Engels en Duits weergegee kan word. As voorbeelde dien hier die eerste uitgawe van die "Oxford Latin Dictionary" en Albert Martin se aanlyn-woordeboek Latyn-Duits. Ingesluit hierby is die adjektief "peregrinus" en die substantief "peregrinus".


</doc>
<doc id="100889" url="https://af.wikipedia.org/wiki?curid=100889" title="Poedoe">
Poedoe

Die poedoe is ’n genus takbokke van Suid-Amerika met twee spesies. Hulle is die kleinste van al die takbokke. 

Die naam "Pudu" is in 1850 gekies as die naam van die genus. Dit kom van die Suid-Chileense inheemse woord "pudú". Daar is twee spesies: die noordelike poedoe ("Pudu mephistophiles") van Colombia, Ecuador en Peru en die suidelike poedoe ("Pudu puda") van Suid-Chili en Suidwes-Argentinië. 

Hulle is die heel kleinste takbokke. Hul hoogte wissel tussen 32 en 44 cm en hulle is tot 85 cm lank. Albei word (in 2015 nog) as "kwesbaar" geklassifiseer deur die Internasionale Unie vir die Bewaring van die Natuur (IUBN).

Die poedoe kom voor in die gematigde reënwoude van Suid-Amerika waar die digte bosse en bamboes beskerming bied teen roofdiere. Die klimaat van die poedoe se verspreidingsgebied bestaan uit twee seisoene: ’n klam, matige winter en ’n droë somer. Die reënval in dié streke van Argentinië en Chili wissel tussen 2 en 4 m per jaar.

Poedoes word bedreig deur die vernietiging van hul reënwoudhabitat. Die gebiede word ontboom vir menslike ontwikkeling, beesboerdery, landbou en eksotiese boomplantasies. Hulle word ook op paaie doodgery en onwettig uitgevoer. Verder word hulle met spesiaal opgeleide jaghonde gejag.

Die onlangs ingevoerde edelherte ding met die poedoe mee om kos. Mak honde val ook poedoes aan en dra parasiete aan hulle oor. Poedoes is baie vatbaar vir siektes soos verskeie soorte wurms.



</doc>
<doc id="100895" url="https://af.wikipedia.org/wiki?curid=100895" title="Sikahert">
Sikahert

Die sikahert ("Cervus nippon"), ook bekend as die Japannese hert, is ’n spesie takbokke wat inheems is aan Oos-Asië en na ander dele van die wêreld uitgevoer is. Dit is voorheen aangetref in van Noord-Vietnam tot die Russiese Verre-Ooste, maar kom nie meer in dié streke voor nie, buiten Japan waar dit uiters volop is. 

Die naam kom van die Japannese naam "sjika" vir "hert"; dit is in Japan bekend as "nihonjika", letterlik "Japannese hert".

Die sikahert is een van die min hertsoorte wat nie hul kolle verloor wanneer hulle volwasse raak nie. Die kolle wissel van streek tot streek. Die subspesies op die vasteland se kolle is groter en duideliker as dié in Taiwan en Japan, waar die kolle byna onsigbaar is. Hul kleur wissel van bruin tot swart, en daar is ook wit individue. In die winter raak die pels donkerder en die kolle minder duidelik, en maanhare vorm aan die nek van ramme. 

Hulle is van mediumgrootte en eet plante. Verskille in groottes kom egter tussen die subspesies voor, asook geslagsdimorfie – die ramme is aansienlik groter as die ooie. Hulle kan wissel van 50 tot 110 cm in hoogte en 95 tot 180 cm in lengte. Die stert is sowat 7,5 tot 13 cm lank. Die grootste subspesie is die Mantsjoerynse sikahert ("C. n. mantchuricus"), waarvan ramme tot 109 kg kan weeg en ooie tot 50 kg, en die kleinste subspesie die Japannese sikahert ("C. n. nippon"), waarvan die ramme tot 70 kg en die wyfies tot 40 kg weeg. Alle sikas is kompak met tengerige bene en kort, wigvormige koppe. 

Sikaherte het stewige, regopstaande gewei. ’n Punt in die middel wat vorentoe wys, verdeel die lyn na bo, waar dit gewoonlik vurk. Ooie het ’n kenmerkende paar swart knoppe op die voorkop.

Die diere is meestal bedags bedrywig, maar in sommige gebiede waar baie mense is, snags. Migrasie vind veral in bergagtige streke soos Japan plaas. Sommige individue kom alleen voor, terwyl ander enkelgeslagtroppe vorm. Groot troppe word in die herfs en winter gevorm. Hulle maak verskeie geluide – tot 10 klanke wat wissel van sagte fluite tot ’n harde geskree.

Kwaai verbastering het in baie bevolkings voorgekom, veral in China. Die status van baie spesies is dus nou onseker. Die status van "C. n. hortulorum" is veral onseker; dit kan in werklikheid van gemengde afkoms wees en daarom word dit nie hier gelys nie.




</doc>
<doc id="100898" url="https://af.wikipedia.org/wiki?curid=100898" title="Cervus">
Cervus

Cervus is ’n genus van herte wat hoofsaaklik inheems aan Eurasië is, hoewel een spesie in Noord-Afrika voorkom en een in Noord-Amerika. Dit het voorheen verskeie ander spesies ook ingesluit wat sedertdien in ander genera geplaas is. Van hulle kan dalk weer geklassifiseer word as "Cervus". 

Tot in die 1970's het "Cervus" ook lede van die genera "Axis", "Dama", "Elaphurus" en "Hyelaphus" ingesluit, en tot in die laat 1980's lede van "Przewalskium", "Rucervus" en "Rusa". Daar is bewyse dat die meeste van hulle werklik in "Cervus" tuishoort.

In die derde uitgawe van "Mammal Species of the World" van 2005 word net die edelhert ("C. elaphus") en sikahert ("C. nippon") erken as spesies in die genus "Cervus". Genetiese en morfologiese getuienis wys egter daarop dat meer spesies erken moet word. Die subspesie "Cervus elaphus canadensis" (Amerikaanse elk) word deur sommige beskou as ’n aparte spesie, "Cervus canadensis".



</doc>
<doc id="100899" url="https://af.wikipedia.org/wiki?curid=100899" title="Spieshert">
Spieshert

Die spieshert ("Mazama") is ’n genus van herte. Hulle is medium tot klein en word in die Yucatan-skiereiland, Sentraal- en Suid-Amerika en die eiland Trinidad aangetref. Die meeste spesies kom in woude voor. Hulle lyk soos die duiker van Afrika en die moentjak van Asië, maar is nie verwant nie. Daar is nege spesies.

Die genusnaam is afgelei van die Sentraal-Mexikaanse woord "mazame", die meervoud van "mazatl", "hert".

Die spieshert is klein tot medium, na gelang van die spesie, met stewige lywe en groot ore. Die lengte sonder die stert is 60 tot 144 cm, die skouerhoogte 35 tot 80 cm en die gewig 8 tot 48 kg. Die buitengewoon groot "M. americana" kan egter tot 65 kg weeg. As hulle gewei (horings) het, is dit klein en eenvoudig. Die pels wissel van rooierig of bruin tot grys. 

Die taksonomie van die "Mazama"-spesies het in die afgelope dekade aansienlik verander. Tot 1999 is net vier erken: "M. americana", "M. gouazoubira", "M. rufina" en "M. chunnyi". Verskeie subspesies is intussen verhef tot volwaardige spesies sodat daar nou nege erken word in "Mammal Species of the World" (2005): 


Die spesies kan rofweg in vier groepe verdeel word volgens grootte, kleur en habitat: 



</doc>
<doc id="100901" url="https://af.wikipedia.org/wiki?curid=100901" title="Pampashert">
Pampashert

Die pampashert ("Ozotoceros bezoarticus") is ’n spesie herte wat op die lae graslande van Suid-Amerika voorkom. Hul habitat sluit water en heuwels in, dikwels met droogte in die winter, en gras wat hoog genoeg is om ’n staande hert te verskuil. 

Pampasherte het taankleurige pelse, wat ligter onder hul mae en aan die binnekant van hul bene is. Anders as by die meeste takbokke verander hul pelse nie met die seisoene van kleur nie. Hulle het wit kolle bo hul lippe en wit vlekke aan hul keel. 

Ooie se skouerhoogte is van 60 tot 65 cm en hul gewig van 22 tot 29 kg; ramme s’n is van 65 tot 70 cm en van 24 tot 34 kg. Hul sterte is kort en bosserig, en sowat 10 tot 15 cm lank. Wanneer hulle hardloop, lig hulle hul sterte en ’n wit vlek kan gesien word.

Hulle is ’n klein spesie en min geslagsdimorfie kom voor. Ramme het klein, ligte gewei (horings), wat hulle in Augustus of September afgooi; hulle groei nuwes teen Desember. Ooie het haarkranse wat soos kort geweiknoppe lyk. 

Pampasherte verdedig nie hul gebied of maats nie, maar vertoon wel dominansie deur hul kop omhoog te hou en stadig te beweeg. Wanneer twee ramme mekaar konfronteer, vryf hulle hul gewei teen plante en skraap dit teen die grond. Hulle vryf ook die reukkliere aan hul kop teen voorwerpe. Hulle baklei nie gewoonlik nie, maar skerm wel en byt soms. ’n Skermsessie word begin deur ’n kleiner ram wat die neus van ’n groter ram aanraak. Daar is gewoonlik twee tot ses herte in ’n groep, maar as die kos volop is, sal meer diere ’n groep vorm. Hulle het nie monogame maats nie en ook nie harems nie.

Menslike bedrywighede het hul oorspronklike habitat baie verander. Hulle kan tot 12 jaar in die natuur leef en langer in gevangenskap, maar hul habitat word bedreig deur ontwikkeling en jagtogte. Baie mense is bekommerd omdat ’n gesonde takbokbevolking ’n gesonde grasland beteken, en ’n gesonde grasland is die tuiste van baie spesies, waarvan sommige ook bedreig word. Baie voëls migreer suid na dié streke, en as die pampashert se habitat verlore gaan, kan dié voëlspesies ook afneem. 

Daar is altesaam sowat 80 000 pampasherte, waarvan die meeste in Brasilië voorkom.



</doc>
<doc id="100903" url="https://af.wikipedia.org/wiki?curid=100903" title="Waterhert">
Waterhert

Die waterhert ("Hydropotes inermis") is ’n klein hert wat oppervlakkig beskou meer soos ’n muskushert lyk as soos ’n ware hert. Dit is inheems aan China en Korea en daar is twee subspesies: die Chinese waterhert ("Hydropotes inermis inermis") en die Koreaanse waterhert ("Hydropotes inermis argyropus"). Ondanks sy gebrek aan gewei (horings) en sekere ander anatomiese verskille – onder meer sy prominente slagtande – word dit as ’n takbok geklassifiseer. Sy unieke karaktertrekke het meegebring dat dit al in sy eie genus (Hydropotes) en selfs in sy eie subfamilie (Hydropotinae) geklassifiseer is. ’n Studie van sy DNS plaas dit egter naby "Capreolus" in die "ouwêreldse" subfamilie Capreolinae. Sy lang slagtande het hom onder andere die naam "vampierhert" besorg. 

Waterherte is inheems aan die laer gebiede van die Yangtzerivier, die kus van die Jiangsuprovinsie en die eilande van Zhejiang van Oossentrale China, en in Korea. Hulle kom langs riviere voor waar hoë riete hulle beskerm. Hulle kom ook in berge, moerasse, graslande en selfs oop landerye voor. Hulle kan goed swem en kan na verafgeleë riviereilande swem. Die Chinese waterhert kom nou ook in Brittanje, Frankryk en Argentinië voor, en selfs in die VSA.

Die waterhert het lang bene en ’n lang, grasieuse nek. Die kragtige agterbene is langer as die voorstes sodat die heupe hoër is as die skouers. Hulle gee haasagtige spronge. Die stert is kort en amper onsigbaar, behalwe wanneer ramme dit in die paarseisoen orent hou. Die ore is kort en rond, en nie een van die geslagte het gewei nie.

Die pels is ’n goudbruin kleur en kan ook swart hare bevat, terwyl die onderkant van die lyf wit is. In die herfs word die pels geleidelik vervang deur ’n dikker, growwer winterlaag wat wissel van ligbruin tot grysbruin. 

Die waterhert het lang slagtande wat vanaf die boonste kaak uitsteek. Veral ramme se slagtande is lank en kan wissel van 5,5 tot 8 cm. As die hert eet, kan hy die tande uit die pad hou omdat hy dit nie vir eetdoeleindes gebruik nie, maar as hy aggressief raak, stoot hy die tande uit en trek sy onderlip in om die tande verder te ontbloot. Dit is ’n gedugte wapen teen ander ramme en het hom die naam "vampierhert" besorg.

Buite die paarseisoen is die ramme alleenlopend en hoogs territoriaal. Elke ram merk sy gebied met urine en ontlasting. Hy sal ook sy reukkliere aan voorwerpe vryf. Ooie hou buite die paarseisoen in onverwante klein groepe en sal uiteenspat as gevaar dreig. 



</doc>
<doc id="100908" url="https://af.wikipedia.org/wiki?curid=100908" title="Kuifhert">
Kuifhert

Die kuifhert ("Elaphodus cephalophus") is ’n klein spesie herte wat gekenmerk word deur ’n swart kuif op sy voorkop en lang slagtande by die ramme. Dit is naby verwant aan die moentjak en kom effens verder noord voor oor ’n groot gebied van Sentraal-China noordoos van Myanmar. Dit is ook onlangs in Afganistan opgemerk nadat dit 60 jaar gelede laas gesien is. Hoewel dit ly onder habitatverlies en jagtogte, word dit nie as bedreig beskou nie. Dit is die enigste lid van die genus Elaphodus en is beperk tot woude van 4 500 m bo die seevlak, en dit maak dit moeilik om die dier te bestudeer.

Vier subspesies van die kuifhert word erken, waarvan een twyfelagtige taksonomiese status het:


Die kuifhert lyk baie soos die moentjak, maar die langer nek en bene gee dit ’n effens slanker voorkoms. Die pels is grof met kort, stywe hare en is amper swart in die winter; in die somer is dit sjokoladebruin. Die lippe, punte van die ore en onderkant van die stert is wit. Dit het ’n kuif hare op die voorkop wat tot 17 cm lank kan wees.

Dalk die grootste kenmerk van die dier is die slagtande van die ramme. Hulle kan tot 2,6 cm lank word, of selfs langer in uitsonderlike gevalle.

Die kuifhert is klein, maar steeds groter as die meeste moentjak-spesies. Dit is 50 tot 70 cm hoog by die skouers en weeg tussen 17 en 50 kg. Net ramme het gewei (horings) en dit is besonder kort; dit word byna onder die kuif versteek.

Die kuifhert kom hoofsaaklik in China voor, waar dit van die ooskos tot Oos-Tibet aangetref word. Dit bewoon hoë, klam woude van 500 tot 4 500 m bo die seevlak. Dit hou van immergroen sowel as bladwisselende woude met baie onderbos en water. 

Hulle is alleendiere, maar kom soms in pare voor. Die ramme verdedig hul hougebied. Dit is egter ’n mak dier en verkies dele waar hulle kan wegkruip. Wanneer dit gepla word, sal dit bulk en weghardloop.



</doc>
<doc id="100911" url="https://af.wikipedia.org/wiki?curid=100911" title="Hoenderrasse">
Hoenderrasse

Daar bestaan talle verskillende hoenderrasse oor die wêreld. Hierdie pluimvee is oor duisende jare van die rooiboshoender ("gallus gallus") geteel. Anders as meeste makgemaakte spesies het die rooiboshoender nie uitgesterf nie, maar kom dit steeds in die natuur voor. Vandag is daar 'n enorme variasie hoenderrasse van veerpoot-kapokkies tot statigste rooi, swart, wit of gespikkelde pluimvee.








</doc>
<doc id="100914" url="https://af.wikipedia.org/wiki?curid=100914" title="Galeria Kaufhof">
Galeria Kaufhof

Galeria Kaufhof GmbH (eie skryfwyse: "GALERIA") is 'n Duitse afdelingswinkelketting wat tans meer as 130 afdelingswinkels en sportwinkels op sy tuismark en in België (hier onder die handelsmerk "Galeria Inno") bedryf. Die onderneming met 'n bedryfsinkomste van sowat €3,1 miljard in 2013/2014 het sy oorsprong in 'n klein tekstielwinkel wat deur Leonhard Tietz in 1879 in die Oosseehawestad Stralsund gestig is. Intussen word dit as een van die voorste afdelingswinkelkettings in Europa beskou wat op internasionale handelsmerke in die middel- en hoër pryssegment fokus. Galeria Kaufhof beskryf homself as 'n multikanaal-handelsonderneming wat sy produkte sowel in winkels asook (sedert 2011) aanlyn verkoop. Tans is sowat 200 000 produkte aanlyn beskikbaar.

Tot en met 2015 was die aandelemaatskappy Galeria Holding AG as moedermaatskappy van Galeria Kaufhof GmbH in besit van die Duitse klein- en groothandelsreus Metro AG. Metro AG het op 15 Junie 2015 sy voorneme bekend gemaak om sy dogteronderneming vir €2,8 miljard aan die Kanadese Hudson's Bay Company (HBC) te verkoop. Die transaksie is op 30 September 2015 voltrek. In Maart 2016 het HBC 'n opknappingsprogram teen 'n koste van €1 miljard aangekondig om sy Duitse afdelingswinkels op te gradeer.

Nadat Galeria Kaufhof in 2018 volgens persberigte in finansiële moeilikhede beland het, het die moedermaatskappy HBC ingestem om die onderneming met Duitsland se ander groot afdelingswinkelketting, "Karstadt AG" in besit van die Oostenrykse maatskappy "Signa", in 'n gesamentlike onderneming saam te smelt. Na verwagting sal personeel verminder en een van die twee hoofkwartiere gesluit word, terwyl die twee kettings se name bybehou sal word.

Op 25 Maart 2019 het Karstadt & Galeria Kaufhof die nuwe logo van hul saamgesmelte maatskappy Galeria Karstadt Kaufhof aangebied. Hulle het ook op die dag hul nuwe webwerf "galeria.de" geloods.


</doc>
<doc id="100915" url="https://af.wikipedia.org/wiki?curid=100915" title="Rupert Museum">
Rupert Museum

Die Rupert Museum in Stellenbosch huisves 'n kunsversameling van 20ste eeuse Suid-Afrikaanse en buitelandse skilderye en beeldhouwerke.

Die museum is geleë in Stellentialaan, aan die heel westelike punt van Dorpstraat.

Die 32 “stasiepanele” wat Pierneef tussen 1929 en 1932 vir die Johannesburgse stasie in opdrag van die Suid-Afrikaanse Spoorweë en Hawens geskilder het, is hierheen oorgeplaas.

Irma Stern word hier verteenwoordig deur 27 werke. Ook word klem gelê op werke van Cecil Higgs, Maggie Laubser, Jean Welz en Anton van Wouw. Verder is hier skilderye en beeldhouwerke van Käthe Kollwitz, Maurice van Essche, Frans Oerder, Wolf Kibel, Nel Erasmus, Erik Laubscher, Georgina Ormiston, Hugo Naudé, Walter Battiss, Bettie Cilliers-Barnard, Ezrom Legae, Sydney Kumalo, Cecil Skotnes, Alexis Preller, Adolph Jentsch, Nita Spilhaus, W. H. Coetzer, Stanley Pinker, Penny Siopsis, Willie Bester, Antoine Bourdelle, Ernest Mancoba, Carl Büchner, Strat Caldecott en Alexander en Marianne Podlashuc. F.D. Dunlop het twee teëlpanele gelewer wat Suid-Afrikaanse flora uitbeeld.

Hierdie versameling het in die 1940's begin as die privaat kolleksie van dr. Anton Rupert en sy vrou Huberthe. Die gebou is spesiaal daarvoor ontwerp en het in Februarie 2005 vir die publiek geopen.


</doc>
<doc id="100917" url="https://af.wikipedia.org/wiki?curid=100917" title="Wauchope-obelisk">
Wauchope-obelisk

Die Wauchope-obelisk gedenk genl.-maj. Andrew Gilbert Wauchope wat op 11 Desember 1899 tydens die Slag van Magersfontein gesneuwel het.

Wauchope is op 19 Desember 1899 in die Logan-familiebegraafplaas, 10 km suid van Matjiesfontein in die Karoo, begrawe. Die begraafplaas lê tussen die N1-nasionale pad en die spoorlyn by die spoorweghalte Memorial en so 'n 500 m van die hoofpad. Ook is daar die bekende Engelse krieketspeler George Alfred Lohmann (1865–1901), die spoorwegingenieur John Maitland Grant (oorlede 1894), verskeie lede van die Logan-familie en enkele Britse soldate begrawe. Teen die kop bo die begraafplasie is daar twee gedenknaalde. Hulle is duidelik sigbaar regs van die pad as 'n mens noordwaarts ry. Die naald naaste aan die N1 herdenk Wauchope, die ander een ingenieur Grant.


</doc>
<doc id="100918" url="https://af.wikipedia.org/wiki?curid=100918" title="Muntjakherte">
Muntjakherte

Die muntjak- of moentjakherte (Muntiacini) is ’n tribus van die hert-subfamilie Cervinae. Hulle kom hoofsaaklik in Suid- en Oos-Asië voor. Die tribus bevat twee genera: 

Muntjakherte is voorheen beskou as ’n aparte subfamilie, Muntiacinae, maar word nou as ’n tribus geklassifiseer.

Die muntjak is ’n klein hert met eenvoudige gewei (horings). Dit kom net by die ramme voor en bestaan uit een stang met een of twee punte. Soos die waterhert het die muntjak aan die bokaak verlengde slagtande wat by die mond uitsteek.

Twee genera word onderskei: die eintlike muntjaks ("Muntiacus") omvat 12 spesies, waarvan verskeie eers in die 1990's ontdek is. Die kuifhert ("Elaphodus cephalophus") val in sy eie genus vanweë sekere eienskappe soos ’n groter lyf, kleiner hoektande en kleiner gewei.

Die tribus lyk soos volg:




</doc>
<doc id="100923" url="https://af.wikipedia.org/wiki?curid=100923" title="Esther Brand">
Esther Brand

Esther Cornelia Brand (neé Van Heerden; 29 September 1922 – 20 Junie 2015) was 'n Suid-Afrikaanse veldatleet. Brand is tot dusver die eerste en enigste vroueatleet wat 'n goue medalje vir Suid-Afrika op die Olimpiese Spele kon inpalm. Sy het ook Suid-Afrikaanse titels in gewigstoot en skyfwerp gewen.

As negentienjarige stel sy in 1941 'n wêreldhoogspringrekord van 1,66 meter op, ’n prestasie wat eers 19 jaar later erken is.

Op die Olimpiese Spele van 1952 in Helsinki het sy 'n goue medalje in die vroue-hoogspring gewen. Sy het die destydse skêr-styl gebruik, en kon met 'n hoogte van 1,67 meter oor die lat seil. Dit maak haar die eerste, en steeds enigste Suid-Afrikaanse vrou word wat ’n goue Olimpiese medalje in atletiek kon verwerf.

Brand is in Springbok in die Noord-Kaap gebore en is aan die Hoërskool Maitland in Kaapstad geskool. Sy was met Jan Brand getroud. Haar man het Suid-Afrika in 1948 met fietsry tydens die Olimpiese Spele in Londen verteenwoordig. Sy het ten tyde van haar afsterwe in Bloemfontein gewoon, waar sy op 92-jarige ouderdom geval en aan haar beserings beswyk het.



</doc>
<doc id="100925" url="https://af.wikipedia.org/wiki?curid=100925" title="Muntjak">
Muntjak

Die muntjak of moentjak is ’n klein hertsoort van die genus "Muntiacus". Hulle is die oudste soort takbokke en het vermoedelik 15 miljoen tot 35 miljoen jaar gelede in die Mioseen hul verskyning gemaak. Fossiele is in Frankryk, Duitsland en Pole ontdek. Die genus is deel van die tribus Muntiacini (muntjakherte).

Die moderne spesie is inheems aan Suid-Asië en word aangetref in Sri Lanka, Suid-China, Taiwan, Japan, Indië en Indonesië, asook in die laer dele van die Himalaja en in Birma. Omdat hulle in tropiese dele voorkom, het hulle nie ’n seisoenale paartyd nie. Ook in streke waarheen hulle ingevoer is, paar hulle deur die jaar.

Ramme het kort gewei (horings) wat weer teruggroei, maar hulle is geneig om hul gebied met hul slagtande te verdedig. Die verlengde tande sit aan die bokake en steek by die mond uit.

Muntjaks is van groot belang in evolusiestudies vanweë hul drastiese chromosoom-variasies en die onlangse ontdekking van nuwe spesies. Die Indiese muntjak ("M. muntjak") is die soogdier met die laagste bekende chromosoomgetal: die ramme het ’n diploïede getal van 7 en die ooie het net 6 chromosome. Die Reeves-muntjak ("M. reevesi") het in vergelyking hiermee ’n diploïede getal van 46 chromosome.

Die genus "Muntiacus" het 12 erkende spesies:





</doc>
<doc id="100928" url="https://af.wikipedia.org/wiki?curid=100928" title="Operasie Barbarossa">
Operasie Barbarossa

Operasie Barbarossa is 'n offensief wat deur Nazi-Duitsland geloods is teen die Sowjetunie op 22 Junie 1941 tydens die Tweede Wêreldoorlog. Met die offensief val Duitsland vir Rusland binne, een van dié groot keerpunte van die Tweede Wêreldoorlog en so ontstaan die Oosfront. "Barbarossa" beteken "Rooi baard".

Die doelwit was om Moskou, Leningrad en die Oekraïne te beset en in die proses die Rooi Leër te vernietig. Die Duitse Mag het bestaan uit 3,3 miljoen soldate ondersteun deur 3 000 tenks en amper net soveel vliegtuie. Die mag was in drie Leërgroepe verdeel onder leiding van Veldmaarskalke Ritter von Leeb, Fedor von Bock en Gerd von Rundstedt. Die Noord groep, onder leiding van Von Leeb, het bestaan uit 26 divisies. Sy doelwit was om Leningrad en die Baltiese State te verower. Leningrad was belangrik omrede dit Rusland se grootste vloothawe was. Von Leeb se mag was egter te klein en eers teen September slaag hy daarin om Leningrad van Rusland af te sny en sodoende begin die Beleg van Leningrad.

Daarenteen het die Suid groep, onder beheer van Von Rundstedt, uit 46 divisies bestaan. Die sterkste van Rusland se weermag was egter in die suidweste gestasioneer en Von Rundstedt se vordering was net so stadig.

Die Sentrale groep, onder beheer van Von Bock, se tenks help Von Rundstedt se tenks by Kiëf op 10 September en hulle keer drie Russiese Leërs vas en 665,000 Russiese troepe word gevange geneem. Op 6 Oktober het die "1ste Panzer Group" die meeste van die Russiese Suidelike mag in suidoos Oekraïne vasgekeer wat nog 100,000 krygsgevangenes oplewer. Die Duitsers verower Rostof aan die Don op 20 November maar die Russiese Leër doen 'n teenaanval en wen dié stad terug op 29 November. Die Suid groep bereik eindelik Stalingrad wat lei tot die Slag van Stalingrad.

Die Sentrale groep se bevelvoerder, Von Bock, het geglo dat indien hulle Moskou kan inneem dan sou Rusland ineenstort. Die Sentrale Groep het skouspelagtige suksesse behaal: leërs word vasgekeer by Bialystok en naby Minsk wat 300,000 krygsgevangenes oplewer. Smolensk word verower op 16 Julie en 'n reeks Russiese teenaanvalle kos Stalin nog 300,000 soldate en 3,000 tenks. Die Sentrale groep se offensief word nou gestaak vir 'n maand omrede Hitler van Von Bock se tenks herlei om Von Rundstedt te help by Kiëf. Dit gee die Rooi Leër kans om sy verdediging te versterk. Generaals Andrei Yeremenko met 30 divisies te Bryansk en Maarskalk Semyon Timoshenko met 55 divisies te Vyazma word egter totaal uitgewis of gevange geneem teen Oktober toe die offensief hervat word.

Die optog na Moskou begin op 2 Oktober: kodenaam "Operasie Taifun" (Tifoon). Die aanvalsmag bestaan uit 1 miljoen sodate met 1,700 tenks en amper 1,000 vliegtuie. Nog Russiese Leërs word uitgewis maar teen die middel van die maand verander die paaie in modder na stortreën. In die middel van November begin dit baie koud word en die paaie vries wat die Duitsers kans gee om hulle opmars voort te sit. Maar die winter tree nou in erns in en die temperatuur val tot -21°C. Die Duitse magte is nou uitgeput van die aanhoudende geveg. Generaal Georgi Zjoekof word aangestel om die Russies Magte te lei. Hy het reeds op 21 November 21 Siberiese Divisies bymekaar om tot die aanval oor te gaan. 

Op 27 November was die Duitsers slegs 22km vanaf Moskou. Maar Von Bock se mag moet nou 'n front van 1,000km beman met slegs 60 divisies. Op 5 Desember val die temparatuur verder tot -35°C wat alle voertuie tot stilstand dwing. Op dieselfde dag val generaal Ivan Koney aan en die volgende dag Zjoekof self vanuit Moskou. Die aanvalle vang die Duitsers totaal onverwags en bring "Operasie Taifun" tot 'n einde. Twee dae later betree Amerika die Tweede Wêreldoorlog en die val van Hitler was onvermydelik.



</doc>
<doc id="100936" url="https://af.wikipedia.org/wiki?curid=100936" title="Voedoeïsme">
Voedoeïsme

Voedoeïsme (afgelei van "vodun" [vodṹ], wat in Ewe en Fon "gees" of "godheid" beteken) is 'n sambreelterm vir 'n reeks sinkretistiese godsdienste wat hul uitdrukking in spirituele rituele en volksgebruike vind. Voedoeïsme het sy oorsprong in Vodun, die tradisionele godsdiens en voorvaderverering wat deur 'n reeks volke in Wes-Afrika beoefen word (die Ewe in Oos- en Suid-Ghana, Suid- en Sentraal-Togo; die Kabye, Mina en Fon in Suid- en Sentraal-Togo en Suid- en Sentraal-Benin; aanhangers word ook onder die Gun of Gbe in Lagos en Ogun, Suidwes-Nigerië, aangetref).

Vodun verskil merkbaar van ander tradisionele Afrika-godsdienste in die binneland van die bogenoemde Afrikalande en vorm die basis vir spirituele godsdienste met verwante name wat deur nakomelinge van etniese groepe soos Dahomey, Kongo, Joroeba en ander Afrikane, wat as slawe na die Nuwe Wêreld geneem en hier in die 16de en 17de eeu deur Rooms-Katolieke sendelinge gekersten is, met sinkretistiese elemente van ander godsdienste, veral Christendom (Rooms-Katolisisme), die geloofswêreld van die Kongovolk en inheemse gelowe van Amerikaanse Indiane vermeng en verder ontwikkel is tot 'n omvattende wêreld- en lewensbeskouing waarin naas religieuse oortuigings ook filosofie, geneeskunde en geregtigheid 'n sentrale plek inneem.

In die westerse wêreld word voedoeïsme, veral onder die invloed van die Amerikaanse rolprentbedryf wat die godsdiens as 'n eksoties-triviale agtergrond vir sekere grurolprente inspan, sterk verbind met elemente van hipnose, trance en magiese handelinge.

Tans het Voedoeïsme, wat in Kreoolse samelewings in die Karibiese Seegebied in verskillende vertakkings aangetref word, wêreldwyd sowat sestig miljoen aanhangers. Die belangrikste variasies is:



</doc>
<doc id="100937" url="https://af.wikipedia.org/wiki?curid=100937" title="Goue muntstuk">
Goue muntstuk

'n Goue muntstuk is 'n muntstuk wat grotendeels of heeltemal van goud gemaak is. In die moderne tyd is die meeste goue munte bedoel om óf verkoop te word aan versamelaars, óf gebruik te word as goudmunte – munte wat se nominale waarde irrelevant is en wat hoofsaaklik as 'n beleggingsmetode in goud dien.

Goud word vir baie redes as betaalmiddel gebruik. Dit is gelykgesteld (een ons goud het dieselfde waarde as 'n ander ons goud), met slegs 'n klein verskil tussen aankoop- en verkoopprys. Goud is ook maklik om vervoer, want dit het 'n hoë waarde-per-massa verhouding, in vergelyking met ander kommoditeite, soos silwer. Goud kan in kleiner eenhede verdeel word, sonder om sy waarde te verlaag; dit kan ook gesmelt word in blokke, en weer saamgestel word. Goud se digtheid is hoër as die meeste ander metale s'n, dus is dit baie moeilik om te vervals. Verder is goud uiters onreaktief, dus verdof of korrodeer dit nie met verloop van tyd nie.

Goue munte kom gewoonlik in 1 ons, 1/2 ons, 1/4 ons, 1/10 en 1/20 ons groottes. Die meeste lande het 'n ontwerp wat elke jaar konstant bly; ander (soos die Chinese Pandamunte en Suid-Afrikaanse Natura-reeks) wissel elke jaar. 'n 1/10 ons goudmunt is omtrent dieselfde grootte as 'n Amerikaanse sent, en 'n 1 ons goudmuntstuk ongeveer die grootte van 'n Amerikaanse halfdollar.

Die sukses van die Krugerrand het daartoe gelei dat ook ander goudproduserende lande hulle eie goue munte uitgereik het, waaronder die Kanadese "Gold Maple Leaf" (1979), die Australiese "Nugget" (1981) en die Amerikaanse "Gold Eagle" (1986).

'n Muntstuk se "graad" is 'n visuele evaluering van die hoeveelheid slytasie aan 'n muntstuk. Munte met min verwering word hoër gegradeer en behaal dus hoër pryse as dié met baie slytasie. Maar, uiters skaars munte van 'n laegraad kan maklik meer waardevol wees as die meer algemeen beskikbare, hoëgraad munte van dieselfde uitreikingsdatum.

In die vroeë jare van muntversameling, is drie algemene terme gebruik om 'n muntstuk se graad te beskryf:


Nadat die versamelaarsmark vir munte vinnig gegroei het in die laat 19de eeu en vroeë 20ste eeu, het dit duidelik geword dat 'n meer akkurate graderingstandaard nodig was. 'n Paar munte was eenvoudig meer fyn as ander, en 'n paar ongesirkuleerde munte het meer glans vertoon en veel minder merkies as die ander gehad. Terme soos "juweel ongesirkuleerde" en "baie fyn" is toe begin gebruik, soos meer akkurate graderingsbeskrywings ook meer akkurate pryse vir die bloeiende versamelaarsmark ingelui het. In 1948 het 'n bekende numismatikus, dr. William Sheldon, probeer om 'n gestandaardiseerde muntstukgradering voor te stel, dit staan nou bekend as die
Sheldonskaal.

Die skaal strek van 0-70, waar 0 beteken dat jy kan sê dat dit eens op 'n tyd 'n muntstuk was, terwyl 70 beteken dat dit volmaak is. 60 is ongesirkuleerd, wat die algemene publiek as volmaak aansien, met geen sigbare slytasie nie.



</doc>
<doc id="100938" url="https://af.wikipedia.org/wiki?curid=100938" title="Cajuns">
Cajuns

Cajuns ([ˈkeɪdʒəns]; Frans: "les Cadiens" of "les Acadiens" [le kadjɛ̃, lez‿akadjɛ̃]) is 'n Franssprekende etniese groep wat in die suide van die Amerikaanse deelstaat Louisiana saamgetrek is.

Die naamgewende bevolkingselement was Franssprekende ballinge uit Akadië, 'n historiese streek in die huidige Atlantiese provinsies van Oos-Kanada, wat in die 18de eeu deur die koloniale Britse owerheid verdryf is en later met ander etniese groepe, waaronder Duitse setlaars, vermeng het. Cajun is 'n Anglo-Amerikaanse verbastering van die Franse "Acadiens" wat in Engels as "Acadians" oorgeneem is en later tot "Cajuns" ontwikkel het.

Terwyl Laer Louisiana vanaf die laat 16de eeu deur Franse setlaars gekoloniseer is, voer Cajuns hul oorsprong terug na Akadiese vlugtelinge wat as gevolg van politieke spanninge tussen Groot-Brittanje en Frankryk in 1755 uit hul geboorteland Akadië - 'n streek wat destyds naas die huidige Nova Scotia en ander Atlantiese provinsies van Kanada ook dele van Oos-Quebec en Noord-Maine ingesluit het - verdryf is nadat hulle geweier het om die eed van trou aan die Britse Kroon te sweer.

Die meeste van hulle was bewoners van plattelandse gebiede wat hulle - ná jare van dwaaltogte - in die 1760's in die moeraslande van die Mississippi-rivierdelta gevestig en hier boerderye gestig het. Tot in die vroeë 20ste eeu is hul nedersettings en leefstyl nouliks deur hul Anglo-Amerikaanse omgewing geraak nie sodat hul eie taal, wat ou Wes-Franse dialekte as grondslag het, hul kenmerkende musiekstyl en kookkuns bewaar gebly het.

Cajuns verteenwoordig steeds 'n noemenswaardige persentasie van Suid-Louisiana se bevolking en het sedert hulle vestiging in dié gebied nie net hul eie dialek, Cajun-Frans, ontwikkel nie, maar ook beslissende invloed op Louisiana se kultuur en leefstyl uitgeoefen. 


</doc>
<doc id="100941" url="https://af.wikipedia.org/wiki?curid=100941" title="Hartaanval">
Hartaanval

'n Hartaanval (ook "akute hartinfarksie" of "miokardiale infarksie" genoem) ontstaan as 'n bloedvat in die hart skielik geblokkeer word, wat die vloei van bloed belemmer. As gevolg hiervan begin selle in 'n gedeelte van die hart weens ’n gebrek aan suurstof doodgaan. Bloedklonte is die mees algemene oorsaak van hartaanvalle.

Hartaanvalle word meestal deur koronêre hartsiekte veroorsaak. Koronêre hartsiekte lei tot die opbou van 'n wasagtige stof, genaamd plaak, aan die binnekant van die are in die hart. Dit word aarverkalking ("aterosklerose") genoem. Plaak bestaan uit cholesterol en ander selle. Hierdie plaak veroorsaak dat die binnekant van die bloedvat oor tyd vernou. Die bloedvloei word ingeperk en bloedklonte word veroorsaak deur bloedplaatjies wat voor die plaak opbou. As die bloedklont losbreek en in die vernoude bloedvate vassteek, ontstaan 'n hartaanval. 

'n Hartaanval is 'n mediese noodgeval. Die eerste paar minute na 'n hartaanval is baie belangrik vir die behoud van die persoon se lewe. Van die skade wat deur die hartaanval aangerig is, kan in die eerste uur herstel word. Die mees algemene simptoom is sterk pyne in die bors. Die pyn kan ook in die skouers, maag en kakebeen voorkom. 'n Hartaanval, in teenstelling met angina pectoris, veroorsaak altyd skade aan die hartspier ("miokardium").

Waarskuwingstekens is angina (pyn in die bors met oefening), kortasemheid, sweterigheid, angstigheid en 'n beklemmende gevoel oor die bors. Persone met 'n familiegeskiedenis van hoë cholesterol, hoë bloedsuiker, hoë uriensuur of hoë bloeddruk behoort gereeld 'n elektrokardiogram (EKG) te laat uitvoer, en te sorg dat die siektetoestande onder beheer bly.



</doc>
<doc id="100942" url="https://af.wikipedia.org/wiki?curid=100942" title="Cajun-kookkuns">
Cajun-kookkuns

Cajun-kookkuns (Frans: "Cuisine cadienne" [kɥizin kadjɛn]) is 'n sambreelterm vir die kooktradisies wat eie is aan die Acadiana-streek van die Amerikaanse deelstaat Louisiana. Dié oorwegend landelike kookkuns, wat deur Franssprekende Cajuns ná hulle verdrywing uit Akadië in Oos-Kanada na die Mississippi-rivierdelta saamgebring en aan plaaslike besonderhede aangepas is, maak hoofsaaklik gebruik van plaaslik beskikbare bestanddele en verskil merkbaar van Louisiana se twee ander kooktradisies, die meer gesofistikeerde Kreoolse kookkuns in stedelike gebiede soos New Orleans wat sy oorsprong in Franse en Spaanse eetgewoontes het, en die tradisionele Anglo-Amerikaanse Suidstate-kookkuns van Noord-Louisiana.

Verskille tussen die drie bogenoemde tradisies het al lank begin vervaag. 'n Outentieke Cajun-maaltyd word tradisioneel in drie kookpotte berei: een vir die hoofgereg; een vir gestoomde rys, besondere soorte worsies of seekos; en die derde vir 'n groentedis wat van seisoenale gewasse berei word. Garnale ("shrimps") en varkwors is Cajun-stapelkosse wat vir 'n verskeidenheid geregte gebruik word.

Cajuns kook geurig met kruie en speserye. Drie fyngekapte geurige groentes en kruie - groen soetrissies ("green bell pepper" of "poivron" in Frans), uie en seldery - staan sentraal in die meeste disse sodat Cajun-sjefs na hulle skertsend as die "Heilige drie-eenheid" van hul kookkuns verwys, vergelykbaar met die "mirepoix"-mengsel van fyngekapte uie, seldery en worteltjies in Frankryk se tradisionele kookkuns. 'n Vierde spesery, knoffel, word as die "pous" van Cajun-kookkuns beskou.


</doc>
<doc id="100946" url="https://af.wikipedia.org/wiki?curid=100946" title="Angina pectoris">
Angina pectoris

Angina pectoris (borskaspyn) is 'n drukkende, swaar gevoel en/of pyn in die middel van die bors wat ontstaan as die hartspier nie voldoende bloed kry om sy werk te doen nie. Dit word meestal deur die vernouing van die kroonslagare veroorsaak, dikwels in kombinasie met liggaamlike inspanning of emosie wat die hart vinniger laat klop, en dus meer suurstof benodig. Soos die behoefte aan suurstof verlaag, sal die kondisie verdwyn.

Die pyn wat ontstaan as 'n kroonslagaar skielik deur 'n bloedklont verstop raak, is soortgelyk aan dié van angina, maar is gewoonlik hewiger en hou langer aan. Daarteenoor sal die volledige afsluiting van 'n bloedvat tot 'n hartaanval lei.

Angina kan beheer word deur inspanning te verminder, of deur medikasie te gebruik wat die bloedvate wyer maak (tipiese angina verdwyn byvoorbeeld na die toediening van nitrogliserien). Die verlaging van bloeddruk help ook om die hoeveelheid werk wat die hart moet verrig te verlaag, en het 'n positiewe effek op die kondisie.
Die kans om angina te ontwikkel vergroot as 'n persoon rook, oorgewig is, of aan hoë bloeddruk ly. Ander bydraende faktore is suikersiekte, hoë cholesterol en 'n familiegeskiedenis van mense wat op 'n jong ouderdom (voor 60) hartverwante siektes onder lede het.

Met suikersiekte ("diabetes mellitus"), in besonder, gebeur dit soms dat die pasiënt nie enige pyn voel nie, terwyl daar 'n ernstige suurstoftekort in die hartspier bestaan. Vroue kla dikwels oor benoudheid na inspanning, of 'n gevoel van duiseligheid in plaas van die tipiese pyn op die bors.

Die kondisie kan gewoonlik met 'n elektrokardiogram (EKG) gediagnoseer word terwyl die pasiënt die simptome ondervind. 'n Normale EKG is egter nie altyd bepalend nie. As daar twyfel bestaan kan 'n inspanningstoets (byvoorbeeld op 'n oefenfiets) uitgevoer word. Beelde van die kroonslagare kan ook met behulp van 'n CT-skandering bekom word.


</doc>
<doc id="100948" url="https://af.wikipedia.org/wiki?curid=100948" title="Choctaw">
Choctaw

Die Choctaw (ook gespel as Chahta, Chactas, Tchakta, Chocktaw en Chactaw) is 'n inheemse Amerikaans-Indiaanse etniese groep wat oorspronklik gebiede in die suidooste van die Verenigde State (die huidige deelstate Mississippi, Florida, Alabama en Louisiana) bewoon het. Hul taal, ewenens Choctaw genoem, maak deel uit van die Muskogee-taalfamilie.
Die Choctaw is nakomelinge van Indiaanse volke wat deel uitgemaak het van die Hopewell- en Mississippi-beskawings in die oostelike Mississippiriviervallei en langs sy takriviere. 'n Belangrike argeologiese nalatenskap van die Hopewell-beskawing, die groot mensgemaakte Nanih Waiya-aardeheuwel wat sowat 1 700 jaar gelede ontstaan het, word deur die Choctaw as die bakermat van hul volk beskou en steeds as heiligdom vereer. Die heuwel is in 2008 aan die "Mississippi Band of Choctaw Indians", een van die Choctaw-stamme wat deur die federale regering amptelik erken word, teruggegee.

Vroeë Spaanse verkenners het teen die middel van die 16de eeu op Choctaw-gemeenskappe van die Mississippi-beskawing afgekom wat in dorpe gehuisves en deur hoofde geregeer is. Volgens die antropoloog John Swanton het die Choctaw hul naam van een van hul vroeë leiers afgelei, terwyl die geskiedkundige Henry Halbert dit as 'n afleiding van "Hacha hatak" beskou, die Choctaw-term vir "riviervolk".



</doc>
<doc id="100952" url="https://af.wikipedia.org/wiki?curid=100952" title="Pierre Trudeau">
Pierre Trudeau

Joseph Philippe Pierre Yves Elliott Trudeau (Engels: [truːˈdoʊ]; Frans: [tʁydo]; * 18 Oktober 1919; † 28 September 2000), algemeen bekend as Pierre Trudeau of Pierre Elliott Trudeau, was die 15de eerste minister van Kanada en het twee ampstermyne gedien: tussen 20 April 1968 en 4 Junie 1979, en tussen 3 Maart 1980 en 30 Junie 1984.

Hy het in 1940 die BA-graad aan die Jean de Brébeuf-kollege in Montreal behaal, in 1943 'n graad in die regte aan die Universiteit van Montreal en in 1945 'n MA-graad in politieke ekonomie aan die Universiteit van Harvard. Daarna het hy ook nagraads in die regte, die ekonomie en die staatsleer in Parys en Londen gestudeer. In 1943 is hy tot die balie van die provinsie Quebec toegelaat, en in 1949 is hy as administratiewe beampte van die Geheime Raad in Ottawa aangestel. 

In sy regspraktyk (1951-1961) het Trudeau hom op hofsake rakende arbeidswetgewing en burgerregte toegespits, en in 1961 is hy aangestel as hoogleraar in die regsfakulteit van die Universiteit van Montreal. Hy is op 4 Maart 1971 met Margaret Joan Sinclair getroud en het 3 seuns. Trudeau se politieke loopbaan het in 1965 begin toe hy as verteenwoordiger vir die kiesafdeling Mont Royal tot die Kanadese Laerhuis verkies is. 

In die daaropvolgende jaar het hy parlementere sekretaris van die destydse eerste minister, Lester B. Pearson, geword en in 1967 is hy aangestel as minister van justisie in Pearson se kabinet en ook as Kanada se prokureur-generaal. Op 6 April 1968 het Trudeau leier van die Liberale Party geword, en op 20 April 1968 is hy tot eerste minister verkies. 

Hy het die amp vir 3 termyne beklee totdat die Progressiewe Konserwatiewe Party onder leiding van Joseph Clark op 22 Mei 1979 die bewind oorgeneem het. Trudeau het op 3 Maart 1980 weer eerste minister geword. As regeringshoof het hy o.m. diplomatieke bande met die Volksrepubliek China aangeknoop (1970), betrekkinge met Frankryk verbeter en die afskeiding van die Franssprekende provinsie Quebec afgewend. 

Tydens sy eerste premierskap het hy veral met lg. probleem te kampe gehad, maar hy het deurentyd 'n sterk posisie ten opsigte van die separatiste ingeneem.

Trudeau het sy politieke loopbaan as advokaat, intellektuele en politieke aktivis in sy geboorteprovinsie Quebec begin. In die 1960's het hy by die Liberale Party van Kanada aangesluit en sodoende op federale vlak by die politieke lewe betrokke geraak. Hy is deur die destydse premier Lester B. Pearson as parlementêre sekretaris aangestel en later as Minister van Justisie in Pearson se kabinet benoem.

Trudeau het kort voor lank 'n mediasensasie veroorsaak (waarna as "Trudeaumania" verwys is) toe hy in 1968 sy kandidaatskap vir die pos as leier van die Liberale Party aankondig – 'n politieke wedren wat hy maklik gewen het. Vanaf die laat sestigerjare tot in die middel van die 1980's het hy met sy sprankelende persoonlikheid die politieke toneel in Kanada in 'n voorheen ongekende mate oorheers en orals in die land uiteenlopende reaksie uitgelok. Hy is bewonder deur sy aanhangers, maar het tegelykertyd polarisasie aangewakker. Sy persoonlike leuse was "Rede bo passie."

Die belangrikste politieke prestasies gedurende sy twee ampstermyne was die vestiging van diplomatieke betrekkinge met die Volksrepubliek China in 1976, die verbetering van betrekkinge met Frankryk, die oorwinning oor die separatistebeweging in die Franssprekende provinsie Quebec, die verkryging van konstitusionele onafhanklikheid van die Britse Parlement en die samestelling van 'n nuwe Kanadese grondwet waarin basiese burgerregte veranker en 'n formule vir toekomstige wysigings ingesluit is.

In 1984 het Pierre Trudeau uit die politiek bedank en is deur John Turner as eerste minister opgevolg.



</doc>
<doc id="100954" url="https://af.wikipedia.org/wiki?curid=100954" title="Witsterthert">
Witsterthert

Die witsterthert ("Odocoileus virginianus") is ’n mediumgroot hert wat inheems is aan die VSA, Kanada, Mexiko, Sentraal-Amerika en Suid-Amerika tot so ver suid as Peru en Bolivië. Dit is ook ingevoer na Nieu-Seeland, Kuba, Jamaika, Hispaniola, Puerto Rico, Bermuda, Bahamas en Klein Antille, asook sommige Europese lande soos Finland, Tsjeggië en Serwië. 

In die Amerikas is dit die mees wydverspreide wilde hoefdier.

Sommige kenners het probeer om die witsterthert in talle subspesies te verdeel volgens morfologiese verskille, maar genetiese studies het getoon daar is minder subspesies as die 30 tot 40 wat in die laaste eeu beskryf is. Die Florida Key-hert ("O. virginianus clavium") en die Columbiese witsterthert ("O. virginianus leucurus") word albei in Amerika as "bedreig" beskou, terwyl die Virginiese witstert ("O. virginianus virginianus") een van die mees wydverspreide subspesies is. Die witsterthert het ’n groot genetiese variasie en kan by verskeie omgewings aanpas. 

Die hert se pels is ’n rooierige bruin kleur in die lente en somer, en word grysbruin vir die herfs en winter. Hulle kan uitgeken word aan die wit onderkant van hul stert. Wanneer die diere waaksaam is, sal hulle hul stert lig om ander te waarsku. 

Witstertherte wissel in grootte; die Noord-Amerikaanse ram weeg gewoonlik sowat 50 kg, maar kan meer as 75 kg en tot 200 kg weeg. Die tropiese en Florida Keys-spesies is kleiner; wyfies kan so min as 25 kg weeg. Die diere se lengte wissel van 95 tot 220 cm, met ’n stert van 10 tot 36,5 cm, en die skouerhoogte kan tussen 53 en 120 cm wees. 

Ramme het gewei (horings), en sommige wyfies ook. Sommige ramme se gewei het nie vertakkings nie – dit wissel na gelang van voeding, ouderdom en genetika. 

Witstertherte pas by baie omgewings aan. Hoewel hulle meestal as wouddiere beskou word, kom hulle ook op oop grasvlaktes, savannes en in gemengde bladwisselende riviervalleie voor. Hulle het ook goed aangepas in die Europese lande waar hulle ingevoer is.



</doc>
<doc id="100956" url="https://af.wikipedia.org/wiki?curid=100956" title="Barbaryse hert">
Barbaryse hert

Die Barbaryse hert of Atlashert ("Cervus elaphus barbarus") is ’n subspesie van die edelhert wat inheems is aan Noord-Afrika.

Die Barbaryse hert is kleiner as die gemiddelde edelhert. Sy lyf is donkerbruin met ’n paar wit vlekke aan die sye en rug. Die gewei (horings) makeer ’n tweede punt.

Die diere is die enigste herte wat inheems aan Afrika is. Dit kom voor in digte, vogtige bosstreke in Algerië, Tunisië en Marokko. Hulle is aanvanklik in laasgenoemde land gejag totdat hulle uitgesterf het, maar Barbaryse herte van Tunisië is in die 1990's weer in die land ingevoer. 

Onlangse genetiese studies het getoon die Barbaryse hert is feitlik ononderskeibaar van die Sardiniese en Korsikaanse bevolkings, wat bekend is as die Korsikaanse edelhert. Dit dui daarop dat mense hulle in antieke tye uit Noord-Afrika na die ander Mediterreense lande ingevoer het. 

Volgens verdere ontledings behoort die Barbaryse hert, insluitend die Korsikaanse edelhert, in ’n aparte spesie, "Cervus corsicanus".



</doc>
<doc id="100966" url="https://af.wikipedia.org/wiki?curid=100966" title="Bergse kraaier">
Bergse kraaier

Die Bergse kraaiers, ook "bergkraaiers" genoem, is die oudste bekende Duitse hoenderras, wat in die hertogdom "Berg" ontstaan het. Daar bestaan ook 'n bantamvariant van die ras. Tipies vir hierdie langkraairas is die lang melodieuse kraai van die hane, wat tot 15 sekondes kan duur.

Volgens oorlewering was die voorvaders van die Bergse kraaier in die Middeleeue uit die Balkan na Duitsland gebring, waar hul familielede, die Bosniese kraaiers, ook tans geteel word. Hierdie teorie word ondersteun deur genetiese navorsing, wat die verwantskap tussen die Bergse kraaiers en die Suidoos-Europese hoenderrasse bevestig. Volgens 'n ander teorie lê die oorsprong van die Bergse kraaier by Spaanse hoenderrasse, wat deur Spaanse monnike ingevoer is. Bergse kraaiers wat deur Duitse immigrante na Brasilië ingevoer is, was later weer die voorouers van die Brasiliaanse kraaier, die "galo músico".

Bergse kraaiers het 'n langgestrekte en hoë vorm met 'n enkele kam, wit oorlelle en leiblou pote. Tipies is die na bo gewelfde rug en die ietwat plat stert. Die tipiese veretekening, die sogenaamde" Dobbelung", is die sterkste vorm van omsoming. Hierdie tekening kom slegs by die Bergse kraaier, die kruiper en die Bergse hangkam voor. Die enigste erkende kleurvariant is swart-goudbruin.

Die skaarsheid van die ras het daartoe gelei dat die ras in die kategorie "hoogs bedreig" geplaas is. Die teel van die Bergse kraaiers in Duitsland, waar ongeveer 35 telers aktief is, word daarom deur die" Vereinigung der Züchter Bergischer Hühnerrassen " beheer. Verder word 'n stamboek in stand gehou om alle lewende Duitse Bergse kraaiers te registreer. Om die eienskappe van die ras te beskerm, word daar jaarliks 'n kraaiwedstryd in Duitsland georganiseer, waar die tydsduur van die kraaie bepalend is. In Nederland behoort die Bergse kraaier tot die rasse wat deur die "Nederlandse speciaalclub voor Duitse Hoenderrassen" geteel word. In Suid-Afrika word die ras ook deur die SASPO erken.



</doc>
<doc id="100969" url="https://af.wikipedia.org/wiki?curid=100969" title="Aygün Kazımova">
Aygün Kazımova

Aygün Kazımova (* 26 Januarie 1971, Baku), bekend as Aygün Kazımova, is 'n Azerbeidjanse sangeres en aktrise.



</doc>
<doc id="100972" url="https://af.wikipedia.org/wiki?curid=100972" title="Christus die Verlosser">
Christus die Verlosser

Christus die Verlosser (Portugees: "Cristo Redentor") is 'n groot standbeeld van Jesus Christus in die wyk Alto da Boa Vista in die stad Rio de Janeiro in Brasilië. Die beeld is 38 meter hoog en staan op die 710 meter hoë Corcovado-berg, wat oor die stad uitkyk. Van 1931 tot 2010 was dit die grootste Art Deco-standbeeld ter wêreld.

Die idee vir die standbeeld dateer uit 1850 en kom van die Katolieke priester Pedro Maria Boss. Hy vra koningin Isabel om dit te finansier, maar sy is nie daarvoor te vinde nie. In 1889 word die projek finaal afgelas, nadat Brasilië 'n republiek geword en die nuwe wette bepaal het dat die kerk en staat geskei moet bly.

In 1921 kry die kerk van Rio de Janeiro dit reg om nuwe lewe in die plan te blaas. Hulle organiseer 'n "Semana do Monumento" ("Monumenteweek") om geld in te samel sodat die monument tog verwesenlik kan word.

Op 12 Oktober 1931, na 9 jaar se werk, was die monument gereed en is dit in 'n uitgebreide seremonie deur president Getúlio Vargas ingewy. Een van die beplande hoogtepunte was die aanskakel van die beligting. Dit sou deur Guglielmo Marconi vanaf sy seiljag gedoen word, maar as gevolg van slegte weer moes arbeiders op die berg die beligting met die hand aanskakel.

Die monument weeg 1 145 ton, het 'n hoogte van 38 meter en die spanbreedte tussen die twee arms is 28 meter. Die beeld is deur ingenieur Heitor da Silva Costa ontwerp en in Frankryk deur die Frans-Poolse beeldhouer Paul Landowski gebou, waarna dit in blokke van 16 ton na Brasilië verskeep is.

'n Tandrat-baan, die "Corcovado Rack Railway", klim van die Floresta da Tijuca tot reg onder die standbeeld. Die tog duur 20 minute. Die berg kan ook per motor bestyg word. Daarna moet 'n verdere 222 tree geklim word, wat aan die einde van die tandrat-baan se stasie begin. Die beeld kan deesdae ook met een van die drie hysbakke of die vier roltrappe bereik word.



</doc>
<doc id="100973" url="https://af.wikipedia.org/wiki?curid=100973" title="Swaard">
Swaard

'n Swaard is 'n lang wapen van metaal met 'n lem en hef (handvatsel). Aan beide kante van die lem is 'n geslypte snykant. Die hef word met 'n kruis of mandjie van die lem geskei om die draer se hand te beskerm en die opponent se swaard vas te vang. Die wapen word tydens 'n geveg in die hand gehou terwyl daar na die vyand gekap of gesteek word. Dit word ook algemeen tydens seremoniële geleenthede gedra. As 'n swaard nie gebruik word nie, word dit gewoonlik in 'n skede gedra.

Grofsmede in Antieke Egipte het die eerste swaarde in ongeveer 1150 v.C. van brons vervaardig. Dit het egter vinnig na ander kulture versprei. Voor die uitvinding van gewere is swaarde algemeen as die wapen van voorkeur gebruik. Na die ontdekking van die geweer is swaarde as sekondêre wapens ingespan (vir man-tot-man-gevegte as die skietery staak en die gevegslyne begin kruis). Sedert die Amerikaanse Burgeroorlog is swaarde, behalwe as 'n seremoniële deel van uniforms, nie meer algemeen deur leërs gebruik nie. Sommige gewere het egter bajonette, wat dieselfde funksie verrig.

Swaarde word ook vir seker gevegsporte ingespan. Tydens die Olimpiese Spele word 'n ligte tipe swaard, onder andere, vir skermsport gebruik.

Swaarde word is verskeie spreekwoorde en gesegdes gebruik. Onder andere:


</doc>
<doc id="100975" url="https://af.wikipedia.org/wiki?curid=100975" title="Skede">
Skede

'n Skede is 'n omhulsel (stuk uitrusting) waarin die lem van 'n swaardagtige wapen (mes, dolk of swaard) of 'n byl gestoor word. Die skede beskerm die wapen en help dat die gebruiker homself nie onopsetlik daarmee beseer nie. Die skede word meestal van hout of leer gemaak. Dit kan op die rug of aan 'n riem/gordel aan die sy gedra word. Swaarde word tipies só op die heup in 'n skede gedra. 'n Skede vir pyle word 'n koker genoem, wat meestal op die rug gedra word.

Figuurlik gesproke word die woord "skede" in sekere spreekwoorde gebruik. Onder andere:

Die woord skede word ook soms in 'n biologiese konteks gebruik, meestal om die omkleding van sommige dele van plante en diere te beskryf.


</doc>
<doc id="100977" url="https://af.wikipedia.org/wiki?curid=100977" title="Verenigde State Grand Prix">
Verenigde State Grand Prix

Die Verenigde State Grand Prix is 'n motorwedren wat afwisselend plaasvind sedert 1908, toe dit as die Amerikaanse Grand Prize bekend gestaan het. Die wedren word later deel van die Formule Een Wêreldkampioenskap. Die afgelope 47 renne het reeds op tien verskillende bane plaasgevind, en sedert 2012 word dit by die Circuit of the Americas in Austin, Texas, gehou.


</doc>
<doc id="100978" url="https://af.wikipedia.org/wiki?curid=100978" title="Circuit de Spa-Francorchamps">
Circuit de Spa-Francorchamps

Circuit de Spa-Francorchamps is 'n doelgeboude motorrenbaan geleë in Francorchamps, Stavelot, België. Die baan word gebruik vir Grand Prix Formule Eenwedrenne en het vele kere die Belgiese Grand Prix aangebied.

Sedert sy ingebruikneming is Spa-Francorchamps bekend vir sy onvoorspelbare weer. Op 'n stadium in sy geskiedenis het dit elke jaar gereën by die Belgiese Grand Prix vir twintig opeenvolgende jare. Renjaers is soms op 'n skoon, droë deel van die baan, net om op 'n ander deel reën en 'n glibberige oppervlak te ondervind.


</doc>
<doc id="100979" url="https://af.wikipedia.org/wiki?curid=100979" title="Belgiese Grand Prix">
Belgiese Grand Prix

Die Belgiese Grand Prix is 'n motorwedren wat sedert 1925 in België plaasvind. Die wedren het in 1950 deel geword van die Formule Eenwêreldkampioenskap, en sedert 1925 (behalwe in 1971–1984) word dit by die "Circuit de Spa-Francorchamps" in Stavelot, België, gehou.

Sedert sy ingebruikneming is Spa-Francorchamps bekend vir sy onvoorspelbare weer. Op 'n stadium in sy geskiedenis het dit elke jaar gereën by die Belgiese Grand Prix vir twintig jaar opeenvolgend. Renjaers bevind hulself soms op 'n skoon, droë deel van die baan, net om op 'n ander deel reën en 'n glibberige oppervlak te ondervind.


</doc>
<doc id="100980" url="https://af.wikipedia.org/wiki?curid=100980" title="Kitsbank">
Kitsbank

'n Kitsbank, geldoutomaat of outomatiese tellermasjien (OTM) is 'n toestel wat mense toelaat om kontant uit hulle bankrekeninge te onttrek. Sommige kitsbanke laat ook ander transaksies toe, soos om geld te deponeer, rekeningoorplasings te doen, state en saldobalanse aan te vra, en selfs rekeninge te betaal. Kitsbanke word algemeen voor banke, in winkels en winkelsentrums aangetref.

Mens moet oor 'n debiet- of kredietkaart beskik om 'n kitsbank te kan gebruik. Nadat die kaart in die masjien ingestoot is, moet 'n persoonlike identifikasienommer (PIN) ingesleutel word, wat jou toegang tot jou rekening bied.

Bedrog vind algemeen by kitsbanke plaas. Mense kan oor jou skouer loer om jou PIN te sien en soms word versteekte kameras opgerig om mense se besonderhede te onderskep. Sodra die skelms jou rekeningnommer en PIN het, kan hulle geld uit jou rekening steel.

Die eerste meganiese masjien ('n tipe kitsbank) wat geldnote kon uitreik, dateer uit 1939. Die masjien is deur Luther George Simjian ontwikkel en gebou, en is by die "City Bank of New York", tans die "City Bank", geïnstalleer. Klante het egter nie die masjien aanvaar nie, en dit is ses maande later verwyder.

Daarna het die ontwikkeling van die kitsbank 25 jaar lank stilgestaan, totdat John Shepherd-Barron die eerste elektroniese OTM ontwikkel het. Hierdie masjien is op 27 Junie 1967 by Barclays Bank in Enfield Town (Noord-Londen) geïnstalleer. Die eerste persoon wat geld by die kitsbank onttrek het, was die akteur Reg Varney, wat bekend is vir die TV-reeks "On the Buses".

Banke aanvaar selde verantwoordelikheid vir misdade wat by en om kitsbanke plaasvind. Dit is daarom noodsaaklik om te alle tye bedag en versigtig te wees. Die volgende veiligheidswenke kan help:



</doc>
<doc id="100986" url="https://af.wikipedia.org/wiki?curid=100986" title="Lys van Formule Een-bane">
Lys van Formule Een-bane

Formule Een (amptelik FIA Formula One World Championship), dikwels afgekort as F1, is die hoogste klas enkelsitplek-oopwielmotorrenne gedefinieer deur die Fédération Internationale de l'Automobile (FIA), motorsport se wêreldbeheerliggaam.Dit is gebaseer rondom 'n reeks wedrenne (20 in 2017), bekend as grand prix, op doelgemaakte bane of afgesperde strate.

Die eerste Wêreldkampioenskaps-Grand Prix is in 1950 by die Silverstone-renbaan in Engeland gehou; sedertdien het 71 bane reeds 'n Grand Prix gehuisves. Sommige bane, soos bv. die Nürburgring, het Grands Prix op verskillende uitlegte aangebied. Die sport se renbane is tradisioneel in Europa gesentreer, wat ongetwyfeld nog steeds sy leiersmark is, maar wedrenne is ook al gehou in die Amerikas, Afrika, Asië en Australië. Nuwer wedrenne word in Aboe Dhabi, Bahrein, Maleisië, Turkye en China gehou.

Die Autodromo Nazionale Monza het die meeste Grands Prix ter wêreld gehuisves; dit het die Italiaanse Grand Prix reeds 64 keer aangebied. Die Sochi Autodrom het die 70ste baan geword om 'n Grand Prix aan te bied, die 2014 Russiese Grand Prix, en die Bakoe-straatrenbaan die 71ste baan vir die 2017 Azerbeidjanse Grand Prix.



</doc>
<doc id="100987" url="https://af.wikipedia.org/wiki?curid=100987" title="Kanaal">
Kanaal

'n Kanaal is 'n kunsmatig aangelegde waterweg. Mense bou al etlike eeue lank kanale vir die vervoer van swaar goedere op bote en skepe. Kanale word ook vir besproeiing of hidroëlektrisiteit benut. Die kante van kanale is soms met klei of beton versterk.

Kanale verbind gewoonlik mere, riviere of oseane. Die Panamakanaal is 'n voorbeeld van 'n bekende kanaal wat die Atlantiese Oseaan met die Stille Oseaan verbind. Die Sueskanaal verbind die Middellandse See met die Rooisee.

Daar is verskillende soorte kanale:

Die eerste kanale is gebruik om water na landerye aan te lê. Vroeë beskawings, soos in Antieke Egipte en Mesopotamië, het reeds kanale vir besproeiing gebruik. In China met mense begin om riviere bevaarbaar te maak deur water op te dam, asook riviere te verdiep en te verbreed. Later het mense begin om nuwe kanale te grawe sodat meanders (kronkels) en vlak gedeeltes uitgesny kon word. Hulle het ook begin om sluise te installeer om die watervlak te beheer.

Die eerste kanale vir die vervoer van goedere was relatief klein. Bote het nie enjins gehad nie en moes meestal deur mense of perde van die kant af getrek word. Paaie is soms langs kanale hiervoor aangelê. In die 19de eeu is stoombote gebruik om sleepbote oor breër riviere te trek of te stoot. Na die Tweede Wêreldoorlog is skepe met enjins op kanale gebruik, en het die skepe al groter begin word. Talle kanale is verbreed en klein skepe wat nie meer winsgewend was nie is deur groter skepe vervang.

Voor die koms van spoorweë was dit aansienlik goedkoper en vinniger om goedere oor water as oor land te vervoer. Vervoer oor kanale is mettertyd deur spoorweë en later met snelweë en vlugroetes aangevul of vervang.


</doc>
<doc id="100989" url="https://af.wikipedia.org/wiki?curid=100989" title="Uys">
Uys

Die familie-naam Uys is vreemd in Nederland en België, maar is welbekend in Suid-Afrika. Die eerste voorvader van die Uyse, was Cornelis Janse wie saam met sy vrou Dirkje Matthysen en sy weduwee moeder in ongeveer 1700 aan die Kaap geland het. Volgens Ian Uys se boek "Die Uys Geskiedenis", bl.2, dui inligting in die argiewe dat die moeder haar naam as Huijs gespel het. Dieselfde afleiding word in J.R. Uys se boek "Uys Familie Register" in die aanvangsbladsye gemaak, waar vermeld word dat die H in byvoorbeeld Frankryk dikwels nie uitgespreek word nie.

Dit kan aanvaar word dat 'n amptenaar van die Nederlands Oos-Indiese Kompanjie die H weggelaat het met die inskrywing van Cornelis en sy vrou se name. Huijs het gevolglik Uijs en later Uys geword. Lees en skryf was in daardie dae vir baie van minder belang, en die nuwe spelling is aanvaar as die korrekte.



</doc>
<doc id="100990" url="https://af.wikipedia.org/wiki?curid=100990" title="Damaliscus">
Damaliscus

Damaliscus is 'n genus van wildsbokke in die familie van horingdraers ("Bovidae") en die subfamilie Alcelaphinae. Die genus bestaan uit vier spesies, wat slegs in Afrika voorkom.



</doc>
<doc id="100995" url="https://af.wikipedia.org/wiki?curid=100995" title="Australiese Grand Prix">
Australiese Grand Prix

Die Australiese Grand Prix is 'n Formule Een motorwedren wat jaarliks in Australië gehou word. Die Grand Prix is die oudste oorblywende motorrenkompetisie in Australië wat reeds 80 keer sedert die eerste keer in 1928 op Phillipeiland gehou is. Sedert 1985 is die wedren 'n rondte van die FIA F1-Wêreldkampioenskap en word deesdae by die Melbourne Grand Prix Renbaan by Albert Park in Melbourne gehou.


</doc>
<doc id="100996" url="https://af.wikipedia.org/wiki?curid=100996" title="Spaanse Grand Prix">
Spaanse Grand Prix

Die Spaanse Grand Prix (Spaans: "Gran Premio de España", Katalaans: "Gran premi d'Espanya") is 'n Formule Een motorwedren wat huidig by die Circuit de Barcelona-Catalunya in Barcelona gehou word. Die wedren is een van die oudste in die wêreld waarom nog meegeding word en het sy eeufees in 2013 gevier. Die wedren het 'n nederige begin gehad as 'n produksiemotorwedren, wat deur die Eerste Wêreldoorlog onderbreek is. Dit is bevorder tot die Europese kampioenskap in 1935 voor die Spaanse Burgeroorlog 'n einde aan wedrenne gemaak het. Die wedren is suksesvol hervat in 1967 as 'n gereelde deel van die Formule Een Wêreldkampioenskapsreeks.


</doc>
<doc id="100997" url="https://af.wikipedia.org/wiki?curid=100997" title="Italiaanse Grand Prix">
Italiaanse Grand Prix

Die Italiaanse Grand Prix (Italiaans: "Gran Premio d'Italia") is een van die langslopende byeenkomste op die Formule Een-kalender. Die Italiaanse Grand Prix was ook een van die eerste Formule Een kampioenskapsrenne in 1950, en is elke jaar sederdien gehou. Die enigste ander kampioenskapswedren waarvoor dit waar is, is die Britse Grand Prix, en die enigste ander eerste F1 wedrenne wat nog op die kalender is die Monaco Grand Prix en die Belgiese Grand Prix. Alle Formule Een Italiaanse Grands Prix is sedert 1950 op Monza gehou, behalwe in 1980, toe dit by Imola gehou is. Die Italiaanse Grand Prix was 'n deel van die Europese kampioenskap van 1935 tot 1938. Dit is sewe keer as die Europese Grand Prix aangewys tussen 1923 en 1967, toe hierdie titel as 'n ere-aanwysing elke jaar aan een Grand Prixwedren in Europa toegeken is.


</doc>
<doc id="100998" url="https://af.wikipedia.org/wiki?curid=100998" title="Britse Grand Prix">
Britse Grand Prix

Die Britse Grand Prix is 'n Formule Een-kampioenskapswedren wat sedert 1950 op die kalender van die FIA se F1-Wêreldkampioenskap verskyn.

Dit word jaarliks by die Silverstone-renbaan naby die dorp Silverstone in Northamptonshire in Engeland gehou. Die Britse en Italiaanse Grand Prix is die oudste aaneenlopende Formule Een Wêreldkampioenskap Grands Prix. Dit is vyf keer as die Europese Grand Prix aangewys tussen 1950 en 1977, toe hierdie titel as 'n ere-aanwysing elke jaar aan een Grand Prixwedren in Europa toegeken is. Alle Britse Grands Prix sedert 1926 word in Engeland gehou; waar die Britse motorrenbedryf hoofsaaklik geleë is.


</doc>
<doc id="100999" url="https://af.wikipedia.org/wiki?curid=100999" title="Portugese Grand Prix">
Portugese Grand Prix

Die Portugese Grand Prix ("Grande Premio de Portugal") was 'n Formule Een-kampioenskapswedren wat by die Autódromo do Estoril in Portugal plaasvind het. 

Die Portugese Grand Prix was 'n motorsportgeleentheid vir 'n paar jaar, meestal in die 1950's en weer in die 1980's en 90's. Dit was 'n Formule Een-wedren tussen 1958 en 1960 en tussen 1984 en 1996.


</doc>
<doc id="101000" url="https://af.wikipedia.org/wiki?curid=101000" title="Meksikaanse Grand Prix">
Meksikaanse Grand Prix

Die Meksikaanse Grand Prix (Spaans: "Gran Premio de México") is 'n FIA Formule Een motorwedren wat by die Autódromo Hermanos Rodríguez in Meksikostad gehou word. Dit is die eerste keer as 'n nie-kampioenskapsbyeenkoms in 1962 gehou, voordat dit 'n kampioenskapsbyeenkoms in 1963-1970 en 1986-1992 geword het. Die Grand Prix keer in 2015 terug na hierdie baan in Meksikostad.

"Nota: 'n Pienk agtergrond dui 'n nie-kampioenskapsjaar aan."


</doc>
<doc id="101002" url="https://af.wikipedia.org/wiki?curid=101002" title="Peers se grot">
Peers se grot

In Peers se grot by Vishoek is 'n kopbeen van 'n prehistoriese mens gevind wat dalk so oud as 20 000 jaar kan wees.

Net noord van Sun Valley en noordwes van Clovelly is 'n reeks sanderige koppies bekend as Skildergat. Daarin is verskeie vlak grotte onder andere Tonnelgrot en Peers se grot. Victor Stanley Peers (1874–1940) en sy seun Bertie (1903–1939) het baie in die antropologie en argeologie belanggestel en het in hul vrye tyd hier in die jare 1927 tot 1929 opgrawings gedoen en op klipwerktuie, rotstekeninge en volledige skelette afgekom. Vishoek was skielik wêreldbekend.

Die kopbeen van die Vishoek Mens was aansienlik groter as dié van die latere Boesmans. Wêreldwyd is die kopbeen uitgestal en deur argeoloë bestudeer en kan nou in die Suid-Afrikaanse Museum in die Kompanjiestuin besigtig word. In 1941 is die grot tot monument verklaar en staan sedertdien bekend as Peers Cave.



</doc>
<doc id="101005" url="https://af.wikipedia.org/wiki?curid=101005" title="Infanterie">
Infanterie

Infanterie is 'n afdeling van 'n leër wat uit voetsoldate bestaan. Die soldate wat op perde gery en te voet geveg het, staan as die "berede infanterie" bekend. 'n Soldaat van die infanterie is 'n "infanteris". Die infanterie is die ruggraat van enige weermag en die belangrikste tak van 'n leër.

Infanteriste is histories opgelei om spiese, swaarde en skilde te gebruik. Moderne infanteriste word in 'n verskeidenheid van wapens opgelei, insluitend gewere, granate, vuurpyllanseerders, pistole, skerpskut- en masjiengewere. Dit is een van die gevaarlike werke in enige land se weermag.

Infanterie verskil van kavallerie in die sin dat die infanterie op hul eie twee bene veg, sonder voertuie of diere om op te ry.


</doc>
<doc id="101007" url="https://af.wikipedia.org/wiki?curid=101007" title="Patrick Macnee">
Patrick Macnee

Daniel Patrick Macnee (* 6 Februarie 1922, † 25 Junie 2015), algemeen bekend onder sy verhoognaam Patrick Macnee, was 'n Brits-Amerikaanse akteur wat veral bekendheid verwerf het as geheime agent en gentleman "John Steed" in die Britse televisiereekse "The Avengers" en "The New Avengers" - 'n rol wat hy naas Diana Rigg as sy vroulike vennoot "Mrs Peel" vertolk het. In 1982 het Macnee Amerikaanse burgerskap aanvaar.

Patrick Macnee was die eerste van twee seuns wat vir Daniel Macnee (1877-1952) en Dorothea May Hastings (1896-1984) gebore is. Sy pa, met wie hy steeds 'n goeie verhouding gehad het, het gedurende die Eerste Wêreldoorlog as offisier in die Yorkshire Dragoons-regiment gedien en was later as perdafrigter in Lambourn in die graafskap Berkshire werksaam. Hy het bekendgestaan vir sy perfekte en elegante klerestyl. Veral in sy paraderol as John Steed sou Patrick later dieselfde aanvoeling vir styl toon. Vanweë sy klein statuur het Daniel Macnee die bynaam "Shrimp" verkry. Macnee se jonger broer James, genoem Jimmy, is vyf jaar later gebore.

Die Macnees was welvarend en van adellike afkoms, maar as gesin nogtans in sekere opsigte disfunksioneel. So is Patrick vanaf die ouderdom van vyf vir die grootste deel van sy kinderjare na kleuter- en kosskole gestuur. Aanvanklik het 'n kleuterskool in Minehead, Somerset 'n tuiste vir hom voorsien, later het hy vier jaar lank by Summer Fields-voorbereidingskool in Banbury skoolgegaan.

Sy ouers is geskei nadat sy ma haar seksuele identiteit as lesbiese vrou bekendgemaak en met haar vroulike lewensmaat Evelyn Spottiswood begin saamleef het. Daniel Macnee het hom later tydelik in Indië gevestig, terwyl Patrick in 'n lesbiese ouerhuis grootgemaak is. Na Spottiswood, wat danksy haar inkomste uit die Dewar's-whiskydistilleerdery finansieel onafhanklik was en die skoolgeld vir haar stiefseun betaal het, het Patrick in sy outobiografie as "Oom Evelyn" verwys.

Patrick het by die Summer Fields-skool in Summertown, 'n voorstad van Oxford, en - vanaf die ouderdom van twaalf - by die befaamde Eton-kollege skoolgegaan waar hy 'n lid van die "Officer Training Corps" en 'n erewagter in die St George's-kapel vir koning George V was wat in Januarie 1936 oorlede is. Later is Macnee uit die kollege verban nadat hy pornografiese werke aan sy medestudente verkoop en as beroepswedder vir hulle opgetree het.
Sy skooljare in Summer Fields en Eton het by Patrick Macnee 'n intense belangstelling vir toneelkuns gewek, aanvanklik danksy die invloed van Summer Fields se skoolhoof, mnr Allington. As agtjarige skoolseun het Macnee in 'n volledige en onverkorte opvoering van William Shakespeare se "Henry V" opgetree. Patrick, wat die hoofrol in dié Summer Fields-toneelproduksie vertolk het, het per geleentheid teenoor 'n medeleerder gespeel wat dieselfde aanleg vir toneelkuns getoon het en later selfs 'n rolprentster sou word - Christopher Lee, wat die "Dauphin" vertolk en sy teks in 'n mengsel van Engels en Frans voorgedra het. Drie dekades later sou die twee akteurs weer teenoor mekaar speel in twee aflewerings van die "Avengers"-reeks - "Never, Never Say Die" en "The Interrogators".

Ná sy verbanning uit Eton het Macnee vanaf Julie 1939 saam met sy pa 'n tyd lank wedrenperde in Lambourn afgerig. Met dreigende oorlogswolke in die lug het die Macnees in hul 1928-Chrysler-tweesitplekker deur Suid-Engeland getoer en besoeke aan perdewedrenbane gebring.

Macnee het vervolgens 'n opleiding in toneelkuns by die "Webber Douglas Academy of Dramatic Art" in Londen gevolg nadat 'n studiebeurs aan hom toegeken is, maar kort voordat hy sy eerste leidende rol naas Vivien Leigh in 'n West End-teater sou vertolk, is hy vir diensplig in die Britse weermag opgeroep. In Oktober 1942 het hy as gewone seeman by die Britse Vloot aangesluit. In Junie 1943 is hy bevorder tot onderluitenant en het vervolgens as navigeerder op torpedobote, sogenaamde "Motor Torpedo Boats (MTB)", in die Engelse Kanaal en die Noordsee gedien.

Kort voor die geallieerde landing in Normandië het hy op 'n tweede MTB die rang van eerste luitenant bereik, maar kon nie aan militêre aksie deelneem nie nadat hy brongitis opgedoen het. Terwyl Macnee in 'n hospitaal herstel het, het die bemanning van sy boot in gevegte gesneuwel. Twee van die bemanningslede is met die Verenigde Koninkryk se Medalje vir Voortreflike Diens bekroon. Macnee het die Vloot in 1946 as luitenant verlaat.

Macnee het sy vaardighede as akteur daarna verder geslyp in Kanada, maar het in dié tyd ook sy verskyning gemaak in Britse rolprente soos "Pygmalion" (1938), "The Life and Death of Colonel Blimp" (1943) en Laurence Olivier se "Hamlet", asook in Britse televisiedramas wat vir die BBC vervaardig en regstreeks uit die ateljee uitgesaai is, alhoewel sy naam nog nie in die eindkrediete genoem is nie. Eers daarna het hy rolle vertolk wat noemenswaardig genoeg was, so in "Scrooge" (Amerikaanse titel: "A Christmas Carol", 1951) waarin hy die rol van die jong Jacob Marley vertolk het, die Gene Kelly-film "Les Girls" (1957) waarin hy die karakter van 'n Old Bailey-advokaat vertolk het, en in die oorlogsrolprent "The Battle of the River Plate". Naas dié rolprente, waarin hy per geleentheid gespeel het, het hy gedurende die 1950's hoofsaaklik tientalle kleiner verhoog- en televisierolle in die Verenigde State en Kanada vertolk. Onvermoeibaar het hy tussen dié twee lande en die Verenigde Koninkryk gependel, maar dit was in Kanada waar hy baanbrekerswerk by die vestiging van CBC/Radio-Canada se televisiediens gedoen het.

Kort voordat hy sy bekendste rol sou speel wat internasionale bekendheid aan hom besorg het - dié van John Steed in "The Avengers" - het Macnee sy akteursloopbaan tydelik gestaak om saam met ander vervaardigers Winston Churchill se oorlogsherinneringe in 'n dokumentêre reeks te verfilm. "The Valiant Years", wat in Londen vervaardig is, word steeds as 'n klassieke dokumentêr beskou.

Terwyl hy in Londen besig was met die vervaardiging van die Churchill-reeks, het Macnee die aanbod gekry om die manlike hoofrol in die televisiereeks "The Avengers" te vertolk wat tussen 1961 en 1969 gebeeldsaai is. Dié rol is oorspronklik deur Ian Hendry vertolk wat die reeks egter reeds ná die eerste seisoen verlaat het. Met "The Avengers", sy grootste sukses ooit in sy akteursloopbaan, het Macnee internasionale bekendheid verwerf.

As geheime agent "John Steed" het Macnee in "The Avengers" teenoor glansryke aktrises soos Honor Blackman, Diana Rigg en Linda Thorson gespeel wat die vroulike hoofrolle van "Cathy Gale", "Emma Peel" en "Tara King" vertolk het.


</doc>
<doc id="101009" url="https://af.wikipedia.org/wiki?curid=101009" title="Oculus Rift">
Oculus Rift

Die Oculus Rift is 'n kommersiële produk waarmee 'n skynwerklikheid beleef kan word. Dit bied 'n breë stereoskopiese gesigsveld en is vir die speel van rekenaarspeletjies ontwikkel. Die toestel meet die bewegings van die speler se kop om sy oriëntasie in die spel te verander. In die proses word die speler se visie deur die skynwerklikheid wat aan hom vertoon word oorweldig.

'n Aanvangsbedrag van $ 2,4 miljoen is deur die maatskappy Oculus VR vir die ontwikkeling van die toestel ingesamel. Die maatskappy is deur Palmer Luckey gestig. Die ontwikkelingsweergawe is in 2013 vrygestel. Die weergawe vir gebruikers is op 28 Maart 2016 vrygestel.


</doc>
<doc id="101012" url="https://af.wikipedia.org/wiki?curid=101012" title="Heraldeiland">
Heraldeiland

Heraldeiland (Russies: Остров Геральд, "Ostrof Gerald") is ’n klein, afgeleë Russiese eiland in die Noordelike Yssee, 70 km oos van Wrangeleiland. Dit het hoë kranse, wat dit taamlik ontoeganklik maak – per skip en per vliegtuig. Die enigste stukkie seekus van waar dit bereik kan word, is sy noordwestelike punt waar die kranse verkrummel het.

Die eiland is 11,3 km groot en die maksimum hoogte bo die seevlak is 364 m. Dit is nie toegeys nie en is onbewoon. Dit is genoem na die opmetingskip HMS "Herald", van waar dit in 1849 ontdek is.

Administratief val Heraldeiland in die outonome okroeg Tsjoekotka van die Russiese Federasie. Saam met Wrangeleiland maak dit deel uit van die Wrangeleiland-natuurreservaat, sedert 1976 ’n Russiese nasionale park. Kaap Dmitrijewa op die eiland is die mees oostelike grens van die natuurreservaat.

In 2004 is Herald- en Wrangeleiland asook die omliggende waters verklaar tot ’n Unesco-wêrelderfenisgebied.



</doc>
<doc id="101014" url="https://af.wikipedia.org/wiki?curid=101014" title="Kavallerie">
Kavallerie

Histories gesproke is die kavallerie berede soldate wat te perd geveg het. In moderne tye verwys "kavallerie" egter na die vinnige tak van die weermag, in teenstelling met die stadiger infanterie (die voetsoldate).

Sedert mense op perde begin ry het, het soldate met perde geveg. Perde is aanvanklik gebruik om soldate van en na die slagveld te vervoer. Die soldate het as die "berede infanterie" bekend gestaan. Later het mense van die perde se rûe af begin veg, en is die kavallerie gebore.

Omdat perde sterk is, kan lede van die kavallerie meer en swaarder wapens as die infanterie dra. Perde is ook vinnig as mense, wat beteken dat die kavallerie vinniger in die gevegsgebied ontplooi kan word.

Berede eenhede is mettertyd deur gemotoriseerde en gemeganiseerde eenhede vervang. Perde moes plek maak vir gepantserde voertuie en vliegtuie. Vandag gebruik moderne weermagte "gepantserde kavallerie" (tenks) en "lugkavallerie" (vegvliegtuie).


</doc>
<doc id="101018" url="https://af.wikipedia.org/wiki?curid=101018" title="Inuïete">
Inuïete

Inuïete is die naam van die Eskimo's van Groenland en Kanada vir hulself. Die Eskimo's van Alaska word Yupik genoem en is verwant aan die Siberiese Yupiks van die noordooste van die Russiese Verre-Ooste.

Die woord "Inuïet" word meestal as sinoniem vir "Eskimo" gebruik omdat sommige Eskimo's laasgenoemde naam as neerhalend beskou. Die Inuïtiese Sirkumpolêre Konferensie van 1977 in Barrow, Alaska, het besluit om die woord Eskimo oorkoepelend met die woord Inuïet te vervang, ongeag watter plaaslike naam gebruik word. In Afrikaans word dié tradisie gevolg. 

Die Inuïete praat verskillende tale van die Eskimo-Aleoetiese taalgroep (die Inuïtiese tale), waarvan Inuktitut in Kanada en Groenland die meeste sprekers het. Die Inuïete het nie ’n letterkundige tradisie nie, maar besit ’n ryk skat van mondeling oorgelewerde mites en verhale, die Inuïtiese mitologie.




</doc>
<doc id="101024" url="https://af.wikipedia.org/wiki?curid=101024" title="CBC/Radio-Canada">
CBC/Radio-Canada

Die Canadian Broadcasting Corporation (CBC)/Radio-Canada is een van die wêreld se grootste openbare uitsaaikorporasies wat nasionale radio- en televisienetwerke vir Kanadese gehore in Engels en Frans bedryf. CBC/Radio-Canada saai daarnaas ook streeksgebonde radio- en televisieprogramme in albei amptelike tale uit, asook plaaslik vervaardigde programme in Engels en inheemse tale vir die bewoners van Kanada se verre Noorde. Programme word van byskrifte vir dowes voorsien.

Vir luisteraars in oorsese gebiede word veeltalige kortgolf-radioprogramme uitgesaai.

Vanweë sy status as "crown corporation" of nasionale openbare onderneming word byna sestig persent van die uitsaaier se begroting uit die federale staatskas befonds, terwyl die res van sy inkomste uit advertensies en verkope van programme aan buitelandse uitsaaiers gegenereer word. CBC/Radio-Canada is onafhanklik van die regering van die dag en net vir sy algemene gedrag aanspreeklik teenoor die federale parlement.

Die stigting van CBC/Radio-Canada as openbare uitsaaier op 2 November 1936, toe die ekonomiese lewe nog deur die Groot Depressie verlam is, was nie die eerste poging om 'n openbare uitsaaidiens in die land te vestig nie. Gedurende die 1920's het die spoorwegmaatskappy "Canadian National Railways (CNR)" die voortou geneem met die vestiging van 'n radionetwerk met stasies in Ottawa, Montreal, Toronto, Moncton en Vancouver. Sy programskedule het konserte, komiese operas, skoolprogramme en historiese dramas ingesluit, alhoewel die nasionale uitsaaityd teen die einde van 1929 nog beperk was tot drie uur per week.

CNR se radiostasies het nogtans, saam met die British Broadcasting Corporation (BBC), as voorbeeld gedien vir die voordele wat aan die vestiging van 'n openbare uitsaaidiens verbonde was en só ook deur die Koninklike Kommissie vir Radiouitsaaidienste waargeneem is wat op 6 Desember 1928 deur die eerste minister William L. Mackenzie King benoem is en onder voorsitterskap van Sir John Aird gestaan het. Dit was duidelik dat Kanadese radiostasies in privaat besit, waarvan die eerstes destyds reeds deur Amerikaanse eienaars oorgeneem is, nie in staat sou wees om 'n volwaardige Kanadese alternatief tot die groeiende aantal radiodienste te bied wat van oorkant die grens uitgesaai is nie.

Die drywende krag agter die Aird-kommissie was Charles Bowman, uitgewer van die dagblad "Ottawa Citizen", wat daarvan oortuig was dat slegs 'n openbare uitsaaidiens die land teen die kulturele deurdringing deur Amerikaanse media sou kon beskerm. Die kommissie, wat verslae van dwarsoor die land ontvang en besoeke aan ander uitsaaikorporasies gebring het, het sy eie verslag op 11 September 1929 ingedien, minder as twee maande voor die ineenstorting van die effektebeurs.

Die Aird-kommissie se verslag het gepleit vir die stigting van 'n nasionale uitsaaikorporasie met die status en pligte van 'n openbare voorsiener wat uit die staatskas befonds sou word. Sodoende sou dit in staat wees om 'n uitsaaidiens te vestig wat 'n nasionale gees sou skep en betekenis sou gee aan nasionale burgerskap. Die kommissie het hom ten gunste van die uitskakeling van privaat stasies uitgespreek, waarby eienaars geldelike skadevergoeding sou ontvang.


</doc>
<doc id="101025" url="https://af.wikipedia.org/wiki?curid=101025" title="Eskimo-Aleoetiese tale">
Eskimo-Aleoetiese tale

Die Eskimo-Aleoetiese tale is ’n taalfamilie afkomstig uit Groenland, die noorde van Kanada, Alaska en dele van Siberië. Die taalgroep word in sy geheel Inuïties genoem in Groenland, Kanada en Wes-Alaska, Yupik in Noord-Alaska en Yuit in Siberië. Die term "Eskimo" word nie deur die meeste sprekers van die taal aanvaar nie weens die negatiewe konnotasie wat aan die woord verbonde is.
Vanweë die geografiese skeiding van die verskillende Inuïetiese bevolkingsgroepe is die dialekte van die Eskimo-Aleoetiese tale so ver van mekaar verwyder dat baie sprekers mekaar nie meer verstaan nie. Die Aleoetiese tale het die minste sprekers; dit word nog net gepraat op die Aleoetiese, Pribilof- en Komandorski-eilande in die Beringsee.




</doc>
<doc id="101027" url="https://af.wikipedia.org/wiki?curid=101027" title="Citroën Xsara">
Citroën Xsara

Die Citroën Xsara is 'n klein gesinsmotor wat vanaf 1997 tot 2006 deur die Franse motorvervaardiger Citroën gebou is.

Die Xsara was 'n ontwikkeling van die Citroën ZX en die Peugeot 306, waarmee dit 'n platform en aandryfstelsel deel.

Dit was beskikbaar in 3- of 5-deur luikrug en 5-deur stasiewabakwerke; die stasiewa was bemark as die "Break" en die 3-deurluikrug as die "Coupé". Die inlynviersilinderenjinreeks sluit in 1.4, 1.6, 1.8 en 2.0-liter petrolenjins asook 1.6, 1.9 en 2.0-liter turbodiesels, en in sekere lande, ook 'n 1.5-liter PSA TUD-dieselenjin.



</doc>
<doc id="101029" url="https://af.wikipedia.org/wiki?curid=101029" title="Citroën DS3 WRC">
Citroën DS3 WRC

Die Citroën DS3 WRC is 'n wêreldtydrenmotor wat vir die Citroën-wêreldtydrenspan ontwikkel en gebou is deur Citroën Racing vir gebruik sedert die 2011 Wêreldtydrenkampioenskapseisoen. Dit is gebaseer op die Citroën DS3 padmotor, en vervang die hoogs suksesvolle Citroën C4 WRC. Dit is gebou volgens die nuwe wêreldtydrenmotorregulasies vir 2011, wat gebaseer is op die bestaande Super regulasies 2000, maar word aangedryf deur 'n turbo-aangejaagde 1,6 liter-enjin eerder as die normaal geaspireerde 2 liter-enjin wat in Super 2000-motors diens doen.

Ontwikkelingswerk aan die motor is in 2010 deur Citroënbestuurders Sébastien Loeb, Dani Sordo, Sébastien Ogier en toetsbestuurders Philippe Bugalski en Stéphane Sarrazin. uitgevoer.

Die enjin is spesiaal ontwikkel vir die motor (ouer regulasies vereis dat die enjin gebaseer word op 'n enjinblok en silinderkop van 'n bestaande massavervaardigde motor se enjin). Dit ontwikkel amptelik 300 bhp (223.7 kW) teen 6000 opm en 350 N·m (35.7 kgf·m) teen 3250 opm.



</doc>
<doc id="101030" url="https://af.wikipedia.org/wiki?curid=101030" title="Citroën C4 WRC">
Citroën C4 WRC

Die Citroën C4 WRC is 'n wêreldtydrenmotor wat vir die Citroën Wêreldtydrenspan ontwikkel en gebou is deur Citroën Racing vir gebruik sedert die 2007 Wêreldtydrenkampioenskapseisoen. Dit is gebaseer op die Citroën C4 padmotor, het die Citroën Xsara WRC vervang en is self opgevolg deur die verbeterde Citroën DS3 WRC. Die motor het sedert 2007 elke jaar die titel in die hande van Sébastien Loeb verower, sowel as die vervaardigerstitel in 2008, 2009 en 2010.

Die C4 WRC en Loeb hou 'n 100% rekord op teerbyeenkomste tydens sy WRC loopbaan, en wen al 13 slegs-teerrondes van die Wêreldtydrenkampioenskap.


</doc>
<doc id="101031" url="https://af.wikipedia.org/wiki?curid=101031" title="Citroën DS3">
Citroën DS3

Die Citroën DS3 is 'n superminimotor wat sedert 2009 deur die Franse motorvervaardiger Citroën gebou word. Dit is amptelik in Januarie 2010 onthul, en is die eerste motor in die nuwe DS-reeks (uitgespreek "Deèsse", wat "godin" in Frans beteken) van Citroën. Terwyl die DS-naam baie herinner aan die klassieke Citroën DS, dra die nuwe DS3 geen ooreenkoms met die ouer motor en sy onderdele nie, en ondervind ook geen van sy ingenieursprobleme nie.

Dit is beskikbaar in 3-deur afslaankap, 'n 3-deurluikrug en 'n 5-deur MPV (die DS 3 Picasso). Die inlynviersilinderenjinreeks sluit in 1.4 en 1.6-liter petrolenjins asook 'n 1.6-liter PSA HDi-dieselenjin.

Die Citroën DS3 is as die "Motor van die Jaar" aangewys deur "Top Gear Magazine", en as die eerste supermini vierkeer namekaar deur die JD Power Satisfaction Survey UK en die tweede meesdoeltreffende supermini (Citroën DS3 1.6 e-HDi 115 Airdream: ware 63.0 mpg) deur "What car ?" naas die Citroën C3.


</doc>
<doc id="101032" url="https://af.wikipedia.org/wiki?curid=101032" title="Citroën C3">
Citroën C3

Die Citroën C3 is 'n superminimotor wat sedert 2002 deur Citroën vervaardig word. Dit vervang die Citroën Saxo in die modelreeks en is tans in sy tweede geslag. Dit word in 'n vyfdeur luikrugbakstyl geproduseer, met die eerste geslag ook in 'n tweedeur omskepbare weergawe gebou, genaamd die C3 Pluriel. 'n Driedeurluikrug met 'n soortgelyke ontwerp is in die tweede geslag bemark as 'n premiemodel, beskikbaar as die DS3.

'n Mini MPV-weergawe van die C3 is in Julie 2008 aangekondig, die C3 Picasso, en onthul by die 2008 Parys Motorskou. In Suid-Amerika is 'n mini SNV weergawe, die C3 Aircross, net plaaslik geproduseer en bemark.

In 2014 is die Citroën C3 bekroon as die mees doeltreffende klein motor, saam met die premiemotor, Citroën DS3.


</doc>
<doc id="101033" url="https://af.wikipedia.org/wiki?curid=101033" title="Lambourn">
Lambourn

Lambourn [ˈlæmbɔrn] is 'n nedersetting en "civil parish" wat in die noordweste van die seremoniële Engelse graafskap Berkshire en naby die bron van die gelyknamige rivier geleë is. Naas sy verskeidenheid winkels en ander fasiliteite word die dorp veral verbind met die perdewedrensport. Hier word tradisioneel Engelse wedrenperde afgerig, en Lambourn huisves ook sommige van die land se voorste jokkies en afrigters.

Die eerste nedersettings in die gebied dateer uit die Bronstydperk. Seven Barrows, 'n begraafplaas uit dié periode, is net noord van Lambourn geleë. Gedurende die nywerheidsomwenteling was Lambourn een van die plekke waar plaaswerkers tydens die Luddiete-onluste in opstand gekom het teen die meganisering van die landboubedryf.

Die M4-snelpad loop deur die uiterste suide van die "civil parish", en die twee grootste nedersettings in die omgewing, Swindon en Newbury, is albei sowat 16 km van die dorp af geleë.


</doc>
<doc id="101034" url="https://af.wikipedia.org/wiki?curid=101034" title="Rancho Mirage">
Rancho Mirage

Rancho Mirage is 'n stad en hersteloord in die distrik Riverside County van die Amerikaanse deelstaat Kalifornië, sowat 100 myl oos van Los Angeles, met 'n bevolking van 17 218 volgens die sensus van 2010, waarby die seisoenale bevolking soms die 20 000-kerf oorskry.

Rancho Mirage is in 1973 as stedelike nedersetting geïnkorporeer toe vyf voorheen nie-geïnkorporeerde gebiede, waarna as die Cove-gemeenskappe verwys is (Desert, Magnesia, Palmas, Tamarisk en Thunderbird), met Mirage Cove, 'n nedersetting wat destyds 3 000 siele getel het, saamgesmelt het.

Tans is Rancho Mirage, wat tussen Cathedral City en Palm Desert geleë is, een van nege stedelike nedersettings in die Coachella Valley, die mees digbevolkte gebied in die Suid-Kaliforniese woestynstreek met 'n bevolking van meer as 400 000 waar danksy besproeiingstelsels 'n groot verskeidenheid vrugte en groentesoorte verbou word.

Die gebied van Rancho Mirage het sy bekendheid aan die nabygeleë Sunnylands-villa in besit van die filantrope Walter en Leonore Annenberg te danke wat ná die Tweede Wêreldoorlog tot 'n gewilde vakansiebestemming en hersteloord vir beroemde persoonlikhede soos Frank Sinatra, Bob Hope, Fred Astaire, Ginger Rogers, koningin Elizabeth II, Patrick Macnee en Mary Martin ontwikkel het. Ook Amerikaanse presidente soos Richard Nixon, Ronald Reagan en Gerald Ford het hier tuisgegaan.

Geriewe soos die stad se twaalf gholfbane, winkelsentrums en ligte nywerhede maak van Rancho Mirage met sy aangename warm klimaat 'n gewilde woonplek. Verskeie bekende akteurs en entrepreneurs het eiendomme in die omgewing gekoop.


</doc>
<doc id="101035" url="https://af.wikipedia.org/wiki?curid=101035" title="Citroën Xsara WRC">
Citroën Xsara WRC

Die Citroën Xsara WRC was 'n wêreldtydrenmotor wat vir die Citroën Wêreldtydrenspan ontwikkel en gebou is deur Citroën Racing vir gebruik sedert die 2001 Wêreldtydrenkampioenskapseisoen. Dit is gebaseer op die luikrugbakwerk van die Citroën Xsara padmotor, maar met baie min ooreenkoms onder die vel, en was een van die suksesvolste motors ooit in die kampioenskap. 

In 1999 het die Xsara WRC se voorganger, die tweewieldryf natuurlik geaspireerde Xsara Kit Car, algeheel gewen in die Rallye Catalunya en Tour de Course. Hierdie motor was beskou as die beste motor in sy klas. In 2001 is die boustelmotorkategorie vervang deur Super 1600 en 2000 Super, en die Citroën Xsara het meegeding in die wêreldtydrenmotorkategorie. In 2002 het die Franse bestuurder Sébastien Loeb byna die Monte Carlo-tydren gewen, maar hy is gestraf as gevolg van 'n onwettige bandomruiling. Dit het gelyk of die motor hom soos 'n handskoen pas, en hy het daarna die Duitse Tydren en 'n rits ander wêreldtydrenne met die Xsara gewen. 


</doc>
<doc id="101036" url="https://af.wikipedia.org/wiki?curid=101036" title="Walter Annenberg">
Walter Annenberg

Walter Hubert Annenberg (* 13 Maart 1908, † 1 Oktober 2002) was 'n Amerikaanse uitgewer, filantroop en diplomaat.

As entrepreneur het Walter Annenberg die sakebelange van sy familie, wat oorspronklik tot gedrukte media beperk was, uitgebrei om ook radio- en televisiestasies in te sluit. Nadat sy vader in die 1930's in 'n aantal skandale betrokke geraak het, waaronder belastingontduiking, het Walter Annenberg moeite gedoen om die reputasie van sy familie te herstel. So het hy sy lewe lank ruim skenkings aan kunsgalerye en ander publieke en onderwysinstellings gemaak waarvan die totale waarde op VSA-$2 miljard beraam is.

Annenberg het nooit geskroom om met sy media by politieke debatte betrokke te raak en sy eie standpunte te bevorder nie. Hy het mediaveldtogte ten gunste van die VSA se ekonomiese herstelplan ná die Tweede Wêreldoorlog, die Marshall-plan, en teen die heksejag op kommuniste en vermeende kommuniste in die McCarthy-tydperk gevoer.

Annenberg het 'n luukse leefstyl geniet. In Sunnylands, sy uitgestrekte landgoed en villa in 'n Suid-Kaliforniese woestynstreek naby Rancho Mirage en Palm Springs, het hy saam met sy eggenote Leonore koninklike gaste, staatshoofde en baie ander bekende persoonlikhede onthaal. As die Verenigde State se ambassadeur in die Verenigde Koninkryk - 'n pos wat hy tussen 1969 en 1974 beklee het - het Annenberg baie gewild geraak en is as Ridderkommandeur met die tweede seniorklas van die Orde van die Britse Ryk vereer.



</doc>
<doc id="101037" url="https://af.wikipedia.org/wiki?curid=101037" title="Peugeot 206 WRC">
Peugeot 206 WRC

Die Peugeot 206 WRC is 'n wêreldtydrenmotor wat op die Peugeot 206 padmotor gebaseer is. Dit is deur Peugeot Sport, Peugeot se fabriekspan, gebruik in die Wêreldtydrenkampioenskap van 1999 tot 2003. Peugeot het met dié tydrenmotor die vervaardigerswêreldtitel vir drie jaar in 'n ry verower van 2000 tot 2002. Marcus Grönholm het die titel vir bestuurders in 2000 en 2002 gewen.


</doc>
<doc id="101038" url="https://af.wikipedia.org/wiki?curid=101038" title="Alfa Romeo MiTo">
Alfa Romeo MiTo

Die Alfa Romeo MiTo (Tipe 955) is 'n driedeur luukse supermini wat amptelik bekendgestel is op 19 Junie 2008 te Castello Sforzesco in Milaan, Italië met 'n internasionale bekendstelling by die Britse motorskou in 2008. Die motor was beskikbaar in al Alfa se belangrikste markte in stadiums sedert Julie 2008. 

Die driedeurluikrug beskik oor voorwielaandrywing en kompeteer met die MINI en die nuwer Audi A1. Die MiTo is ontwerp deur Centro Stile Alfa Romeo en is moontlik geïnspireer deur die 8C Competizione. 

Die MiTo word op Fiat se kleinplatform gebou wat ook gebruik word vir die Fiat Grande Punto. Tussen 2008 en 2012 is sowat 200 000 Mito's gebou.


</doc>
<doc id="101039" url="https://af.wikipedia.org/wiki?curid=101039" title="Dubbelkoppelaarratkas">
Dubbelkoppelaarratkas

'n Dubbelkoppelaarratkas is 'n tipe semi-outomatiese ratkas of outomatiese motortransmissie wat gebruikmaak van twee afsonderlike skakels. Op die een koppeling is die ewe ratte en op die ander koppeling die onewe ratte. Dit kan beskryf word as fundamenteel twee afsonderlike handratkaste (met hul onderskeie koppelaars) vervat binne een hulsel, wat as 'n eenheid werk.

Dit funksioneer gewoonlik in volledig-outomatiese modus, maar die meeste laat ook die bestuurder toe om met die hand ratte te verwissel in semi-outomatiese modus, hoewel ratwisseling steeds deur die elektro-hidrouliese transmissie uitgevoer word.


</doc>
<doc id="101040" url="https://af.wikipedia.org/wiki?curid=101040" title="Moskonfyt">
Moskonfyt

Moskonfyt is 'n stroop wat van druiwemos gekook is. Dit is 'n tradisionele produk van die Bolandse wynplase.

Gegiste druiwesap, bekend as mos, is al kokende sonder enige byvoegings baie stadig in 'n pot oor 'n oop vuur ingedamp sonder dat dit aanbrand. Aanhoudend is dit afgeskuim totdat die verlangde dikte bereik is. Op daardie tydstip het dit 'n ligte bruin kleur. As die kleur te donker geword het, het die tipiese druiwegeur verlore geraak.

Tradisioneel word moskonfyt in Suid-Afrika op brood of saam met smoorsnoek en rys of saam met vis en patats geëet. Tot 2½% van wyn kan ook uit moskonfyt bestaan. Die doel daarvan is om die suurheid teen te werk, die smaak van soetwyn te verbeter en die houbaarheid daarvan te verleng. By die bereiding van die moskonfyt kan nog ander bymiddels gemeng word om byvoorbeeld mirrewyn of hissopwyn te maak.

Daar was jare dat die druiwe-oes te groot was vir die plaaslike mark. Groot sukses is behaal met die uitvoer van moskonfyt. Dit was veral te danke daaraan dat 5 ton druiwe ongeveer 'n ton moskonfyt gelewer het en dus 80% minder skeepsruimte opneem. In Engeland was daar 'n goeie afsetgebied vir moskonfyt om die gehalte van die plaaslike wyne te verbeter.

Moskonfyt was reeds aan die antieke Romeine en Grieke bekend. Die Romeine het drie sterktes daarvan geken, naamlik carenum, defrutum en sapa. Sapa was die sterkste, want in daardie geval is twee-derdes van die vloeistof laat verdamp. Die Grieke Hippokrates (460-370 v.C.) en Aristophanes (448-388 v.C.) het reeds van moskonfyt melding gemaak. In byna alle Romeinse kookboeke is defrutum genoem. Die Romeinse staatsman Cato (234-149 v.C.) het genoem dat defrutum slegs gebruik moet word as dit baie soet is. Plinius (923-79 n.C.) het op sy beurt aanbeveel dat defrutum alleen met nuwe maan gekook moet word. Sowel Cato as Plinius het gewaarsku teen die gebruik van potte van koper en brons omdat dit die konfyt 'n onaangename smaak sou gee. Defrutum is gebruik om wyn te preserveer en te versoet en om disse van vrugte en vleisgeregte se smaak te verbeter. Selfs aan varke en eende is dit gevoer om hul vleis smaakliker te maak. Kwepers en spanspekke is in defrutum ingelê vir gebruik tydens die lang wintermaande. Ook is dit gebruik om die rantsoene vir die Romeinse leërs te preserveer. Romeinse vroue het dit soms gebruik as 'n skoonheidsmiddel.

Moskonfyt is tradisioneel in potte van koper, brons of lood gekook. By wetenskaplikes bestaan die vermoede dat mense wat oor jare heen moskonfyt geëet het wat in loodpotte gekook is, loodvergiftiging opgedoen het. Dit kon gelei het tot onvrugbaarheid en 'n hoë kindersterftesyfer en kon indirek 'n bydraende rede tot die val van die Romeinse ryk gewees het.

Moskonfyt is bekend in Suid-Afrika, Italië, Griekeland, Ciprus en Turkye. Op Sardinië word dit ook soms van die sap van turksvye en die vrugte van die aarbeiboom (Arbutus unedo) gemaak. In Robertson is daar 'n moskonfytfabriek.



</doc>
<doc id="101042" url="https://af.wikipedia.org/wiki?curid=101042" title="Inlyntweesilinder">
Inlyntweesilinder

Die inlyntweesilinderenjin of reguit-twee-enjin is 'n tipe binnebrandenjin met altwee silinders in 'n reguit lyn met die krukas gemonteer. Die enkelbanksilinders kan gerig word in óf 'n vertikale of 'n skuinsvlak met altwee suiers wat 'n gemeenskaplike krukas aandryf.

Hierdie tipe enjin dryf gewoonlik motorfietse en klein vaartuie (soos jetski's) aan. Dit word ook in klein stadsmotors met 'n 500 tot 600 cc inhoudsmaat ingespan, waar ruimte streng beperk is in die enjinruim.

In 'n spesifikasie, grafiek of wanneer 'n afkorting gebruik word, word 'n inlyntweesilinderenjin gelys óf as I2 of L2.



</doc>
<doc id="101043" url="https://af.wikipedia.org/wiki?curid=101043" title="Annenbergstigting">
Annenbergstigting

Die Annenbergstigting (Engels: "Annenberg Foundation") is 'n familiestigting wat in 1989 gestig is om finansiële en ander steun aan organisasies sonder winsoogmerk in die Verenigde State en elders ter wêreld te verskaf, hoofsaaklik deur die toekenning van beurse, die verlening van tegniese bystand en liefdadigheidsaktiwiteite. Die stigting is in die lewe geroep deur en genoem na die uitgewer, filantroop en diplomaat Walter H. Annenberg (1908–2002) en het sy setel in Los Angeles, Kalifornië, met streekkantore in Washington, DC en Pennsilvanië. Die huidige president en hoof uitvoerende beampte is Wallis Annenberg.

Die stigting se kernprojekte sluit die "Annenberg Learner"-projek (vroeër "Annenberg/Corporation for Public Broadcasting", kort CPB) in wat baie opvoedkundige televisieprogramme van die VSA se "Public Broadcasting Service (PBS)" befonds, asook die Annenberg-gemeenskapsstrandhuis ("Annenberg Community Beach House") in Santa Monica, die Annenberg-ruimte vir fotografie ("The Annenberg Space for Photography"), "Metabolic Studio", "explore.org" en die Wallis Annenbergsentrum vir Uitvoerende Kunste ("Wallis Annenberg Center for Performing Arts") in Beverly Hills.


</doc>
<doc id="101044" url="https://af.wikipedia.org/wiki?curid=101044" title="Leonore Annenberg">
Leonore Annenberg

Leonore Cohn Annenberg (* 20 Februarie 1918, † 12 Maart 2009), ook bekend as Lee Annenberg, was 'n Amerikaanse sakevrou, staatsamptenaar en filantroop wat tussen 1981 en 1982 as Hoof van Protokol van die Verenigde State gedien het. 

Sy was getrou met die mediamagnaat en filantroop Walter Annenberg wat in 1969 deur president Richard Nixon as Amerikaanse ambassadeur in die Verenigde Koninkryk benoem is en dié pos vyf jaar lank beklee het. Leonore Annenberg het daarnaas vanaf 2002 tot haar afsterwe in 2009 as die Annenbergstigting se voorsitter van die raad en president gedien.

Leonore Annenberg, 'n boorling van New York wat in Los Angeles grootgemaak is, het haar akademiese opleiding by die Stanford-universiteit ontvang. Nadat haar eerste twee huwelike verbrokkel het, het sy in 1951 met die bekende sakeman Walter Annenberg getrou. Gedurende sy ampstermyn as ambassadeur in Londen was sy verantwoordelik vir die omvattende opknappingswerk in sy ampswoning.

Die Annenbergs het met hul skenkings finansieel bygedra tot Ronald Reagan se presidensiële verkiesingsveldtog in 1980. Leonore is ná Reagan se inswering as Hoof van Protokol benoem en het sodoende as die president, vise-president en buitelandse minister se raadgewer oor diplomatieke protokolsake gedien.

Die Annenbergs het met hul ruim filantropiese skenkings grootliks bygedra tot die befondsing van opvoedkundige instellings en kunsgalerye en was ook betrokke by liefdadigheidsaktiwiteite. Leonore het daarnaas funksies in 'n verskeidenheid komitees en rade waargeneem. Sy het ook ná die afsterwe van haar eggenoot in 2002 voortgegaan om skenkings te maak en hom opgevolg as die Annenbergstigting se voorsitter van die raad en president.


</doc>
<doc id="101045" url="https://af.wikipedia.org/wiki?curid=101045" title="Vloeibare petroleumgas">
Vloeibare petroleumgas

Vloeibare petroleumgas (LPG, LP gas of VP gas), ook net na verwys as "propaan" of "butaan", is vlambare mengsels van koolwaterstofgasse wat as brandstof gebruik word in verwarmingstoestelle, kooktoerusting en voertuie. Dit word toenemend gebruik as 'n aerosoldryfmiddel en 'n koelmiddel, deur die vervanging van chloor in 'n poging om skade aan die aarde se osoonlaag te verminder. Indien spesifiek gebruik as 'n voertuigbrandstof word na dit verwys as "Autogas".

Variëteite van VPG wat verkoop word, sluit 'n mengsel in wat hoofsaaklik propaan bevat maar algemeen ook mengsels van beide propaan en butaan. In die winter bevat die mengsel meer propaan, terwyl dit in die somer meer butaan bevat. In die Verenigde State van Amerika word hoofsaaklik twee grade van LPG verkoop: kommersiële propaan en HD-5. Hierdie spesifikasies word gepubliseer deur die Gas Processors Association (GPA) en die Amerikaanse Vereniging van Toetsing en Materiale (ASTM). Propaan / butaan versnitte is ook in hierdie spesifikasies gelys.

VPG het 'n wye verskeidenheid gebruike, as 'n doeltreffende brandstof in die landbousektor, ontspanning, gasvryheid, verhitting, konstruksie, seilboot en visvang. Dit kan dien as brandstof vir kook, sentrale verwarming en waterverwarming en is 'n besonder koste-effektiewe en doeltreffende manier om huise te verhit wat nie oor elektrisiteit beskik nie.

VPG word vir kook gebruik in baie lande om ekonomiese redes, vir gerief, of omdat dit die voorkeurbron van brandstof is.

Volgens die 2011-sensus in Indië, gebruik 33 600 000 (28,5%) van Indiese huishoudings VPG as kookbrandstof, wat aan hul huise voorsien word in druksilinders. VPG word deur die regering gesubsidieer in Indië, en het 'n politieke steelbal geword tydens verkiesings. VPG was eens 'n gewilde kookbrandstof in Hongkong, tog het die voortgesette uitbreiding van die stad se gasnetwerk aan geboue, VPG gebruik verminder tot minder as 24% van die wooneenhede.

VPG is die algemeenste kookbrandstof in Brasiliaanse stedelike gebiede, wat gebruik word in feitlik alle huishoudings, met die uitsondering van die stede van Rio de Janeiro en São Paulo, wat oor 'n natuurlike gaspyplyninfrastruktuur beskik. Arm gesinne ontvang 'n regeringsubsidie vir die verkryging van VPG.

VPG word in Noord-Amerika algemeen gebruik vir huishoudelike kook en buite braai.

In landelike gebiede van baie lande oor die wêreld, kan VPG 'n alternatief vir elektrisiteit en verwarmingolie (keroseen) verskaf. VPG word meestal gebruik in gebiede wat nie direkte toegang tot natuurlike gas per pypleiding het nie.

VPG gebruik kan word as 'n bron van krag vir warmtekragkoppelingtegnologie (CHP). CHP is die proses vir die opwekking van beide elektriese krag en nuttige hitte van 'n enkele bron van brandstof. Hierdie tegnologie gebruik VPG nie net as brandstof vir verwarming en kook nie, maar ook vir gedesentraliseerde opwekking van elektrisiteit.

VPG kan op 'n verskeidenheid van maniere gestoor word. VPG kan, soos ander fossielbrandstowwe, gekombineer word met hernubare kragbronne om groter betroubaarheid te verseker, terwyl daar steeds 'n vermindering in CO uitlaat bereik word.

Wanneer VPG gebruik word as brandstof vir binnebrandenjins, word na dit verwys as "Autogas" of motorpropaan. In sommige lande word dit sedert die 1940's gebruik as 'n petrolalternatief vir vonkontsteekte enjins. In sommige lande is daar bymiddels in die vloeistof wat die enjinlewe verleng. Die voordeel is dat dit nie-giftig, nie-korrosief en vry van tetrachloried of enige bymiddels is, en 'n hoë oktaangradering het (102-108 RON afhangende van plaaslike spesifikasies). Dit brand skoner as petrol of diesel en die uitlaat is veral vry van luggesuspendeerde deeltjies.

VPG het 'n laer energie-digtheid as petrol en diesel, sodat die ekwivalente brandstofverbruik hoër is. Propaan is egter die derde meesgebruikte motorbrandstof ter wêreld. Beramings in 2008 skat dat meer as 13 miljoen voertuie wêreldwyd deur propaan aangedryf word. Meer as 20 miljoen ton (meer as 7 miljard Amerikaanse gelling) word jaarliks gebruik as voertuigbrandstof.

Nie alle motorenjins is geskik vir gebruik met VPG as brandstof nie. VPG bied minder smering aan boonste silinders as petrol of diesel. Meeste moderne drukbuisdieselenjins reageer egter goed op VPG gebruik as 'n aanvullende brandstof. Stelsels is nou beskikbaar wat die gebruik integreer met OEM enjinbestuurstelsels.


</doc>
<doc id="101050" url="https://af.wikipedia.org/wiki?curid=101050" title="Hollywood in my huis">
Hollywood in my huis

Hollywood in my Huis is 'n Afrikaanse rolprent wat op 26 Junie 2015 in Suid-Afrikaanse teaters begin draai het. Die film is hoofsaaklik in Vasco en aan die Hoërskool Brackenfell geskiet. Tonele is ook in Fisantekraal, Observatory en Kaapstad verfilm. Dit is aanvanklik op 31 Augustus 2014 tydens die kykNET Silwerskermfees in Kampsbaai vertoon, waar dit met drie pryse bekroon is: die ""Kenners-keuse"", die ""Gehoor-gunsteling"" en die ""Gehoor-gunsteling aktrise"" (Christia Visser).

Die rolprent is 'n romantiese komedie wat teen die agtergrond van 'n matriekafskeid in 2004 afspeel. Dit het 'n ouderdomsperk van 7–9 OL (ouerleiding vir taal) en is van Engelse onderskrifte voorsien. Die rolprent se slagspreuk is: ""Soms moet jy net aanvaar dat jou familie en almal om jou eintlik jou Hollywood is...""

Christia Visser, Edwin van der Walt, Leandie du Randt, Brandon Fourie, Nicola Hanekom, Louw Venter, Francois Jacobs en Marga van Rooy.

Jana van Tonder (Christia Visser) is 'n doodgewone matriekmeisie. Sy woon saam met haar ouers, Beatrice en Tos van Tonder (Nicola Hanekom en Louw Venter) aan die verkeerde kant van die treinspoor. Haar pa is werkloos en haar ma bedryf ‘n skoonheidsalon vanuit ‘n karavaan in die voortuin.

Dit is 2004 en haar matriekafskeid is om die draai. Wanneer sy op TV sien hoe Charlize Theron die Oscar wen, besluit sy om haar matriekafskeid in 'n Hollywood-glansgeleentheid te omskep.

Haar beste vriend is Frikkie (Edwin van der Walt), wat saam met sy ouma woon, maar sy is heimlik op Brandon (Viljé Martiz) verlief. Brandon is die skool se hartbreker en tenniskampioen. Sy is vasbeslote om hom te vra om haar na die matriekafskeid te vergesel. Jana ontsien geen moeite nie en kom nie eens agter dat haar beste vriend, Frikkie sy gevoelens vir haar probeer wys nie...



</doc>
<doc id="101051" url="https://af.wikipedia.org/wiki?curid=101051" title="Audi Shooting Brake">
Audi Shooting Brake

Die Audi Shooting Brake was 'n sportkonsepmotor, wat ontwikkel is deur die Duitse premiummotorvervaardiger, Audi, vir bekendstelling aan die 2005 Tokio Motorskou. Dit was 'n ontwerp van 'n sportiewe tweedeur kompakte skietkarluikrug. 


</doc>
<doc id="101054" url="https://af.wikipedia.org/wiki?curid=101054" title="Opel Insignia">
Opel Insignia

Die Opel Insignia (uit Latyn "insigne" = embleem/wapen) is 'n groot gesinsmotor ontwerp en vervaardig deur die Duitse motorvervaardiger Opel. Vervaardiging van die Insignia het in 2008 begin ter vervanging van die Vectra en die Signum.

Die motor staan bekend as die Vauxhall Insignia in die Verenigde Koninkryk en as die "Buick Regal" in China en Noord-Amerika.

Daar is beplan om die Insignia in Australië en Nieu-Seeland onder die Holden-handelsmerk vry te stel in 2015.


</doc>
<doc id="101057" url="https://af.wikipedia.org/wiki?curid=101057" title="Saampersbaarheidsfaktor">
Saampersbaarheidsfaktor

Die saampersbaarheidsfaktor (Z) word gebruik om afwykings van die ideale gaswet te bestudeer. Dit beskryf die verhouding van die molekulêre volume van 'n gas tot die molekulêre volume van 'n ideale gas by dieselfde temperatuur en druk.

Vir 'n ideale gas geld:

Dat wil sê dat vir 'n ideale gas:

Vir 'n nie-ideale gas kan egter Z afwyk van die ideale waarde van een. Daar is twee effekte. Vir gasse soos helium is daar net 'n positiewe afwyking wat by hogere drukke lineêr toeneem. Dit is die gevolg van die feit dat heliumatome 'n eindige volume besit wat die beskikbare volume vir andere atome verlaag. Vir gasse soos is daar nog een andere, negatiewe, effek. Dit is die gevolg is van die intermolekulêre aantrekking wat die druk verlaag. Die afwykings van Z=1 word veral duidelik by lae temperature (sien grafiek).

Die saamperbaarheidsfaktor kan verder beskryf word met 'n viriaalvergelyking of met die vanderwaalsvergelyking.



</doc>
<doc id="101058" url="https://af.wikipedia.org/wiki?curid=101058" title="Peugeot 208">
Peugeot 208

Die Peugeot 208 is 'n superminimotor (B-segment) wat deur die Franse motorvervaardiger Peugeot vervaardig word sedert 2012. Die motor is onthul by die Geneefse Motorskou in Maart 2012. Die eerste 208-modelle was driedeurluikrugmotors wat in 2011 by die maatskappy se nuwe aanleg in Slowakye gebou is. In Junie 2012, toe vyfdeurluikrugmotors beskikbaar geword het, het produksie van die 208 ook begin by die Franse Peugeot-aanlegte in Mulhouse en Poissy.


</doc>
<doc id="101059" url="https://af.wikipedia.org/wiki?curid=101059" title="Poissy">
Poissy

Poissy is 'n "commune" in die département Yvelines in die Île-de-France in noord-sentrale Frankryk. Dit is geleë in die westelike voorstede van Parys, 23,8 km (14,8 myl) van die sentrum van Parys.

In 1561 was dit die plek van 'n vrugtelose Katolieke Hugenote-konferensie, die colloquium by Poissy. Dit is bekend om opeenvolgend die motorfabrieke van Automobiles Gregoire, Matford, Ford SAF, Simca, Chrysler en Talbot te huisves, en is nou die tuiste van een van die grootste Peugeot motorfabrieke in Frankryk.

Inwoners word "Pisciacais" genoem.



</doc>
<doc id="101060" url="https://af.wikipedia.org/wiki?curid=101060" title="Citroën C4 Cactus">
Citroën C4 Cactus

Die Citroën C4 Cactus is 'n klein gesinsmotor vervaardig deur die Franse motorvervaardiger Citroën in Spanje. Die C4 Cactus word beskou as 'n C-segmentmotor in Europa, hoewel dit gebaseer is op die klein PF1 platform wat die Citroën C3 en DS3 onderlê. 'n Unieke ontwerpfunksie is die "Airbump"-panele aan die motor se sye, wat ontwerp is om die voertuig te beskerm teen skade in parkeerareas. Hulle is beskikbaar in kontrasterende kleure.

Produksie het in die lente van 2014 begin in PSA se Villa Verde-fabriek in Madrid, Spanje met verkope wat in Frankryk begin het in Junie 2014. Dit is 'n 5-deur Oorkruis SNV luikrug in "Touch", "Feel" en "Flair"-afwerkingsvlakke en word aangedryf deur 1.2 L I3 petrol en 1.6 L I4 dieselenjins.


</doc>
<doc id="101062" url="https://af.wikipedia.org/wiki?curid=101062" title="Lys van gedrukte Afrikaans-vreemdtalige woordeboeke">
Lys van gedrukte Afrikaans-vreemdtalige woordeboeke

'n Vreemde taal verwys na 'n taal wat nie die moedertaal is nie. Vreemdtalige woordeboeke is 'n hulpmiddel wat mense dwarsoor die wêreld gebruik om mekaar se tale grondig te verken. Teoreties behoort Afrikaans dus meer Groot Woordeboeke te skryf, druk en uitgee om meer belangstelling dwarsoor die wêreld te kweek.

Vreemdtalige woordeboeke het, buiten Engels as amptelike en internasionale taal, meestal beperk gebly tot die onmiddellike Afrikatale in Suid-Afrika (met die uitsondering van die kleiner tale soos Ndebele en Swati) en ander strategiese tale, soos Otjiherero en Ndongo van Namibië tydens die Grensoorlog, asook Fanakalo by die myne. Hierdie Afrikataalwoordeboeke het ondertussen verouder en wag sedert die millenniumaanvang op hersiening. Die uitsondering hier is die Khoekhoegowab-glossarium wat in die jaar 2010 in Namibië verskyn het.

Die Duits-Afrikaanse woordeboeke bestaan wel sedert 1925 en het veel verder gevorder as die Frans-Afrikaanse woordeboek (1950) wat slegs één uitgawe beleef het. Die Duitse woordeboek het ook die Latynse (1939–1972) en Portugese (1975) woordeboeke oorleef. Tog het navorsing tussen die Duitse en Afrikaanse taal in 1983 by sy agtste uitgawe so te sê tot stilstand gekom. Pharos het vanaf 2004 hierdie ou Duitse woordeboeke slegs op aanvraag laat herdruk, sonder enige hersiening. Solé Pienaar het in 2006 'n verhandeling geskryf as pleidooi om hierdie woordeboek grondig hersien te kry.

Sedert die aanvang van 1990 het die eksperimentering met nuwe vreemdtalige woordeboeke meestal beperk gebly tot Japannees (sedert 1986 tot einde 2001). Met die afskaffing van die politieke (en akademiese) sanksies het die Nederlanders en Belge van hul kant ook meer woordeboeke begin publiseer waarin Afrikaans en Nederlands geamalgameer is, soos "Pharos Groot woordeboek : Afrikaans en Nederlands".

Leksikografiese potensiaal word wel gesien in die Russiese taal. Soos by die Afrikaans-Japannese woordeboekie, kom belangstelling meestal vanuit die buitelandse oorde. Svetlana Leshchenko, maar ook Ewgeny Artemof, stel albei in die Afrikaanse taal belang.

Van die netelige punte waarom huiwerig vreemdetalige woordeboeke geskryf word, is:







Hierdie artikel poog om 'n lys saam te stel van gedrukte vertalende woordeboeke wat die Afrikaanssprekende kan gebruik om 'n vreemde taal aan te leer, maar ook vica versa. Reisgidse, asook vertalende kinderwoordeboeke en vakwoordeboeke word by hierdie lys uitgesluit. Die nuttigheid van hierdie "katalogus" kan wees:

(i) om ou of gevestigde werke op te spoor wat hersien of uitgebrei moet word; 
(ii) die leemtes te vind van twee-/veeltalige woordeboeke wat nie beskikbaar is nie en 
(iii) om vir die geskikte woordeboeke te sif om 'n taal so doeltreffend moontlik aan te leer.


























</doc>
<doc id="101063" url="https://af.wikipedia.org/wiki?curid=101063" title="Steve Biko Akademiese Hospitaal">
Steve Biko Akademiese Hospitaal

Die Steve Biko Akademiese Hospitaal is 'n hospitaal in Pretoria, Suid-Afrika. Die hospitaal het vroeër as die "Pretoria Akademiese Hospitaal", en voor 1994 as die H.F. Verwoerd-hospitaal bekend gestaan. Die hospitaal word suiwer as tersiêre opleidingsinstelling vir gesondheidsorg gebruik. Dit is die belangrikste akademiese hospitaal van die Universiteit van Pretoria, saam met Kalafong Hospitaal in Atteridgeville aan die westekant van die middestad. Die hospitaal het 832 beddens.

Die eerste instelling vir gesondheidsorg in Pretoria was naby die militêre kaserne in Potgieterstraat geleë.

Op 21 Junie 1890 het president Paul Kruger die hoeksteen van die nuwe 130-bed Volkshospitaal gelê. Ten spyte van talle uitbreidings, wat onder andere deur die griepepidemie van 1918 genoodsaak is, was die hospitaal nie voldoende vir die stad se bevolking nie.

Op 22 April 1927 is die hoeksteen vir die bestaande hospitaal, die Pretoria Algemene Hospitaal, gelê. Die hospitaal se naam is 1967 na die H.F. Verwoerd-hospitaal hernoem. In 1997 verander dit na die Pretoria Akademiese Hospitaal en uiteindelik in 2008 na die Steve Biko Akademiese Hospitaal.




</doc>
<doc id="101070" url="https://af.wikipedia.org/wiki?curid=101070" title="Falkensee">
Falkensee

Falkensee is 'n stad in die distrik Havelland van die Duitse deelstaat Brandenburg met 'n oppervlakte van 43,27 vierkante kilometer en 'n bevolking van 41 258 (soos op 31 Desember 2013), en daarmee die sesde grootste stad in Brandenburg.

Falkensee is in die noordweste van Berlyn geleë en grens in die noorde aan Schönwalde-Glien, in die weste aan Brieselang en in die suide aan Dallgow-Döberitz, wat almal tot Brandenburg behoort. In die ooste grens dit aan die Berlynse distrik Spandau.



</doc>
<doc id="101071" url="https://af.wikipedia.org/wiki?curid=101071" title="Winterthur">
Winterthur

Winterthur (Frans: "Winterthour", Latyns: "Vitudurum", in die volksmond "Winti" genoem) is met sowat 'n bevolking van 105 000 die sesde grootste stad in Switserland en die tweede grootste stad in die kanton Zürich. Die stad is as 'n politiese gemeente ook hoofstad van die gelyknamige distrik. Dit is in die noordooste van Switserland sowat 20 kilometer noord van Zürich geleë.

Winterthur was in vroeëre tye 'n beduidende nywerheidstad en is vandag as diens-, opvoedkundige-, kulturele en ontspanningsentrum met 16 museums bekend. Die treinstasie van Winterthur hanteer die derde grootste trein- en passasierverkeer in Switserland; die Zürich Lughawe is net 15 kilometer in die suidweste geleë.




</doc>
<doc id="101074" url="https://af.wikipedia.org/wiki?curid=101074" title="Laerskool Middelburg">
Laerskool Middelburg

Die Laerskool Middelburg is 'n openbare skool vir Afrikaanssprekende primêre leerders wat in Middelburg, Mpumalanga geleë is.

Die skool het 'n lang en kleurvolle geskiedenis van oor die 110 jaar. Laerskool Middelburg is oorspronklik op 28 September 1904 as die Middelburg Free School geopen deur die destydse Direkteur van Onderwys in Transvaal, mnr. Fabian Ware. Die skoolgebou is opgerig teen die reuse bedrag van £  4666. Tydens die opening van die skool was mnr. McKenzie die hoof, en in 1908 staan die leerlingtal op 385.

In 2015 is die skoolhoof mnr. Gerrie van der Merwe.

In 1924 verander die skool se naam na die Middelburg Afrikaanse Skool met 'n koedoekop as trotse skoolwapen. In hierdie wapen is Afrikaner-patriotisme en liefde vir die natuur saamgesnoer. Die huidige naam van die skool is in 1978 aangeneem. Leerders verwys na hulself as "Koedoekoppe" en hulle leuse is "Wees Wakker".

Die skepper van die skoollied in 1976 was ene mev. Grobler en in 2014 is die woorde deur Tourette Prinsloo verwerk.





</doc>
<doc id="101075" url="https://af.wikipedia.org/wiki?curid=101075" title="Okavangodelta">
Okavangodelta

Die Okavangodelta (Engels: "Okavango Delta", ook Okavango Grasland) is 'n uitgestrekte rivierdelta in die noorde van Botswana, waar die Okavangorivier in die Kalahari-woestyn "uitmond". Die delta word in die suide deur die Kunyere- en Thamalakane-skeur begrens, wat 'n hidrologiese grens tenoor die Okavangorivier vorm en 'n voortsetting van die Groot Skeurvallei is. Daardeur dreineer en verdamp die rivier en mond nie in 'n see of oseaan uit nie. Sommige vloedwaters dreineer in die Ngamimeer. Hier vorm die Okavangorivier in die half-ariede Kalahari-woestyn met meer as 20 000 vierkante kilometer een van die grootste diererykste vleilande in Afrika. Ná die Sudd aan die Nylrivier in Suid-Soedan en die Binne-Nigerdelta aan die Nigerrivier in Mali is die Okavangodelta die derde grootste binnedelta in Afrika.

Aan die oostelike kant van die Okavangodelta is die Moremi Wildreservaat, 'n nasionale park, geleë. Hierdie statistiese betekenis het gehelp om die Okavangodelta 'n posisie op die Lys van die Sewe Natuurlike Wonders van Afrika te verseker, wat op 11 Februarie 2013 in Arusha, Tanzanië, amptelik bekend gemaak is. Op 22 Junie 2014 is die Okavangodelta deur Unesco as 1000ste wêrelderfenisgebied gelys.

Die gebied het vroeër deel uitgemaak van die Makgadikgadimeer, 'n antieke meer, wat meestal opgedroog het in die vroeë Holoseen. Die buitewêreld het die eerste keer van die Okavangodelta gehoor toe David Livingstone in 1849 daarop afgekom het.

Die deltagebied van die Okavangorivier staan as die Okavangomoeras bekend. Dit is in die noordweste van Botswana geleë en beslaan gemiddeld 'n oppervlakte van sowat 16 800 km². Die gebied, wat uit talle waterlope, kleiner riviere en eilande bestaan, is min of meer driehoekig, met sy wydste deel aan die oostekant, waar die basislyn sowat 200 m lank is. Die moeras word met somerreënwater uit Angola gevoed.

Die Okavangorivier ontspring in Sentraal-Angola (waar dit as die Kubangorivier bekend staan) en vloei eers in 'n suidelike en daarna suidwestelike rigting. Die vloedwater bereik die moeras in die herfs en oorstroom die netwerk van waterlope en riviere. Sommige eilande verdwyn dan heeltemal onder die water terwyl ander net gedeeltelik oorstroom word.

Die oppervlakte van die moeras is afhanklik van die sterkte van die vloed en kan met tot duisende km² wissel. Die voorkoms van die gebied verander ook voortdurend aangesien waterlope jaarliks opnuut gevorm word. Die vloedwater syfer geleidelik in die sandstreek weg en slegs sowat 3% daarvan bereik uiteindelik die panne en mere in die suide en ooste van die moeras.

Die grootste mere is die Ngami en die Xau. Daar kan drie streke in die moeras onderskei word. Die nouer, westelike deel is altyd oorstroom en maak sowat een tiende van die totale oppervlakte uit. Die naasliggende gebied word net tydelik oorstroom, terwyl die oostelike basislyn selde oorstroom word en aansienlik minder van die vloedwater die lope daar bereik.

Die streek is dan ook baie droër as die res van die moeras. Die belangrikste eiland in die moeras is Chiefs, wat betreklik sentraal geleë is. Dit strek vir sowat 120 km in 'n suidoostelike rigting en is sowat 25 km wyd.

Die deel van die moeras wat altyd oorstroom is, is oortrek met ’n groot verskeidenheid waterplante wat op die stadig vloeiende stroom dryf. Kenmerkend vir hierdie streek is die papiruseilandjies wat oral tussen die rietbosse dryf. Dit lyk soos stukkies vaste, grysbruin grond, maar bestaan in werklikheid uit papirus en ander plante waarvan die wortels verstrengel en met ’n stoflaag bedek is.

Aangesien hierdie stoflaag mettertyd baie dik word, bied dit goeie voeding aan die plante wat daaruit groei. Die plantegroei bo en in die water is so dig dat groot dele net met die sogenaamde makorro's (kano's wat uit worsboomstamme gekap is) bevaar kan word. Langs die waterkant groei welige oewerbos, rietbosse, papirus, biesies en 'n verskeidenheid watergrasse.

Die streek wat gereeld, maar net tydelik en gedeeltelik, oorstroom word, bestaan uit 'n breër netwerk van waterlope, talle eilande en vloedvlaktes. Naas die oewerbos word hier ook ander bome aangetref, onder meer wildevy, akasia, kiaat, wildesering en worsbome. Hoër op teen die eilande groei mopaniebome en ilalapalms ("Hyphaene crinita"). Die ilala met sy groot, waaiervormige blare aan die punt van 'n kaalstam, word hier besonder hoog.

Rietbosse, biesies en watergras word in die waterlope aangetref. Die suidelike, noordelike en veral die oostelike buitewyke van die moeras asook Chiefs-eiland bestaan hoofsaaklik uit vleie en savannes. Waar daar rivierlope is, word dit met oewerbos omsoom, maar die bosstroke is selde breër as 'n halwe kilometer. Origens is die streek by uitstek mopanieveld aangesien die mopanieboom in die sanderige leemgrond floreer. Ander bekende boomspesies wat tussen die lang gras aangetref word, is die kameeldoring, blinkblaar, knoppiesdoring en ilalapalm.

Die Okavangomoeras huisves 'n groot aantal dierespesies; trouens, dit is een van die wildrykste gebiede ter wêreld. In die voortdurende oorstroomde streek wemel dit steeds van krokodille, ondanks die feit dat hulle kwaai gejag word. Daar hou ook sowat 1 500 seekoeie, wat egter aansienlik minder is as in die noordelike deel van die rivier self. Die gebied is armer aan vis as ander watergebiede in Afrika omdat die voedingswaarde van die water betreklik laag is.

Kurpers word verreweg die meeste aangetref, maar daar is ook babers, moddervis en tiervis in die riviere. Die moeras is besonder ryk aan voëls. Langs vlak water word kraanvoëls, reiers, maraboes, saalbekooievaars, lepelaars, ibisse en pelikane aangetref, terwyl die dieper water met talle wilde-eende, makpoue, kolganse en duikers bevolk is. Die langtoon word oral aangetref waar die water met waterlelies oortrek is, terwyl visarende, visvangers, troupante, rooivinke, pylsterte, rooiborsfiskale en suikerbekkies ook volop is.

Waar die rivierwalle hoër is, maak duisende mikstertbyvangers in die walle nes. In die minder waterryke streke word ook neushoringvoëls, kwêvoëls, korhane, kiewiete, bosveldpapegaaie, gompoue en heuningvoëls aangetref. Diep in die moeras hou daar die waterkoedoe ("Tragelaphus spekei"), 'n antiloop wat hom besonder goed by die nat omgewing aangepas het. Sy kloutjies is langer, breër en platter as die van ander wildsbokke en dit stel hom in staat om maklik deur die modder te beweeg.

Hy skuil in die oewerbos en riete, wei dikwels in die vlak water en is 'n kragtige swemmer. 'n Ander antiloop wat volop in die moeras is, is die rooilechwe ("Kobus leche"). Hy kom veral in die rietbosse van die tydelik oorstroomde streek voor en is ook ’n goeie swemmer. Die droër savannes is die tuiste van die buffel. Hoewel trofeejagters hul getalle taamlik uitgedun het, maak buffels, rooibokke, baster- waterbokke sowat 60% van die moeras se wildstapel uit. Ander diere wat in die savanne aangetref word, is koedoes, waterbokke, blouwildebeeste, basterhartbeeste, kameelperde en bontkwaggas ("Equus burchelli").

Ook leeus, jagluiperds, luiperds, wildekatte, jakkalse en hiënas kom in die savanne voor, en bobbejane, ape, vlak-, erd- en ystervarke en ratels hou selfs daar. 'n Dier wat die wildernis by uitstek simboliseer, is die olifant. Van wee hul kosbare ivoortande word baie olifante wettig en ook onwettig deur jagters geskiet. Olifante word veral tussen die mopanie- en knoppiesdoringbome aangetref omdat hulle graag hierdie bome se bas vreet.

Botswana se regering doen baie om die fauna en flora van die Okavangomoeras te bewaar. Navorsingsprojekte word in die gebied onderneem en bewaringskonferensies waarby ook natuurstigtings en wildleweverenigings van elders betrek word, word soms gehou.

In die groot, ongerepte Moremiwildreservaat suid van die Khwairivier geld streng bewaringsmaatreëls. Die reservaat is onlangs aansienlik vergroot deurdat Chiefs-eiland bygevoeg is. Daar is ook sekere jagbeperkings vir die gebied buite die reservate en ’n goed georganiseerde veldwagtersdiens met ervare spoorsnyers en radioverbindings is ingestel om die wildwette te handhaaf. Botswana is dan ook een van die enkele Afrikalande met bestendige olifanttroppe.

Die nywerheidsontwikkeling van Botswana hou verskeie gevare vir die gebied in. Aangesien daar ’n groot watertekort in die res van die land heers, bestaan daar reeds planne om 'n groot gebied uit die moeras te besproei. Dit, tesame met waterbesoedeling vanuit moontlike nywerhede en myne, kan die ekologie van die moeras drasties verander. Die water is juis al in ’n mate besoedel. Ook die bestryding van die gevreesde tsetsevlieg en ander insekte met gifstowwe kan die natuurlewe benadeel.

Tot dusver het die gifstof ("Endosulphan") wat vir die bestryding van die tsetsevlieg gebruik word, nog geen beduidende invloed gehad nie, maar daar word gevrees dat beeskuddes die gebied sal binnestroom as die tsetsevlieg uitgeroei is en dit sal waarskynlik die wild verdring. Teenswoordig lyk dit asof die besproeiingskema voorlopig nie aangepak gaan word nie, ofte wel dan nie op groot skaal nie, aangesien dit baie duur sal wees en ook omdat die landbougrond in die aangrensende gebiede baie swak is.

’n Verdere belangrike oorweging is die toeloop van toeriste na die moeras. Toerisme en die inkomste uit jagpermitte is een van Botswana se belangrikste inkomstebronne. Word die natuurlewe geskaad, sal toerisme beslis afneem. Dat die owerheid bewus is van die belang van die bewaring van die wildlewe, blyk uit die feit dat veel minder grootskaalse jag safari's as vroeër aangebied word. Teenswoordig reis sowat tien keer meer toeriste- en kamerajagtersafari's na die moeras as jagsafari's.




</doc>
<doc id="101078" url="https://af.wikipedia.org/wiki?curid=101078" title="Alfa Romeo Giulietta (940)">
Alfa Romeo Giulietta (940)

Die Alfa Romeo Giulietta (Tipe 940) is 'n klein gesinsmotor wat deur die Italiaanse motorvervaardiger Alfa Romeo vervaardig word. Giuliettaproduksie begin teen die einde van 2009 en die model is bekendgestel op die 2010 Geneefse Motorskou. In 'n lewensvatbaarheidstudie wat in Februarie 2009 aan die Amerikaanse regering voorgele is, het Chrysler ('n vennoot van Alfa Romeo se moedermaatskappy Fiat SpA) berig dat die 147-plaasvervanger die mark as die Milano sou betree en dat dit plaaslik in die VSA gebou kon word. Maar sedert die vroeë 2010 het Fiat daarop gekonsentreer om eerder groter modelle na die VSA te bring, soos die Giulia. 

Die Giulietta behaal 'n tweede plek in die "2011 Europese Motor van die Jaar"-toekennings. Tussen 2010 en 2012 is sowat 200,000 Giuliettas gebou.


</doc>
<doc id="101079" url="https://af.wikipedia.org/wiki?curid=101079" title="Alfa Romeo Giulietta (116)">
Alfa Romeo Giulietta (116)

Die Alfa Romeo Giulietta (Tipe 116) is 'n kompakte uitvoerende sedanmotor wat deur die Italiaanse motorvervaardiger Alfa Romeo vervaardig is van 1977 tot 1985.

Die motor is in November 1977 bekendgestel en alhoewel hy die naam van die oorspronklike Giulietta van 1954-1965 dra, was dit 'n nuwe ontwerp, gebaseer op die Alfa Romeo Alfetta onderstel (insluitende sy agtergemonteerde transas). Die Giulietta ontvang twee opknappings, die eerste in 1981 en die tweede een in 1983. Alle Giuliettas beskik oor 'n 5-gang handratkas.

Die Giulietta was slegs beskikbaar in 'n konvensionele driekassedan bakstyl.


</doc>
<doc id="101080" url="https://af.wikipedia.org/wiki?curid=101080" title="Alfa Romeo Giulietta (750/101)">
Alfa Romeo Giulietta (750/101)

Die Alfa Romeo Giulietta (Tipe 750 en 101) was 'n gesinsmotor wat van 1954 tot 1965 deur die Italiaanse motorvervaardiger Alfa Romeo vervaardig is. Dit was Alfa Romeo se eerste suksesvolle toetrede tot die 1.3 liter-klas. Van 1954 tot 1965 is 'n totaal van 177 690 Giuliettas gebou, die groter meerderheid in Berlina-sedan, Sprint-koepee of Spider-roadster bakontwerpe, maar ook as Sprint Special en Sprint Zagato-koepees en Promiscua-stasiewa.


</doc>
<doc id="101081" url="https://af.wikipedia.org/wiki?curid=101081" title="Volkswagen Polo R WRC">
Volkswagen Polo R WRC

Die Volkswagen Polo R WRC is 'n wêreldtydrenmotor gebaseer op die Volkswagen Polo padmotor. Dit word gebou en bedryf deur Volkswagen Motorsport vir gebruik in die Wêreldtydrenkampioenskap. Die motor, wat sy debuut aan die begin van die 2013-seisoen gemaak het, is volgens die nuwe wêreldtydrenmotorregulasies vir 2011 gebou, wat gebaseer is op die bestaande Super-2000 regulasies, maar word aangedryf deur 'n turbo-aangejaagde 1,6 liter-enjin eerder as die normaal geaspireerde 2 liter-enjin wat in Super 2000-motors diens doen.

Die Polo R WRC merk Volkswagen se hertoetreede as 'n vervaardiger in die Wêreldtydrenkampioenskap. Volkswagen Motorsport het van 1983 tot 1988 die Volkswagen Golf GTI en GTI 16V ingeskryf in tydrenne met min sukses, insluitende ses podiumpleke en 'n oorwinning in die 19de Ivoorkustydren in 1987.

Die maatskappy het ook die Volkswagen Golf Mk3 en Mk4 beskikbaar gestel as 'n boustelmotor vir privaatinskrywings tydens die Groep A-era van 1993–1997, alhoewel die gebruik meestal beperk was tot Britse nasionale kampioenskappe.



</doc>
<doc id="101084" url="https://af.wikipedia.org/wiki?curid=101084" title="MacPhersonstut">
MacPhersonstut

'n MacPhersonstut is 'n tipe motorsuspensiestelsel wat die bokant van 'n teleskopiese skokbreker as die boonste stuurspilpunt gebruik. Dit word wyd gebruik aan die voorste suspensie van moderne voertuie en is vernoem na Earle S. MacPherson, wat die ontwerp ontwikkel het.


</doc>
<doc id="101085" url="https://af.wikipedia.org/wiki?curid=101085" title="Kronkelveer">
Kronkelveer

'n Kronkelveer (ook genoem spiraal- of krulveer) is 'n meganiese toestel, wat tipies gebruik word om energie te stoor as gevolg van sy veerkragtigheid. Die energie word daarna weer vrygestel, om skok te absorbeer, of om 'n krag tussen kontakoppervlaktes te handhaaf. Hulle is gemaak van 'n elastiese materiaal gevorm in die vorm van 'n heliks of spiraal wat terugkeer na sy natuurlike lengte wanneer dit ontlaai word.

Die materiaal van die veer tree in spanning wanneer die veer saamgepers of uitgetrek word. Die kwaliteit van die veer word beoordeel volgens die energie wat dit kan absorbeer. Die veer wat in staat is om die grootste hoeveelheid energie vir 'n gegewe spanning te absorbeer, is die beste een.

Metaalkronkelvere word gemaak deur 'n draad rondom 'n silinder te draai. Dit is 'n tipe wringveer, omdat die draad self vervorm word wanneer die veer saamgedruk of uitgerek word. (Neem kennis dat die gebruiklike term "spiraalveer" hier tegnies gesproke nie korrek is nie aangesien die veer eerder in die vorm van 'n heliks is).


</doc>
<doc id="101086" url="https://af.wikipedia.org/wiki?curid=101086" title="Skokbreker">
Skokbreker

'n Skokbreker (in werklikheid, 'n "skokdemper") is 'n meganiese of hidroliese toestel wat ontwerp is om skokimpulse te absorbeer en te demp. Dit funksioneer deur die omskakeling van die kinetiese energie van die skok na 'n ander vorm van energie (tipies hitte) wat dan verkwis word.


</doc>
<doc id="101087" url="https://af.wikipedia.org/wiki?curid=101087" title="Diyarbakır">
Diyarbakır

Diyarbakır (Ottomaanse Turks: دیاربکر "Diyâr-i Bekr", "Land van Bekr", Koerdies: "Amed", Armeens: "Dikranagerd", Zazaki: "Diyarbekir", Siries: "Amedu") is die tweede grootste stad in die suidooste van Turkye ná Gaziantep en is in die streek Koerdistan aan die Tigrisrivier geleë. Die stad het 'n bevolking van 930 266 in 2014 gehad en het 'n oppervlakte van 2 060 km². Diyarbakır is tans die hoofstad van die Diyarbakır-provinsie in Anatolië, dié provinsie het 'n bevolking van 1 654 196 in 2015 gehad. Diyarbakır se vesting en Hevsel-tuine kultuurlandskap is in 2015 deur Unesco as wêrelderfenisgebied gelys.



</doc>
<doc id="101090" url="https://af.wikipedia.org/wiki?curid=101090" title="Amazon Kindle">
Amazon Kindle

Amazon Kindle [ˈʔæməzən 'kɪndl̩] is 'n produkreeks van e-boeklesers wat deur die Amerikaanse aanlynreus Amazon.com ontwerp en bemark word. Amazon Kindle-toestelle stel gebruikers in staat om elektroniese boeke, tydskrifte, dagblaaie en ander digitale media deur middel van draadlose netwerke aanlyn te koop, af te laai, deur te blaai en te lees.

Die Kindle-hardewareplatform is deur die Amazon-dogteronderneming Lab126 ontwikkel en aanvanklik op een enkele e-boekleser geïmplementeer wat vanaf November 2007 te koop was. Intussen is 'n hele reeks van Kindle-toestelle beskikbaar wat van e-boeklesers met elektroniese inkskerms tot tabletrekenaars met kleurskerms strek. Die aantal beskikbare e-boektitels in Amazon.com se aanlyn-boekwinkel het in Junie 2015 meer as 3,6 miljoen beloop, insluitende titels in Afrikaans.


</doc>
<doc id="101092" url="https://af.wikipedia.org/wiki?curid=101092" title="Citroën C4">
Citroën C4

Die Citroën C4 is 'n klein gesinsmotor (C-segment in Europa) wat deur die Franse motorvervaardiger Citroën vervaardig word sedert die herfs van 2004. Dit is tans in sy tweede geslag.

Die C4 is ontwerp om die opvolger van die Citroën Xsara te wees. Dit is meganies soortgelyk aan die Peugeot 308, wat in 2007 vrygestel is, in 'n hersiene weergawe, met 'n nuwe voorkant, omgekeerde ligte en paneelbordwysigings, vir die 2008/2009 modeljaar.

In Januarie 2010 is aangekondig dat die koepee-weergawe nie oorgedoen is nie, maar in plaas daarvan vervang is met die Citroën DS4. Die C4 behaal die tweede plek in die "Europese Motor van die Jaar"-toekennings vir 2005.


</doc>
<doc id="101093" url="https://af.wikipedia.org/wiki?curid=101093" title="Citroën Berlingo">
Citroën Berlingo

Die Citroën Berlingo en Peugeot Partner is byna identiese paneelwaens en ontspanningsvoertuie wat deur die PSA Peugeot Citroën alliansie vervaardig word sedert 1996. Hulle is gebaseer op die Citroën ZX/Peugeot 306 stasiewa se vloerpan en onderstel. Met hul vierkantige, boksagtige vragruim en aerodinamiese voorkant, kan hulle konseptueel beskou word as die afstammelinge van die Citroën 2CV.

Beide die Berlingo en Partner is in saamgepersde aardgas en elektriese weergawes beskikbaar, almal met inlynviersilinderenjins.

Die paneelwaens is die Berlingo en Partner, terwyl die ontspanningsvoertuie bekend staan as die Berlingo Multispace en Partner Combi. In Italië was die eerste geslag van die Partner bekend as die Peugeot Ranch.


</doc>
<doc id="101094" url="https://af.wikipedia.org/wiki?curid=101094" title="Citroën 2CV">
Citroën 2CV

Die Citroën 2CV (Frans: "deux chevaux" (letterlik "twee stoomperde") was 'n voorenjin, voorwielaangedrewe, lugverkoelde motor bekendgestel op die 1948 Parys Mondial de l'Automobile en vervaardig deur Citroën vir modeljare 1948-1990.


</doc>
<doc id="101095" url="https://af.wikipedia.org/wiki?curid=101095" title="Jeanne Goosen">
Jeanne Goosen

Jeanette (Jeanne) Helena Goosen (13 Julie 1938 – ) is 'n veelsydige Suid-Afrikaanse skrywer wat in Parow, Kaapstad, gebore is. Sy het verskeie beroepe gevolg, onder meer as radiografis, boer, visser en ook joernalis by Afrikaanse dagblaaie soos "Oggendblad", "Hoofstad" en "Die Transvaler". Sy het ook vir die Natalse blad "Tempo" gewerk. Sy het aan die Hoërskool Parow gematrikuleer en het daarna radiografie aan die Universiteit van Kaapstad studeer.

Van haar bekendste werke is "’n Uil vlieg weg", "Ons is nie almal so nie", "Wie is Jan Hoender?", die kortstorie "’n Kat in die sak", die toneelstuk "Kombuis-blues" en ook kabaretstukke. Haar eerste werk, die poësiebundel "’n Uil vlieg weg", is reeds in 1971 gepubliseer. Haar boek "Ons is nie almal so nie" het die CNA-, Rapport- en M-Net-prys verower.

Jeanette Helena Goosen is op 13 Julie 1938 in Parow gebore as die middelste van drie kinders, en word ook daar groot. Haar pa was ’n tekenaar by die spoorweë en haar ma ’n huisvrou. Sy druip standerd drie, wat sy aan haar onoplettendheid as kind toeskryf. Op agtjarige ouderdom begin sy met klavier en ’n paar jaar daarna met die klarinet. Sy studeer musiek aan die Rondebosch School of Music, verwerf haar Unisa-lisensiaat in musiek en kry ook formele opleiding in musiek onder Magriete Herbst van Parow en Japie Malan en Toronti Florenti van die Kaap. Haar eerste werk is in standerd ses as junior Kersvader by Ackermans in Parow. Sy matrikuleer aan die Hoërskool J.J. du Preez in Parow en ontvang dan ’n beurs van die Universiteit van Kaapstad, waar sy radiografie en drama bestudeer. Daarna volg sy ’n Diploma in Radiografie aan ’n tegniese kollege en werk vir ’n ruk in hospitale as radiografis en arbeidsterapeut. Later studeer sy ook drama aan die Akademie van Dramakuns in Kaapstad, hoewel sy nie self toneelspeel nie en die kursus deurloop om as skrywer meer van dramas te wete te kom. As jong vrou is sy verloof aan ’n wetenskaplike, maar trou nooit nie.

Regdeur haar lewe beoefen sy ’n verskeidenheid beroepe en doen verskeie werke, met haar skryfwerk, deeltyds of voltyds, die enigste konstante. Sy is onder meer kunsredakteur by die destydse koerant "Hoofstad" in Pretoria en joernalis by onder andere "Oggendblad", "Tempo" en "Die Transvaler", bibliotekaris by die Vloot, radiografiste, stoorkamerwerker, vertaler, sitrusboer by Hartebeeshoek, kleuterskoolonderwyseres, visser aan die Weskus, smous, afslaer, en voltydse skrywer. Sy is ’n swerwer wat nooit lank op een plek bly nie. Sy is gebore in die Kaap, woon vir ’n ruk op Groblersdal en lank in Pretoria en Johannesburg, dan aan die Weskus en trek daarna Karoo toe waar sy twee jaar op Graaff-Reinet bly. Hierna verhuis sy na die plaas Dassenberg naby Franschhoek, waar sy in 1986 joernalis is by die plaaslike koerant "The Paarl Post" en later voltyds skryf. Daarna vestig sy haar in Durban waar sy by die koerant "Tempo" werk en onder andere naweekaande by ’n immigranteklub klavier speel en bas sing. Intussen bly sy ook op Keurboom naby Plettenbergbaai, waar sy baie van haar tyd spandeer aan visvang. In 2000 verhuis sy na Hartbeeshoek naby Hartbeespoortdam, later na ’n plek tussen Brits en Pretoria-Noord en dan in 2001 na Brixton, Johannesburg, voordat sy haar ongeveer ’n jaar later in Melkbosstrand vestig. Daarna trek sy na woonstelle in Tafelsig en later Parklands in Kaapstad. Sedert 2004 is sy ’n gereelde rubriekskrywer in "By", bylae tot "Die Burger", met haar rubriek “"Kaalvuis"”, terwyl sy gereeld praatjies oor haar boeke lewer en keurverslae opstel vir uitgewers. Sy kry ook geldelike hulp van die skrywer Reinet Nagtegaal wat haar in staat stel om voltyds te skryf.

Vroeg in haar werkende lewe word sy ’n lid van die Liberale Party en maak so kennis met Alan Paton en Mary Benson. Hierdie kontak oefen ’n blywende invloed op haar verdere denke uit. In die sewentigerjare raak sy betrokke by die tydskrif "Wurm" en word deel van ’n groep kunstenaars en kunsliefhebbers wat hulle heftig teen die sensuurwetgewing en die toe-passing daarvan verset. Sy ontmoet die skilder Walter Battiss in hierdie konteks en kom diep onder die indruk van sy “Eiland van Verbeelding”, Fookeiland. Die elemente van verset teen burgerlike norme en die ontvlugting weg van daardie burgerlike bestaan deur skepping van fantasie kry gestalte regdeur haar oeuvre. In 1989 is sy een van die afvaardiging van Afrikaanse skrywers wat die toe nog verbode ANC by die Victoria Waterval in Zimbabwe ontmoet. Sy dien in die bestuur van die Afrikaanse Skrywersgilde en is gekant teen alle vorme van onderdrukking en sensuur. Sy tree ook op as beoordelaar vir die toekenning van die Nagtegaalprys vir nuwe dramatekste.

Weens haar uitgesprokenheid beland sy meermale in die warm water. Deborah Steinmair noem in 'n LitNet-artikel dat Goosen al deur Sandra Prinsloo as ’n anargis en deur Ampie Coetzee as “almal se geliefde rebel” beskryf is.

Op 24 Februarie 2011 word sy na ’n hartaanval in die Groote Schuur-hospitaal in Kaapstad opgeneem. Voordat sy ’n pasaangeër kon kry, moes sy eers aansterk vir die operasie. Sy herstel gelukkig weer hierna.

Wanneer sy twaalf is publiseer sy reeds haar eerste gedigte in "Rooi Rose" en sy skryf ook vir "Die Jongspan". Later publiseer sy gedigte in verskeie tydskrifte, insluitende "Standpunte", "Sestiger", "Kol" en "Donga". Haar vroeë gedigte word gebundel in " 'n Uil vlieg weg". Die bundel word nie in afdelings ingedeel nie, wat die bepaling van tematiek bemoeilik, en bevat ’n groot aantal stylvorms en tegnieke. Liefdesgedigte en die verloop en afloop van die verhouding is ’n belangrike tema. Opstand en protes teen die heersende bestel en die onveiligheid en onderdrukking daarvan, asook onderdrukking van persoonlike gevoelens is sommige van die ander temas wat aangespreek word. Sy maak enersyds gebruik van konvensionele digtegnieke wat makliker verstaanbaar is en andersyds ook van ’n meer geslote, assosiatiewe, irrasionele en soms surrealistiese soort gedig. Die hele bundel staan in die teken van verset teen die gewone. Soos die temas en die stylvorme, is ook die gehalte van die gedigte divers. In "Die dag op Nuweland" word die Afrikaner se beheptheid met rugby belaglik gemaak en gehekel, met die beeldspraak wat die aggressie en geweld van die sport mooi raakvat.

"Orrelpunte" ontgin soos die titel aandui primêr die wisselwerking van musiek en klank met taal. ’n Orrelpunt is ’n musikale konstruksie waarin ’n toon of motief in een stem herhaal word, terwyl die ander stemme vry beweeg, wat dikwels interessante wisselwerking en verrassende resultate tot gevolg het. Die bundel toon egter nie blyke van dieselfde verrassingselement nie. Die gedigte is hoofsaaklik negerend van aard, tot so ’n mate dat daar selfs 'n vraagteken geplaas word agter positiewe dinge en die bundel sterk oorhel na die nihilisme. Die beelding in "Siener" en "Gustav Mahler" beïndruk, terwyl ’n besondere effek bereik word met die satire in "Pretoria" en "Waterkloof 1974". "Gesprek met 'n komper" is ’n geestige gesprek tussen ’n kliënt en ’n rekenaar, wat nie oor die vermoë beskik om die fynere geestelike behoeftes van die mens te bevredig nie.

Na ’n digterlike swye van meer as dertig jaar verskyn "Elders aan diens". Die titel slaan op verskeie aspekte van die bundel, waaronder eerstens afskeid en afstandname van mense soos gestorwe ouers en grootouers, die gewese geliefde en vriende wat die land verlaat het. Dit impliseer ook die spreker se rebellie teenoor die gemeenskap, soos blyk uit haar teensinnigheid in kerklike en religieuse skynheiligheid en menslike selfsug, asook haar depressiwiteit en wanhoop. Menslike eienskappe word dikwels gekontrasteer met die eenvoudiger en meer welwillende aard van diere. Hierdie bundel word in 2008 tot kabaret verwerk en opgevoer.

Haar verse word opgeneem in talle versamelbundels, waaronder "Groot verseboek", "Die Afrikaanse poësie in ’n duisend en enkele gedigte", "Die mooiste Afrikaanse liefdesgedigte", "Die dye trek die dye aan", "Liggaamlose taal", "Woordpaljas", "Die goue vreugde", "Voorspraak" en die "Versindaba" bundels wat jaarliks na hierdie fees uitgegee word. By verskeie geleenthede lees sy van haar gedigte in die openbaar voor, onder andere by Versindaba 2007 op Stellenbosch.

"Drie eenakters" bevat die eenbedrywe "Kopstukke" (wat reeds in 1990 by die Staatsteater en elders opgevoer word en in 2001 ook by die Klein Karoo Nasionale Kunstefees), "Kombuis-blues" (wat ’n lokettreffer is en meermale opgevoer word) en "’n Koffer in die kas" (wat onder andere opgevoer word by die Grahamstad Kunstefees). Al drie dramas behandel die verlatenheid van die mens en spesifiek die vrou in ’n vyandige en tragiese wêreld. "Kopstukke" beeld die konflik tussen man en vrou uit. ’n Egpaar is na ’n motorongeluk albei parapleë en in hulle hospitaalbeddens langs mekaar pak elkeen die skuld op die ander vir alles wat in hulle lewens verkeerd geloop het. Die man is ’n professor in filosofie wat sy intellek en spitsvondigheid teen sy nie-intellektuele middelklas-vrou gebruik, wat op haar beurt haar vroulikheid as wapen ontgin. Die vele kwinkslae word afgewissel met diepsinnige opmerkings. Die somtyds kru en vulgêre beheptheid met die spysverteringstelsel is simbolies van die stryd om die tragiek van menswees te verteer. Hierdie drama ondersoek veral die hulpeloosheid van die mens, vasgevang in situasies waaruit daar nie wegkomkans is nie. "Kombuis-blues" (’n verwerking van haar novelle "Lou-oond") vertel van ’n vrou in haar kombuis en dié se vertellings. Deur haar kry vier ander vroue lewe: haar konserwatiewe Afrikaner-ouma, haar politieke aktivis vriendin Hermien, haar bruin huishulp Anna wat ANC-verbindinge het en ’n Armeense vrou, bekeer tot Christus. Deur die verskillende karakters word die poging om van die werklikheid te ontvlug en die onvermoë om normaal te oorleef gedramatiseer. In die proses word indringende sosio-politiese kommentaar gelewer. Hierdie drama ontvang die Vita-Toneelprys en is onder andere al in Londen, Frankfurt, Brussels, Leuven en Den Haag opgevoer. In 1991 word hierdie drama genomineer vir die Dawie Malan-toekenning vir beste drama. " 'n Koffer in die kas" is ’n egte monoloog waar ’n woonstelvrou ’n inbreker in haar hangkas betrap en wanneer die kas omval die inbreker daarin vasvang. Deur die nag probeer sy met die man in die kas kommunikeer en ontboesem so haar angste en frustrasies. Soos in die ander twee eenakters in die bundel is hier ’n magspeletjie aan die gang, met tradisionele verwagtinge en rolle wat letterlik omgekeer word, hoewel die man se swye en sy totale gebrek aan belangstelling in die vrou eindelik haar tog ontmagtig.Die Rapport-prys vir 1993 word aan "Drie eenakters" toegeken.

Sy skryf verskeie ander ongepubliseerde dramas en kabarette wat met groot sukses opgevoer word, hoofsaaklik by die kunstefeeste. Die kabaret "Nagmerries" word in 1991 opgevoer met Lizz Meiring in die hoofrol, "’n Mens huil nie oor alles nie / If only we had arsenic" in 1993 en die kabaret "Hartedief" in 2004 by KKNK. "Desnieteenstaande" word in 2003 by Aardklop opgevoer. Dit vertel die verhaal van ’n vrou wat haar man met ’n beeldjie doodslaan en dan saam met haar vriendin probeer om die situasie te beredder. Die twee vriendinne leef dekadent, met dwelms, seks en drank as middelpunt van hulle lewens, sodat hierdie nagmerrieklug ’n ondersoek word na die donkertes van die menslike gees wat na anargie lei. Die klug "Kappit-yt" debuteer in 2007 by Aardklop en het as onderwerp akteurs wat ouer word en wat hulle alles moet doen om aan die lewe te bly. Sy skryf ook ’n toneelstuk in Engels oor Maria Callas. In 2009 is haar kortverhaal "Spokie Snygans maak sy buiging" tot ’n drama verwerk en is dit ’n finalis vir die Sanlam Teaterprys.

Dit is egter met prosa wat sy haar grootste bydrae tot die letterkunde maak. Met haar novelle "Om 'n mens na te boots" debuteer sy op prosagebied, hoewel sy voorheen ook verskeie tydskrifverhale geskryf het. In hierdie novelle vertel sy van ’n hegte groepie mense (Bres, Brim, Dana, twee kinders, die huishulp en die troeteldiere) wat uit die grootstad wyk om in afsondering in ’n stranddorpie te gaan woon. Geleidelik word hierdie groepie deur die gemeenskap binnegedring, terwyl die hegte verhouding tussen die groepie onderling verbrokkel. Veral treffend is die teenstelling van waansin teen orde en werklikheid teenoor fantasie. Hierdie novelle is ’n sterk aanspraakmaker op die Perskorprys.

Die novelle "Lou-oond" stel ’n vrou in die kombuis aan die woord en is dan ook die primêre boustof vir haar latere eenbedryf "Kombuis-blues". In die middel van die tagtigerjare staan die land kniediep in die struggle en die novelle vertel die verhaal van die skryfster in haar huis in Franschhoek waar sy die tyd verwyl deur na Maria Callas te luister. Sy het gereelde kontak met ’n paar mense. Haar huiswerker staan midde-in die struggle en wil die huis erf na die revolusie, sy het ’n Armeense buurvrou wat oorstelp is deur die geweld wat sy met geloof wil oorkom en haar visvangmaat Hermien, wat geweld voorstaan, is op Langebaan. Die vrou se daaglikse ervarings word aangevul met besinnings oor die wetenskap, musiek en die mens se doel op aarde. Onderliggend aan die verhaal is die tema van die isolasie van die kunstenaar in ’n wêreld sonder hoër waardes. Interessant is die vertelstrategie, waar gebruik gemaak word van onderbreking, uitweiding, uitstel en die ophef van tyd en ruimte, om so die vroulike domein aan te dui en die vroulike perspektief te laat domineer.

Die hoogtepunt in haar oeuvre is "Ons is nie almal so nie," waar die lewensomstandighede en houdings van arm Afrikaners tydens die apartheidsera fyn beskryf word, met ’n goeie dosis galgehumor. Die verhaal vind plaas in die arm woonbuurt Vasco in die Kaap net na die verkiesing in 1948 en sentreer rondom die hoofkarakter Doris, haar man Piet en dogtertjie Gertie. Piet is ’n asmalyer wat op ongeskiktheidspensioen gesit is deur die Spoorweë. Doris werk saans as plekaanwyser by die Parow Bioscope om uit te kom en te ontvlug van haar vervelige lewe. Die leser beleef die gebeure uit die perspektief van Gertie, wat haar ma se opstand teen die lewe wat sy lei; die veranderende houdings ten opsigte van apartheid en mense van ander kleur; en haar ma se alewige soeke na iets beters; met kinderlike onskuld en eerlikheid beskryf. Die onskuld van die kinder-perspektief sorg vir ’n spanning tussen wat die kind vertel en wat werklik gebeur en veroorsaak ’n voortdurende ironiese effek. Die beeld op die werkersklas is baie eerlik, ook in die taalgebruik, en toon Goosen se fyn aanvoeling vir hierdie mense en hulle denkprosesse. Die aanbieding is oorwegend geestig, maar dit staan in direkte en aangrypende kontras teenoor die skrynende aard van die gebeure wat verhaal word. Die titel word afgelei uit die voorval toe hulle bure, die bruin Williamse, deur die Groepsgebiedewet gedwing word om te trek. Doris besluit om die koek wat sy vir haar pa gebak het, vir hulle te gee, maar hulle wys dit beleef van die hand. Hierop skree Doris: “Ons is nie almal so nie”. Die roman wys egter ons is almal so, met dieselfde verlangens, drome, drifte en gevoelens, ongeag ras of die sosiale stand. Doris soek ontvlugting uit haar saai lewe in materiële dinge en dan in ’n buite-egtelike verhouding. Na haar man se dood verdiep haar soektog om die geestelike in te sluit. Die Rapportprys in 1990 en die -prys en M-Net-prys in 1991 word toegeken aan "Ons is nie almal so nie", terwyl hierdie roman tweede eindig in die ATKV-prys toekenning in 1991 en in 1992 op die kortlys is vir die toekenning van die Helgaard Steyn-prys. André P. Brink vertaal hierdie roman in Engels as "Not all of us" (later heruitgegee onder die titel “"We’re not all like that"”) en dit word ook in Nederlands en Frans vertaal.

Met "o.a. Daantjie Dromer" sit Goosen haar uitbeelding van die werkersklasmense met hulle platvloerse taal, humor en lief en leed voort. Die verhaal word vertel uit die gesigspunt van Bubbles Swanepoel, dogter in ’n Kaapse werkersklas-gesin in die vyftigerjare. Haar ma is die hoofkarakter, wat poog om haar gesin aanmekaar en op die regte pad te hou maar self so nou en dan die pad effens byster raak. Ma werk saam met haar vriendin miss Du Plooy in die O.K. Bazaar in Adderleystraat en Pa sit by die huis en drink terwyl hy skemas bedink om geld te maak. Bubbles se ideaal is om weg te kom uit hierdie lae middelklasbestaan en haar hartstog lê in haar klavierlesse, nie in verpleegster wees soos haar ma wil hê nie. Haar ouer broer, Daantjie Dromer, met sy opera-plate en belangstelling in die sielkunde is vir haar die stimulus om groter te droom. In Bubbles se gesprekke met Daantjie raak sy ook al hoe meer bewus van die disfunksionele in die apartheidsbestel en van haar eie ontluikende seksualiteit. In 1994 is "o.a. Daantjie Dromer" ’n naaswenner van die ATKV-prys.

Die novelle "Wie is Jan Hoender?" is ’n mengsel van allegorie, fabel en Middeleeuse diere-epos. Dit vertel van die jaarlikse aankoms van Jan Hoender met sy trok en kolonie van bykans duisend hoenders om Andries Brits se lande met hulle geskrop en bemesting vir die oes voor te berei. Hierdie diens veroorsaak dat Andries se oeste voorkeurpryse by die mark behaal, terwyl Jan in staat is om met sy hoenders te kommunikeer en hulle te motiveer. Die aankoms van die verminkte hen Esther verander egter die prentjie. As uitskothen en swak produseerder is sy na die slagpale gestuur, maar kon op gelukkige wyse ontsnap. Sy vertel die ander hoenders van die gruweldade by die hoender-Auschwitz wat die mens in sy wreedheid en gierigheid vir die hoenders geskep het, wat by die hoenderkolonie groot onrustigheid skep. Hoenderwees word in die novelle gelyk gestel met menswees en nie een van die twee spesies kom juis gunstig uit die vergelyking nie. Die ewewig en verhouding tussen Jan Hoender en die nuwelinghen Esther en die interaksie met die buitewêreld word simbolies ingekleur, met ’n apokaliptiese einde waar die magte van chaos die magte van orde oorwin.

" 'n Paw-paw vir my darling" beeld weer werkersklasmense uit, hierdie keer uit die perspektief van die hond Tsjaka wat saam met die Beeslaar-gesin in Damnville woon. Die tyd is na 1994 en die gebeure ’n satire op hoe die demokrasie met sy politieke en sosiale implikasies sy loop neem onder doodgewone mense. Die Beeslaars se seun Elvis bring sy nuwe meisie, ’n Indiër, agterop sy motorfiets by die huis aan om haar aan Vleis en Soufie, sy ouers, voor te stel. Só word die gesin die nuwe Suid-Afrika ingesleep en wat volg is ’n geestige uitbeelding van hoe werkersklasmense in ’n voorstedelike woonbuurt die politieke en maatskaplike gebeurtenisse beleef. Hierdie boek word deur Koos Roets in ’n vollengte rolprent omskep en word vir die eerste keer in 2015 vertoon tydens KykNet se Silwerskermfees.

" 'n Kat in die sak" is ’n keur uit haar kortverhale wat sy gedurende die voorafgaande sowat twintig jare geskryf het. Die karakters het meermale probleme om in te skakel in die gemeenskap en sinvolle verhoudings aan te knoop. Dood en begrafnis is ’n vername tema, ook in die titelverhaal waar twee oujongnooiens hulle gestorwe kat in ’n plastieksak op ’n bus vervoer om hom te gaan begrawe, net om te sien hoe die sak gesteel word. Hulle sluit dan maar sommer by vreemde mense se begrafnis aan om te kan huil. "Piet-pop" is die verhaal van ’n vrou wat na haar man se dood ’n pop in sy gelykenis laat maak om so die illusie van sy teenwoordigheid te laat voortbestaan. Van die verhale het groteske of surrealistiese elemente. In "Ons huis en ons regeerders" word ’n gemengde mens-insek wêreld simbool van geweld en wraak in die samelewing, terwyl in "’n Pianis se handlyding" die pianis se vingers groei in sy soeke na virtuositeit. Goosen hanteer ook die eietydse politieke onluste in die land in verhale soos "Karoo" en "Wat sag is, vergaan". In "Karoo" word die veranderende Suid-Afrika beskryf as ’n probleem van die botsing tussen verskillende wêrelde, wat verwarring skep vir die mense en beriggewing bemoeilik. So word daar dan ook kommentaar gelewer oor die skrywerskap. Die verteller in die bundel probeer in sommige verhale ’n alternatiewe werklikheid skep (deur middel van die skryfaksie) om so van die werklikheid te ontvlug.

" 'n Gelyke kans" is ’n versameling kortverhale en solo-kabarettekste wat wissel van die groteske tot die erotiese en van die realistiese tot die makabere. Soos die titel aandui, wentel die verhale veral oor die ongelyke kanse wat aan party mense in die lewe gegee word en die drang tot ontvlugting wat daaruit voortspruit. Hierdie ontvlugting geskied meermale in terme van baldadige seks, waar die aanvaarde grense in terme van seksuele voorkeure oorskry word met gesuggereerde bloedskande en veral geweld en seks. Dit weerspieël ook die neerdrukkende betekenisloosheid van die karakters se lewens en wêreld, wat ook in vele ander situasies uitgebeeld word. Die obsessiewe in die seksdrang, wat ook ’n mate van waansin aandui, vind uiting in verhale soos "Die hertogin se kat" en "In-braak". "Derra se kroonprinses" vertel van Serah en haar pa se jolyt en saamdans. Die ma se gebrek aan aandag aan haar voorkoms en die pa se drange maak egter die dansery tussen pa en dogter ongesond. Die verteller in "Kristaldruiwe" is ’n kind, wie se ma aan die aanslag van demensie begin ly, en wie se pa eendag sy koffer gevat en verdwyn het. In "Sprinkane" gaan die man onvervuld deur die lewe en word hy veral deur die aktiewe sekslewe van die sprinkane geteister. "Aan die einde van ’n reënboog" is ’n weergawe van ’n vrou wat handgemeen raak met drie mans in ’n kroeg om te bewys dat sy haarself kan handhaaf. Die kabarettekste ondermyn grotendeels op satiriese wyse die aanvaarde norme en standaarde.

"Plante kan praat" is ’n kortverhaalbundel, waarin sy weer die wêreld van hoofsaaklik die armes en hulle subkultuur oopkrap. Die temas van die verhale is deurlopend kommerwekkende sosiale kwessies binne die samelewing en die individu se soeke na ontsnapping uit die versmorende realiteit van sy bestaan. Soos die titel aandui, speel plante en die simboliek van plante ’n sleutelrol, soos in die verhaal "Lemoene", waar die lemoenboom die simbool is van tanende huweliksgeluk. In die verhale "Fucked for life" (met lesbiese seks en oneerbiedige verwysing deur ’n karakter na die Bybel) en "Wolwors" (’n maskerpartytjie in Houghton wat in ’n orgie ontaard) word die donker onderwêreld teenoor die godsdiens en geloof gestel. Die titelverhaal vermenslik plante, wat die mens aanspreek oor die vernietiging van die natuur.

Van haar kortverhale word in versamelbundels opgeneem, soos "Comrades" en "Kolskoot" in "Op hulle stukke" onder redaksie van Jeanette Ferreira; "Kristaldruiwe" in "Vrou: Mens" onder redaksie van Corlia Fourie, "Antie en die siener" in "Blommetjie gedenk aan my" van Hennie Aucamp en "Die reënseun" in "Vuurslag" van Hennie Aucamp. Ander versamelbundels waarin haar kortverhale verskyn sluit in "Soort soek soort", "Vertellers 1 en 2", "Wisselstroom" en "Lyfspel / Bodyplay". Sy publiseer ook kortverhale in letterkundige tydskrifte soos "Standpunte", "Contrast" en "Tydskrif vir Letterkunde".

"Straataf" is ’n bundel met ’n keur uit haar rubrieke wat in verskeie tydskrifte en koerante verskyn het. Haar rubrieke is vol gevatte sêgoed, waarmee sy direk tot die kern van somtyds sensitiewe kwessies deurdring.

Sy skryf ook "Die groot griep", ’n geskiedenisboek vir kinders.

Op kookgebied publiseer sy die resepteboek "Brood-hooglied" en vertaal Mary Berry se "One pot cooking" as "Prutpot-etes". Julius Fast se "Body politics: how to get power with class", vertaal sy as "Die mag van houding".

Eerbewyse

Die Sanlamprys as Rubriekskrywer van die Jaar word aan haar toegeken vir haar rubriek in die Natalse koerant "Tempo" en sy ontvang ook die Helen Martins Fellowship van Athol Fugard. Die Klein Karoo Nasionale Kunstefees vereer haar in 1998 met die Afrikaans Onbeperk-toekenning. Susanne Beyers en Joanie Combrink maak ’n samestelling uit haar werk wat hulle onder die titel "Dalk is ons almal so" in 2001 by die Woordfees op Stellenbosch opvoer, terwyl Albert Maritz en sy geselskap in 2008 "Elders aan diens" uit haar gedigte saamstel en by Aardklop opvoer. In 2009 vereer die Suid-Afrikaanse Akademie vir Wetenskap en Kuns haar met ’n eeufeesmedalje vir haar baanbrekerswerk in die kunste.






</doc>
<doc id="101098" url="https://af.wikipedia.org/wiki?curid=101098" title="Melbourne Grand Prix Renbaan">
Melbourne Grand Prix Renbaan

Die Melbourne Grand Prix Renbaan by Albert Park in Melbourne is die baan waarop die Australiese Grand Prix-motorwedren jaarliks in Australië gehou word. Die Grand Prix is die oudste oorblywende motorrenkompetisie in Australië wat reeds 79 keer sedert die eerste keer in 1928 op Phillipeiland gehou is. Sedert 1985 is die wedren 'n rondte van die FIA Formule Een-Wêreldkampioenskap.


</doc>
<doc id="101101" url="https://af.wikipedia.org/wiki?curid=101101" title="Barcelona-Catalunya-renbaan">
Barcelona-Catalunya-renbaan

Die Barcelona-Catalunya-renbaan (amptelik "Circuit de Barcelona-Catalunya") is 'n motorsportrenbaan in Montmeló, Barcelona, Katalonië, Spanje. Die baan is sedert 1991 die tuiste van die jaarlikse Formule Een Spaanse Grand Prix.

Met 'n lang pylvak en 'n verskeidenheid draaie, is die Circuit de Catalunya Barcelona 'n baie uitdagende renbaan. Die baan het netjiese pawiljoene met 'n kapasiteit van 140 700 toeskouers en beskik oor 'n FIA Graad 1-lisensie.

Tot in 2013 was die baan net bekend as die "Circuit de Catalunya", voor 'n borgskap deur die Stadsraad van Barcelona "Barcelona" by die titel gevoeg het.

Die Circuit de Catalunya is in 1991 gebou en het die Spaanse Grand Prix in dieselfde jaar begin aanbied. Konstruksie het ook saamgeval met die Olimpiese Spele wat geskeduleer was om in Barcelona plaas te vind die volgende jaar, toe die baan gebruik is as die begin- en eindpunt vir 'n spanfietsry-item. Die Barcelona-Catalunya-renbaan moet nie verwar word met die Montjuïc-renbaan wat die Spaanse Grand Prix vier keer tussen 1969 en 1975 aangebied het nie.

Omdat so baie toetse by hierdie baan gedoen word, is Formule Een bestuurders en werktuigkundiges baie vertroud daarmee. Dit het kritiek uitgelok dat hulle té vertroud is met Catalunya, wat moontlik van die toeskouergenot tydens wedrenne in die wiele mag ry.


</doc>
<doc id="101103" url="https://af.wikipedia.org/wiki?curid=101103" title="Fiat Punto">
Fiat Punto

Die Fiat Punto is 'n superminimotor wat sedert 1993 deur die Italiaanse vervaardiger Fiat vervaardig word, en reeds oor drie geslagte strek. Die derde geslag van die motor is bemark as die Grande Punto tussen 2005 en 2009, en die Punto Evo tussen 2009 en 2012.

Teen Februarie 2012 is byna 8,5 miljoen eenhede reeds geproduseer.


</doc>
<doc id="101106" url="https://af.wikipedia.org/wiki?curid=101106" title="Hernus Kriel">
Hernus Kriel

Hermanus Jacobus Kriel (1941–2015) was 'n minister van wet en orde in die kabinet van F.W. de Klerk, asook die eerste premier van die Wes-Kaap in 1994.

Kriel is op 14 November 1941 in Kakamas in die Noord-Kaap gebore. Hy het 'n BA- en 'n LLB-graad aan die Universiteit van Stellenbosch verwerf. Daarna was hy 'n prokureur tot 1981, waarna hy tot die uitvoerende komitee van die Kaapse Provinsiale Raad verkies is.

In 1 Junie 1990 het hy, as die minister van beplanning en provinsiale sake, die Wetsontwerp op die Herroeping van Diskriminerende Wetgewing betreffende Openbare Geriewe by die Parlement ingedien. 

Van 1991 tot 1994 was hy die minister van wet en orde. Hy was verantwoordelik vir die aanstel van 'n ombudsman om bewerings van wangedrag onder polisielede te ondersoek. Hy het ook die aantal swart lede in die Polisie uitgebrei, 'n eenheid vir onluste-beheer (wat apart van die SAP funksioneer) daargestel, en 'n kode vir polisie-optrede ontwikkel.

Kriel het van 11 Mei 1994 tot 11 Mei 1998, steeds as 'n lid van die Nasionale Party, as premier in die Wes-Kaap gedien. Hy was bekend daarvoor dat hy die objektiwiteit van Waarheid-en-versoeningskommissie bevraagteken het. Hy het ook die terugbring van die doodstraf bepleit.

Hy is op 5 Julie 2015 oorlede.


</doc>
<doc id="101109" url="https://af.wikipedia.org/wiki?curid=101109" title="Trapani">
Trapani

Trapani is 'n stad en 'n "comune" aan die weskus van Sisilië in Italië. Dit is die hoofstad van die provinsie Trapani, 'n belangrike vissershawe en die belangrikste poort na die nabygeleë Egadi-eilande.


</doc>
<doc id="101111" url="https://af.wikipedia.org/wiki?curid=101111" title="Balein">
Balein

'n Balein is 'n dun, plat en soepel strook van 'n buigsame materiaal wat veral in die modebedryf gebruik word om dele van 'n kledingstuk mooi regop, netjies en styf te hou.

Baleine word teenswoordig van metaal, been, plastiek , PVC en ander kunsstowwe gemaak. Oorspronklik was baleine 'n neweproduk van die walvisvangs.

Balein is 'n stewige horingproduk uit die bek van 'n baardwalvis, ook bekend as die baleinwalvis. Hierdie walvisse het in die bokaak in die plek van tande twee rye horingplate, bekend as baleine. Hierdie baleine bestaan uit keratine, en is stywerig en elasties. So 'n walvis gebruik die baleinplate om plankton uit die seewater te filtreer. Die beste soort balein was afkomstig van die Groenlandse walvis, die noorkapper en die suidelike walvis. In 1820 het die Kaapkolonie 'n 31 280 pond balein ter waarde van 3 600 Riksdaalders uitgevoer. Weens die veranderende mode het die vraag na balein vroeg in die 20ste eeu baie afgeneem. Die wêreldwye afkeer in die walvisvangs het meegewerk om die verkoop teen te werk. Baleine word nou uit moderne kunsstowwe vervaardig.

Die woord balein is ontleen aan die woord balaena, die Latyn vir walvis.

Balein afkomstig van walvisse is in 'n wye verskeidenheid plekke gebruik. Dit was veral omdat dit in warm water in allerlei vorms gebuig kon word. Baleine word gebruik in die vervaardiging van korsette, borsrokke, kragies, bras sonder skouerbandjies en hoepelrokke. In punte van boordjies van hemde is baleine geplaas om te voorkom dat die punte omkrul. Baleine word ook in die mediese tegnologie gebruik. Speke van 'n sambreel word soms nog baleine genoem.



</doc>
<doc id="101113" url="https://af.wikipedia.org/wiki?curid=101113" title="Cecil Moss">
Cecil Moss

Cecil Moss (12 Februarie 1925, Riversdal - 27 Oktober 2017, Nuweland) was 'n Springbokrugbyspeler, afrigter en dokter. Hy was saam met dr. Joseph Ozinsky verantwoordelik vir die narkose tydens die eerste menslike hartoorplanting wat dr. Chris Barnard op 3 Desember 1967 gedoen het. 

Hy het in 1949 in vier toetse vir Suid-Afrika teen die All Blacks gespeel; 'n tuisreeks wat die Springbokke 4-0 gewen het. Hy was ook die afrigter vanaf 1982 tot 1989. Hy spog met 10 oorwinnings en slegs twee nederlae. Na die afsterwe van Piet Malan op 5 Julie 2015 was hy die oudste lewende Springbok tot en met sy afsterwe. Des van Jaarsveldt is tans die oudste lewende Springbok.


</doc>
<doc id="101115" url="https://af.wikipedia.org/wiki?curid=101115" title="Vicenza">
Vicenza

Vicenza (Italiaans: [viˈtʃɛntsa] , Venesiaans: "Vicensa") is 'n stad in die noorde van Italië, geleë in die administratiewe gewes Veneto, sowat 200 km oos van Milaan, met 'n bevolking van 113 655 in 2012. Dit is 'n belangrike sentrum vir ekonomiese bedrywighede en een van die welvarendste nedersettings in Veneto en heel Italië. Die stad beskik oor baie besienswaardighede. Die historiese stadsentrum van Vicenza is in 1994 deur Unesco as wêrelderfenisgebied gelys en in 1996 is die gebied uitgebrei.

Vicenza en die omliggende provinsie word verbind met die befaamde Renaissance-argitek Andrea Palladio wat met sy werk beslissende invloed op die boukuns van Europa en oorsese gebiede uitgeoefen het. In die verruklike landelike omgewing het villas en paleise ontstaan wat deur Palladio en ander boumeesters vir welvarende opdraggewers ontwerp is. Vicenza se boukuns het groot bewondering uitgelok by literêre en ander bekende persoonlikhede van dwarsoor die wêreld - onder wie die Argentynse skrywer Jorge Luis Borges wat deur die "Teatro Olimpico" oorweldig is.




</doc>
<doc id="101117" url="https://af.wikipedia.org/wiki?curid=101117" title="Beton">
Beton

Beton (afgelei van die Franse term "béton") is 'n werkbare plastiese mengsel van droë bestanddele soos gruis (gebreekte klip), sand (riviersand) en sement in spesifieke proporsies wat met water aangemaak word. Hierdeur ontstaan 'n vloeibare massa wat maklik in die gewenste vorm gebring kan word en toegelaat word om te verhard. As hidrouliese bindmiddel reageer sement chemies met die water en die ander vaste bestanddele en vorm uiteindelik 'n soliede matriks waarin alle uitgangsmateriale saamgebind word tot 'n harde en duursame steenagtige materiaal wat veral by bouwerk gebruik word.

Die vroegste grootskaalse gebruik van beton dateer terug tot die antieke tydperk. 'n Vroeë voorloper van beton was messelklei wat van kalk berei is en in Antieke Egipte onder meer vir die bou van piramides gebruik is. Hierdie boumateriaal is later deur Griekse en uiteindelik ook Romeinse boumeesters oorgeneem. Die laasgenoemdes het dit verder ontwikkel tot 'n veelsydige boumateriaal wat in Latyn "opus caementicium" genoem is. Hierdie term het eintlik na die metode verwys waarvolgens aanvanklik fondamente en later ook hele betongeboue ontstaan het. Tussen twee baksteenmure is 'n mengsel van kalk, water, sand en klippe gegiet. Danksy die stabiliteit van dié materiaal kon 'n groot verskeidenheid Romeinse bouwerke soos die Kolosseum en Panteon in Rome van beton gebou word. Die Panteon se koepel is steeds die grootste ter wêreld wat sonder die gebruik van gewapende beton verwesenlik is. 

Een van die belangrikste Romeinse innovasies was die ontwikkeling van beton wat waterbestand was en die bou van gesofistikeerde hawegeriewe soos dié in Ostia buite Rome moontlik gemaak het.

Ná die val van die Romeinse Ryk in die laat 5de eeu n.C. het antieke betontegnologie in vergetelheid geraak en is beton nouliks as boumateriaal ingespan. Eers teen die middel van die 18de eeu het betontegnologie veral in Frankryk 'n herlewing ervaar waar argitekte vanaf die 19de eeu met versterkte beton vir vloere en suile begin eksperimenteer het. Die Franse term "béton "is onder meer in Duits, Nederlands en Afrikaans as leenwoord oorgeneem.

Maar dit was veral die ontdekking van portlandsement – 'n samestelling van kalksteen, leem en gips – deur die Engelse nyweraar Joseph Aspdin (1778–1855) in 1824 wat 'n omwenteling in die moderne boubedryf teweeggebring het. Vandag is beton volgens tonnemaat die mees gebruikte mensgemaakte boumateriaal wat veelsydig en ekonomies ingespan kan word. So word in toenemende mate gebruik gemaak van betonpaaie wat veel langer hou as teerpaaie en feitlik geen onderhoudkoste meebring nie.

Belangrike Suid-Afrikaanse bydraes tot moderne betontegnologie sluit die gebruik van slak in beton, die gebruik van beton in die mynbou en die gebruik van vergruisde aggregate in.








</doc>
<doc id="101118" url="https://af.wikipedia.org/wiki?curid=101118" title="TJX Companies">
TJX Companies

TJX Companies, Inc. is 'n Amerikaanse aandelemaatskappy met sy hoofkwartier in Framingham in die deelstaat Massachusetts wat in sy afdelingswinkels in Noord-Amerika en Europa onder die handelsmerke "T.J. Maxx" (VSA en Kanada) en "T.K. Maxx" (Verenigde Koninkryk, Republiek van Ierland, Duitsland, Oostenryk, Nederland en Pole) onder meer mode, huishoudelike ware, kos en kosmetika teen afslagpryse verkoop. Die afwykende Europese naam is gekies om verwarring met die Britse winkelketting "TJ Hughes" te voorkom.

Volgens sy eie beskrywing is TJX Companies die grootste internasionale mode- en afslagwinkelketting in die VSA wat 3 900 winkels in nege lande bedryf. Sy aandele word as deel van die Standard & Poor's 500-indeks op die New Yorkse Effektebeurs genoteer. 


</doc>
<doc id="101123" url="https://af.wikipedia.org/wiki?curid=101123" title="Kundigheidsverlies">
Kundigheidsverlies

Kundigheidsverlies, breinkwyn of breindrein (leenvertaling uit die Engels "braindrain"), verwys na die verskynsel waar hoogs opgeleide persone (soos akademici, gespesialiseerde kunstenaars, ondernemers en vakkundiges) uit een land (of dikwels ook interprovinsiaal of intraprovinsiaal binne 'n land) vertrek om elders 'n loopbaan te gaan soek. Kundigheidsverlies verwys meestal na die migrasie vanaf die randgebied na die "kern": so sal 'n dokter kan trek vanaf die landelike gebied na 'n stedelike gebied, van een onderontwikkelde provinsie na 'n meer verstedelikte gebied of uitwyk van 'n ontwikkelende land na 'n ontwikkelde land. Die uitstroming van kundigheid uit die randgebied laat sodoende 'n kundigheidsleemte. Tog kan persone met meer ondernemingsgees ook 'n ontwikkelde land verlaat, bv. na 'n belastingparadys.

Kundigheidsverlies het reeds teen die middel-1980's in Suid-Afrika begin toeneem. Van die stootfaktore was onluste in die Transvaal in 1986 en 1987. In 1986 het 13 711 mense die land verlaat en in 1987 het die syfer effens verlangsaam na 11 174. Voorheen het talle burgers ook emigreer om diensplig te ontduik. Die emigrasiesyfer het in 1989 afgeplat tot onder die 5 000-vlak, en meer immigrante is ontvang as mense wat die land verlaat het. Die moord op Chris Hani, leier van die Suid-Afrikaanse Kommuniste Party, maar ook die daaropvolgende burgerlike geweld in 1993, het veral burgers van ander lande "tou by die ambassades" laat staan. Die lande waarheen uitgewyk is, was Kanada, Brittanje, Australië en die V.S.A.

In 2003 het die toenmalige minister van binnelandse sake, Mangosuthu Buthelezi, as antwoord op 'n parlementêre vraag aangekondig dat 11 048 hooggeskoolde Suid-Afrikaners met bestuurs-, beroeps- en administratiewe vaardighede van 2000 tot 2002 geëmigreer het, terwyl net 2 312 persone met soortgelyke vaardighede die land binnegekom het. Hierdie syfer is egter as "erg konserwatief" beskou, omrede talle beroepslui tydelik oorsee werk (en so buitelandse ervaring opdoen) of nie aandui dat hul die land permanent verlaat nie.

Die Raad vir Geesteswetenskaplike Navorsing het in 'n verslag getiteld "Flight of the flamingos" bevind dat die aantal kundiges wat Suid-Afrika verlaat het, vier keer soveel is as wat Statistiek Suid-Afrika beweer. Vanaf 1994 tot 1997 het Suid-Afrika 70 344 mense aan Brittanje, Australië, Nieu-Seeland, die V.S.A., Namibië en Kanada verloor. Vanaf 1998 tot 2001 het die syfer skerp gestyg na 115 247. Onder laasgenoemde was "15 954 in die eerste tydperk mense wat opgelei is in wetenskap en tegnologie en 24 952 in die tweede tydperk". Die RGN het tot die gevolgtrekking gekom dat die regering nagraadse studie vir Suid-Afrikaanse studente meer toeganklik en bekostigbaar moet maak, want, so is gemeen, dit sal die uittog van hoogs gekwalifiseerde werkers keer of hulle oortuig om terug te kom.



</doc>
<doc id="101128" url="https://af.wikipedia.org/wiki?curid=101128" title="Ayman al-Zawahiri">
Ayman al-Zawahiri

Ayman Mohammed Rabie al-Zawahiri, bekend as Ayman al-Zawahiri (Arabies: ‏أسامة بن لادن; ‎* 19 Junie 1951 in Maadi, Kaïro, Egipte) is 'n terroris en die geestelike leier van verskeie djihadistiese groepe, soos byvoorbeeld al-Kaïda.


</doc>
<doc id="101130" url="https://af.wikipedia.org/wiki?curid=101130" title="Jean-Yves Ollivier">
Jean-Yves Ollivier

Jean-Yves Ollivier (gebore op 8 Oktober 1944 in Algiers, Algerië) is 'n Franse sakeman wat hoofsaaklik werk in die kommoditeite sektor in ontluikende markte.

Benewens sy sake-ondernemings, is Jean-Yves Ollivier ook aktief as 'n parallel-diplomaat, wat sy persoonlike verhoudings met die hoofde van state gebruik om mediasie- en vredeprosesse in Afrika te fasiliteer.

Hy is die President van die "Brazzaville Foundation" (Brazzaville-stigting).

Jean-Yves Ollivier het sy loopbaan in die 1960's begin. Hy het begin werk vir maatskappye wat sake doen tussen Europa en Afrika, insluitend "Strauss Turnbull & Co", "JA Goldschmidt SA" en "Grainex".

Gedurende die eerste helfte van die 1970's, na aanleiding van die eerste wêreldwye olieskok, het hy begin werk in die olie- en gas-sektor. In 1980, het hy sy eie olie-maatskappy, Vitank, in samewerking met Henk Vietor, Peter de Savary en Arhmed Mannai gestig.

Vanaf 1984 tot 1989, was hy hoof van die "Coal Trading Corporation" (CTC).

In 1994, het hy "Gestilac SA" gestig, en in 2002, "PanAf Consultancy GmbH" (Zurich) en "Pan-Afrika Consulting" (Hong Kong). Hy het later dié drie maatskappye saamgesmelt om die "Fort Groep" te stig.

In 2009, fasiliteer hy die verkoop van 25% van "Marine XII", in die Republiek van die Kongo, van "ENI" en "SNPC" na die Londen-gebaseerde maatskappy "New Age".

In die 1980's, was Jean-Yves Ollivier die raadgewer oor Afrika-sake aan die burgemeester van Parys, Jacques Chirac. Hy het adviseur vir Jacques Chirac gebly toe Chirac eerste minister geword het.

In 1985,het Jacques Chirac hom gevra om 'n geheime sending te onderneem vir die bevryding van vier Franse gyselaars wat in Libanon aangehou was (Marcel Fontaine, Marcel Carton, Jean-Paul Kaufmann en Michel Seurat).

Op 7 September, 1987, op die aanloopbaan van die lughawe in Maputo, Mosambiek, is 133 Angolese soldate en 50 SWAPO-vegters van Namibië bevry deur die Suid-Afrikaanse owerhede, in ruil vir kaptein Wynand du Toit, van die Suid-Afrikaanse Weermag. Du Toit was 2 jaar vroeër in Angola gevange geneem, terwyl hy en sy manne probeer het om olie-infrastruktuur in Cabinda, te saboteer, tydens "Operation Cabinda". Jean-Yves Ollivier het hierdie grootskaalse gevangene-uitruiling in die geheim onderhandel. Dit het ook gelei tot die bevryding van twee anti-apartheid militantes, die Fransman Pierre-Andre Albertini en Nederlander Klaas de Jong, wat in Suid-Afrika aangehou was.

Op 13 Desember 1988, het die Brazzaville-protokol vasgestel dat die 50 000 Kubaanse soldate in Angola die land sou verlaat, dat die Suid-Afrikaanse troepe sou onttrek, en dat Namibië onafhanklik sou word. Namibia was, tot dan, onder Suid-Afrikaanse beheer en gebruik as 'n basis vir die Suid-Afrikaanse weermag asook gasheer van Unita-leier en Angolese rebelle-leier Jonas Savimbi.

Jean-Yves Ollivier het die onderhandelinge vir die Brazzaville-protokol gefasiliteer deur sy vriend Kongolese president, Denis Sassou Nguesso, as bemiddelaar te gebruik.

In 1989, het Jean-Yves Ollivier begin met 'n bemiddelingsproses in Comore-eilande nadat die Franse huursoldaat, Bob Denard, die eilande in 'n staatsgreep geplaas het. Hy oortuig Denard om die eilande te verlaat.

In 1990, organiseer hy die nuwe Suid-Afrikaanse president, FW de Klerk se besoek aan Frankryk. Dit was die eerste besoek deur 'n Suid-Afrikaanse president in Frankryk in 40 jaar. Die Franse president, François Mitterrand, het de Klerk persoonlik ontvang.

In 2002, was Jean-Yves Ollivier betrokke in gesprekke by Sun City, wat uiteindelik gelei tot 'n magsdeling-ooreenkoms in die Demokratiese Republiek van die Kongo (DRK), tussen President Joseph Kabila en verskeie rebelle-leiers, insluitend Jean-Pierre Bemba, die hoof van die Mouvement pour la Liberation du Kongo (MLC).

Jean-Yves Ollivier is die president van die Brazzaville-stigting, 'n nie-winsgewende organisasie wat hom toewy aan die oplossing van konflik en natuurbewaring. Die Stigting dien as 'n eerlike bemiddelaar tussen strydende partye, in die strengste vertroulikheid, en op die basis van 'n openhartige en direkte dialoog.

In 1987 ontvang Jean-Yves Ollivier die Orde van Goeie Hoop van Buitelandse minister Pik Botha. In 1995 is hy verhef tot die graad van Grootoffisier van die Orde van Goeie Hoop deur Suid-Afrikaanse president Nelson Mandela vir sy rol in die beëindiging van Apartheid. Jean-Yves Ollivier is tot dusver die enigste Franse nie-regeringsgeaffilieerde individue om hierdie lof te ontvang.

Jean-Yves Ollivier hou ook die titel van "Officier de la Legion d'honneur" en "Chevalier de l'Ordre National du Merite" in Frankryk, asook die titel van "Commandeur de l'Ordre de Merite Congolais" in die Republiek van die Kongo, en "Grand Officier de l'ETOILE d'Anjouan" in die Comore-eilande.



</doc>
<doc id="101131" url="https://af.wikipedia.org/wiki?curid=101131" title="Mini (BMW)">
Mini (BMW)

Mini (gestileer as MINI) is 'n Britse motormerk wat deur BMW besit word en wat spesialiseer in superminimotors. Die oorspronklike Mini was 'n lyn van ikoniese klein Britse motors vervaardig deur die British Motor Corporation van 1959 tot 2000. Die modelle het die Morris Mini-Minor en die Austin Seven, die Countryman, Moke, 1275GT en Clubman ingesluit.

Verrigtingsweergawes van hierdie modelle dra die naam Cooper, te danke aan 'n vennootskap met die wedrenlegende John Cooper. Die oorspronklike tweedeur Mini se produksie is voortgesit tot die jaar 2000. Die ontwikkeling van 'n opvolger het in 1995 begin en die nuwe geslag motor is in 2001 vrygestel. Die huidige Minireeks sluit in die Hardtop/Hatch/Convertible (driedeur luikrug), Clubman (estate), Countryman (vyfdeur oorkruiser), Coupe/Roadster en Paceman (driedeur oorkruiser gebaseer op die Countryman).


</doc>
<doc id="101132" url="https://af.wikipedia.org/wiki?curid=101132" title="Renault Zoe">
Renault Zoe

Die Renault Zoe is 'n vyfdeur supermini elektriese motor vervaardig deur die Franse vervaardiger Renault. Die Zoe het 'n 22 kWh litium-ioon batterypak wat 'n reikafstand van tussen 210 km (130 myl) en 240 km (150 myl) onder die NEDC siklus lewer.

Renault het voorheen 'n aantal verskillende konsepmotors onthul onder die Zoe-naam.

Kleinhandelkliëntaflewerings het in Desember 2012 in Frankryk begin, gevolg deur verskeie Europese lande in 2013. Sedert 2013 is die Zoe die alle-tye besverkoper geheel-elektriese motor in die Franse mark. Wêreldwye verkope steek die 25.000 eenhede mylpaal verby in Mei 2015, met Frankryk as die voorste mark met byna 15.000 (57%) eenhede op daardie tydstip verkoop.


</doc>
<doc id="101133" url="https://af.wikipedia.org/wiki?curid=101133" title="Monaco Grand Prix">
Monaco Grand Prix

Die Monaco Grand Prix (Frans: "Grand Prix de Monaco") is 'n Formule Eenmotorwedren wat elke jaar op die "Circuit de Monaco" beslis word. Dit is een van die langslopende byeenkomste op die Formule Een-kalender, saam met die Britse Grand Prix, Italiaanse Grand Prix en die Belgiese Grand Prix.

Sedert dit in 1929 gehou is, word dit as een van die belangrikste en mees gesogte motorrenne ter wêreld beskou, en saam met die Indianapolis 500 en die Le Mans 24 uur, vorm dit die sg. "Trippelkroon van Motorsport". 

Die wedren vind op die smal strate van Monte Carlo plaas, met baie hoogteverskille en skerp draaie sowel as 'n lang tonnel, wat dit een van die veeleisendste bane in Formule Een maak. Ten spyte van 'n relatief lae gemiddelde spoed, is dit 'n gevaarlike plek om te jaag. Dit is die enigste Grand Prix wat nie voldoen aan die FIA se vereiste minimumafstand van 305 kilometer (190 myl) nie. Die ren word jaarliks slegs op die kalender gehou weens "die baan se buitengewone ligging van glans en prestige".


</doc>
