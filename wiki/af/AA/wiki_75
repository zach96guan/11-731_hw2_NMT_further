<doc id="102146" url="https://af.wikipedia.org/wiki?curid=102146" title="Berna Ackerman">
Berna Ackerman

Dr. Berna Ackerman (27 November 1935 – 10 Augustus 2015) was 'n Suid-Afrikaanse skrywer en musiekdosent. Sy het die ATKV-Prosaprys en M-Net-boekprys vir haar semi-outobiografiese boek, "Liesbet Delport se oorlogboek", ontvang. Die boek handel oor haar as Bloemfonteinse kind ten tye van die Tweede Wêreldoorlog.

Ackerman was jare lank 'n musiekonderwyser aan die Hoërskool Sentraal, Hoërskool Eunice, Hoër Meisieskool Oranje en die Bloemfonteinse Onderwyskollege. Daarna het sy tot haar aftrede in 1995 musiek aan die Universiteit van die Vrystaat doseer. Sy is op 10 Augustus 2015 weens lewerkanker oorlede.

Berna Barbara Cloete is op 27 November 1935 op Boksburg gebore, maar verhuis reeds op tweejarige ouderdom na Bloemfontein. Haar pa is Koos Cloete, wat in Bloemfontein van 1937 as proefleser by "Die Volksblad" werksaam is. Gedurende die Tweede Wêreldoorlog ondersteun haar pa die Duitsers en is hy ’n aktiewe lid van die Ossewabrandwag. Hy verloor dan sy werk en moet noodgedwonge by die Engelse koerant, "The Friend", gaan werk, wat sterk teen sy beginsels ingedruis het. Hy is later terug na "Die Volksblad" en werk as proefleser daar tot 1966.

Berna ontvang haar skoolopleiding aan die Laerskool Oranje en Hoër Meisieskool Oranje in Bloemfontein, waar sy matrikuleer. Sy studeer verder aan die Universiteit van die Oranje-Vrystaat en behaal die B.Mus.-graad en die B.Mus. Honneurs-graad. Hierna is sy tot met haar huwelik met Hansie Ackerman in 1966 dosent in musiek aan die Universiteit van die Oranje-Vrystaat en aan die Bloemfonteinse Onderwyskollege. Uit haar huwelik word twee dogters gebore, Doralize en Corlia.

Sy is na haar huwelik vir lank musiekonderwyseres en beklee hierdie pos by Hoërskool Sentraal, Hoërskool Eunice en die Hoër Meisieskool Oranje. In 1981 word sy aangestel as dosent in Harmonie, Kontrapunt en Komposisie aan die Musiekdepartement van die Universiteit van die Oranje-Vrystaat. In hierdie tyd studeer sy verder in kerkmusiek en behaal in 1977 die M.Mus.-graad met ’n proefskrif oor "Die rubrieke Advent en Kersfees in die 1978-uitgawe van die Evangeliese Gesange van die Nederduitse Gereformeerde Kerk en die Nederduitsch Hervormde Kerk van Afrika": "’n historiese oorsig en evaluering". Haar artikels oor kerkmusiek verskyn in hierdie tyd in publikasies soos "Die Kerkbode" en "Voorligter". In 1988 behaal sy die D.Mus.-graad in musiek met ’n verhandeling oor "’n Stylanalitiese studie van Johann Cruger se korale met verwysing na die in die Afrikaanse gesangboek van 1978". Sy is lid van die kommissie wat die bundel "Sing onder mekaar" in 1988 in opdrag van die Sinode van die N.G. Kerk saamstel en is ook vir lank orreliste in haar kerk. Sedert haar aftrede in 1995 bly sy aktief deur musiekresensies vir "Volksblad", programaantekeninge vir die Odeon Strykkwartet en die Streeks Uitvoerende Raad vir Kunste vir die Oranje-Vrystaat (SUKOVS), asook artikels van musiekwetenskaplike aard te skryf. Sy stig MUSACK, ’n uitgewery vir musiekhandboeke en publiseer onder meer "Luister na…"” en "’n Vyfpuntplan vir vierstemmige harmonie", laasgenoemde boek wat sy ook in Engels vertaal en publiseer. Per geleentheid lei sy die skryfslypskool van die Bloemfonteinse Skrywersvereniging, van wie sy ’n lid is. Vir haar boek "Met ’n ompad" doen sy intensiewe navorsing oor nieroorplantings by die niereenhede van die Tygerberg- en Universitas-hospitale.

Berna is op Maandag 10 Augustus 2015 op 79-jarige ouderdom in Bloemfontein aan lewerkanker oorlede.

Sy beoefen baie jare die skryfkuns as stokperdjie en etlike kortverhale asook vervolgverhale word in "Sarie" gepubliseer. Twee van hierdie vervolgverhale, "Halfstuiwer-mossie" en "Seuntjie met die vlek", word later in boekvorm gepubliseer.

"Halfstuiwer mossie" behandel die onderwyseres en weduwee Trudie Bressler se ervaring met haar seuntjie van vier, Dawie, wat aan bloeiing ly. Sy bly by haar skoonma, waar sy gedurig verwyt word dat dit haar skuld was dat haar man, Deon, so vroeg dood is. Trudie gee musiekles by ’n skool buite die stad op die dorp Boegoebron, waar sy leer om staat te maak op die skoolhoof, Gerhard Coetzee. Hier is sy die teiken van die voorsitter van die skoolkomitee, Karl Venter, wat die musiekpos vir sy minnares Tess Vermeulen wil hê en sy dogter Esther opdring aan Gerhard.

"Seuntjie met die vlek" beeld die drama en spanning uit wat volg op die wegraak van ’n kind. Die vierjarige Robbie is gebore met ’n geboortevlek op sy gesig en sy ma, Dinkie Enslin, se oorsensitiwiteit hieroor maak dat sy persoonlikheid daaronder ly. In ’n uitstappie saam met sy kleuterklas na ’n melkfabriek raak hy van die res geskei en beangs klim hy in die reën in die verkeerde minibus. Sonder dat die eienaar, Brummer, van die kind bewus is, ry hy plaas toe, waar sy vrou vir Robbie aanneem as eie kind nadat hulle kort tevore hulle eie kind aan die dood afgestaan het. Hierdie voorval lei tot introspeksie by die karakters, veral by Dinkie en haar man Anton.

"Liesbet Delport se oorlogboek" is losweg gebaseer op haar eie ondervindings tydens die Tweede Wêreldoorlog in ’n huis waar die vader die Ossewabrandwag en Hitler ondersteun. Haar ervarings as kind word treffend gekontrasteer met dié van die ander huisgenote. Deur middel van die aantekeninge wat Liesbet in haar dagboek maak (sy is ses wanneer die oorlog begin) word die verhaal vertel en kry ons ook insig in die groei van ’n jong kind wat met die werklikhede van die lewe kennis maak. Die skrywer slaag daarin om die jong kind se gevoelens en waarnemings op ’n geloofbare manier weer te gee, met die impak wat traumatiese gebeure op die ontwikkeling van ’n kind het as die roman se fokuspunt. Die onskuld van die kind gee aan die weergawe van die traumatiese gebeure ’n selfs groter impak as normaalweg. Die ATKV-prys word in 1999 aan "Liesbet Delport se oorlogboek" toegeken en die boek is in hierdie jaar ook op die kortlys vir die toekenning van die M-Net-prys. Dit word onder andere by haar alma mater, die Hoër Meisieskool Oranje, voorgeskryf.

"Met 'n ompad" is geïnspireer deur die nieroorplantings wat twee van haar broerskinders op jeugdige ouderdom moes ondergaan. Die verhaal is ’n gevallestudie rondom ’n tienderjarige meisie, Anja, wat aan nierversaking ly en die impak en trauma wat hierdie siekte en die wag vir ’n gepaste skenker op die gesinslewe en onderlinge verhoudings het. Tina se man Roy gaan werk in Ethiopië en in sy afwesigheid is dit die Franse horingspeler, Clemens, wat haar deur haar beproewing ondersteun. Met die titel word die Christelike basis van die verhaal geskets, waar Tina glo dat die Here wel ’n plan het met die ompad wat die genesing neem en wat die gesin deur die wildernis neem.

Haar kortverhaal "Die Donderdagtestament van Daan Delport" word in die versamelbundel "Om lief te hê" opgeneem, wat ’n keur bevat van die mooiste liefdesverhale wat in Sarie verskyn het. 






</doc>
<doc id="102152" url="https://af.wikipedia.org/wiki?curid=102152" title="Eugene Nida">
Eugene Nida

Eugene A. Nida (11 November 1914 – 25 Augustus 2011) was 'n taalkundige wat die dinamies-ekwivalente Bybelvertalingsteorie ontwikkel het en een van die stigters van die moderne studieveld van Vertaalstudies was.

Nida is op 11 November 1914 in Oklahoma City, Oklahoma gebore. Hy het op ’n jong leeftyd ’n Christen geword toe hy by sy kerk gereageer het op ’n oproep "om Christus as my Saligmaker te aanvaar."

Hy het in 1936 "summa cum laude" aan die Universiteit van Kalifornië gegradueer. Nadat hy gegradueer het, het hy Camp Wycliffe bygewoon, waar Bybelvertalingteorie geleer is. Hy was ’n kort rukkie in die bediening onder die Tarahumara-Indiane in Chihuahua, Meksiko, totdat gesondheidsprobleme as gevolg van ’n ongesonde dieet en die hoogte bo seespieël hom gedwing het om daarvandaan weg te gaan. Die een of ander tyd gedurende hierdie tydperk het Nida ’n stigterslid van die Wycliffe Wycliffe-bybelvertalers geword, ’n organisasie wat verwant is aan die Summer Institute of Linguistics.

In 1937 het Nida by die Universiteit van Suid-Kalifornië begin studeer, waar hy in 1939 ’n meestersgraad in Nuwe-Testamentiese Grieks verwerf het. In daardie selfde jaar het hy ’n tydelike leraar in die Calvary Church van Santa Ana, Kalifornië geword ná die bedanking van sy stigtersleraar. Ten spyte van sy konserwatiewe agtergrond het Nida in sy latere jare toenemend ekumenies en Nieu-Evangeliesgesind in sy benadering geword.

In 1943 het Nida sy doktorsgraad in linguistiek aan die Universiteit van Michigan verwerf. Hy is as ’n Baptiste-leraar beroep. Hy het met Althea Lucille Sprague getrou, wat in 1993 gesterf het. In 1997 het hy met María Elena Fernandez-Miranda, ’n prokureur en diplomatieke attaché, getrou.

Nida het in die vroeë 1980's afgetree, hoewel hy steeds lesings by universiteite regoor die wêreld gehou het en het in Madrid, Spanje, en Brussel, België, gewoon. Hy het op 25 Augustus 2011 op 96-jarige leeftyd in Madrid gesterf.

In 1943 het Nida sy loopbaan as taalkundige by die Amerikaanse Bybelgenootskap (ABS) begin. Hy is gou bevorder tot Medesekretaris vir Weergawes, en het daarna tot sy aftrede gewerk as Uitvoerende Sekretaris vir Vertalings.

Nida het gehelp met die gesamentlike poging tussen die Vatikaan en die Wêreldbond van Bybelgenootskappe ("United Bible Societies" of UBS) om intergodsdienstige vertalings van die Bybel regoor die wêreld te produseer. Hierdie werk het in 1968 begin en is voortgesit in ooreenstemming met Nida se vertaalbeginsel van funksionele ekwivalensie.

Nida was ’n baanbreker op die gebied van vertaalteorie en taalkunde.

Sy doktorale tesis, "A Synopsis of English Syntax" ("’n Opsomming van Engelse sintaksis"), was die eerste volskaalse ontleding van ’n moderne taal volgens die IC-ontledingsteorie ("immediate constituent analysis"). Sy handboek "Morphology: The Descriptive Analysis of Words" was een van die groot werke van Amerikaanse strukturalisme. Dit was dekades lank die enigste deeglike inleiding tot die veld en is nog steeds waardevol weens sy baie voorbeelde en oefeninge.

Sy noemenswaardigste bydrae tot die vertaalteorie is dinamiese ekwivalensie, wat ook bekend is as funksionele ekwivalensie. Vir verdere inligting, sien "Dinamiese en formele ekwivalensie."
Nida het ook die komponentontledingstegniek ontwikkel, wat woorde in hulle komponente afgebreek het om ekwivalensie in vertaling te bepaal (bv. "seun" = manlik + kind).

Nida se teorie van dinamiese ekwivalensie word dikwels gestel teenoor die beskouings van filoloë wat aanvoer dat ’n begrip van die bronteks (BT) bereik kan word deur die interanimasie van woorde op die bladsy te beoordeel en dat betekenis in die teks self bevat word (d.w.s. baie meer daarop gefokus is om semantiese ekwivalensie te bereik).

Hierdie teorie, saam met ander teorieë van ooreenkomstigheid in vertaling word uiteengesit in sy "Principles of Correspondence"", "("Beginsels van ooreenkoms") waarin Nida begin deur aan te voer dat aangesien "geen twee tale identies is nie, hetsy in die betekenis wat aan ooreenstemmende simbole gegee word of in die maniere waarop simbole in frases en sinne gerangskik word, is dit redelik dat daar geen absolute ooreenstemming tussen tale kan wees nie. Gevolglik kan daar geen absoluut presiese vertalings wees nie." Al kan die impak van ’n vertaling baie soortgelyk aan dié van die oorspronklike wees, kan dit nie identies in besonderhede wees nie.

Nida sit daarna die verskille in vertaling in drie basiese faktore uiteen, soos hy dit sou verklaar:
Nida maak die stelling dat, hoewel daar in vertaling nie so iets soos ’n "identiese ekwivalent" is nie, ’n mens in vertaling die "naaste natuurlike ekwivalent" moet probeer vind. Hier identifiseer hy twee basiese oriëntasies wat gegrond is op twee soorte ekwivalensie: Formele ekwivalensie (FE) en Dinamiese ekwivalensie (DE).

FE vestig die aandag op die boodskap self, in vorm sowel as inhoud. Sulke vertalings sal dan aandag gee op ooreenkomste soos poësie met poësie, sin met sin en konsep met konsep. So ’n vormlike oriëntasie wat hierdie soort strukturele ekwivalensie toelig, word ’n "glosvertaling" genoem waarin die vertaler hom ten doel stel om so letterlik en betekenisvol as moontlik die vorm sowel as die inhoud van die oorspronklike te reproduseer.

Die beginsels van FE sal dan wees: reproduksie van taalkundige eenhede; konsekwentheid in woordgebruik en betekenis ten opsigte van die konteks van die bron.

Aan die ander kant probeer DE algehele "natuurlikheid" van uitdrukkingsvorm bereik. ’n DE vertaling is hoofsaaklik gerig op ekwivalensie van reaksie eerder as ekwivalensie van vorm. Die verhouding tussen die teikentaalontvanger en die boodskap moet in wese dieselfde wees as wat bestaan het tussen die oorspronklike (brontaal-) ontvangers en die boodskap.

Die beginsels wat ’n DE vertaling beheer, is dus: ooreenstemming van ’n vertaling met die ontvangertaal en -kultuur as ’n geheel, en die vertaling moet in ooreenstemming wees met die konteks van die boodskap wat die stilistiese keuse en rangskikking van die elemente van die boodskap behels.

Nida en Lawrence Venuti het bewys dat vertaalstudies ’n baie komplekser vakgebied is as wat dit aanvanklik lyk. Die vertaler moet ook dieper as die teks self kyk om elemente op ’n intratekstuele vlak af te breek en op ’n referensiële vlak te dekodeer—om kultuurspesieke elemente, idiome en figuurlike taal te evalueer om ’n begrip van die bronteks te verkry en ’n vertaling te begin skep wat nie net oordra wat die woorde in ’n gegewe konteks beteken nie, maar ook die impak van die oorspronklike teks binne die perke van die vertaler sy eie taalstelsel oordra. Byvoorbeeld, ’n stelling dat Jesus iemand "ontmoet" het, moet versigtig vertaal word in ’n taal wat ’n onderskeid tref tussen "vir die eerste keer ontmoet (of kennis maak)", "gereeld ontmoet" en bloot "ontmoet (of raakloop)".

Gepubliseerde werke sluit die volgende in:





</doc>
<doc id="102153" url="https://af.wikipedia.org/wiki?curid=102153" title="Shinkansen">
Shinkansen

Die Shinkansen (新 幹線) is 'n groot netwerk hoëspoedspoorlyne wat deur vier Japan Railways Group maatskappye in Japan bedryf word. Die netwerk, wat die modernste ontwerpe van hoëspoedtreine dra, het begin met die Tōkaidō Shinkansen (515.4 km, 320.3 myl) in 1964, is deurlopend uitgebrei en bestaan tans uit 2 616 km (1 625 myl) se lyne met 'n maksimumspoed van 240-320 km/h (150-200 mpu), 283.5 km (176.2 myl) van Mini-Shinkansen lyne met 'n maksimum snelheid van 130 km/h (80 mpu), en 10.3 km (6.4 myl) se sylyne met Shinkansen dienste.

Die netwerk verbind die meeste groot stede op die eilande van Honsjoe en Kyushu, met die konstruksie van 'n verbinding na die noordelike eiland Hokkaido byna voltooi. Die bynaam "bullet train" word soms in Engels gebruik vir hierdie hoëspoed treine.

Die maksimum bedryfspoed is 320 km/h (200 mpu) (op 'n 387.5 km gedeelte van die Tōhoku Shinkansen). Toetsritte het wel 443 km/h (275 mpu) behaal op konvensionele spoorlyn in 1996, en 'n wêreldrekord van 603 km/h (375 mpu) vir maglev treine in April 2015.

Die Tokaido Shinkansen is die wêreld se besigste hoëspoed spoorlyn. Dit vervoer 151 miljoen passasiers per jaar (Maart 2008) [5] en het meer passasiers vervoer (meer as 5 miljard, hele netwerk oor die 10 miljard)as enige ander hoëspoedlyn in die wêreld. Tussen Tokio en Osaka, die twee grootste metropole in Japan, loop tot dertien treine per uur met sestien waens elk ('n 1323-sitplek kapasiteit) in beide rigtings met 'n minimum van drie minute tussen treine. Hoewel grootliks 'n langafstandvervoerstelsel, bedien die Shinkansen ook pendelaars wat vanaf afgeleë stede werk toe reis in die metropolitaanse gebiede. 

Japan se Shinkansen-netwerk het die hoogste jaarlikse passasiersgetalle ('n maksimum van 353 miljoen in 2007) van enige hoëspoed-spoornetwerk tot 2011, toe China se hoëspoed-spoornetwerk dit oortref het met 370 miljoen passasiers per jaar.


</doc>
<doc id="102154" url="https://af.wikipedia.org/wiki?curid=102154" title="Boeber">
Boeber

Boeber is 'n tradisionele Kaap-Maleise soet melkdrankie wat gemaak word van vermicelli, sago en suiker, en verder gegeur word met kardemom, heel kaneel en rooswater. Die drankie word tradisioneel bedien op die 15de aand van Ramadaan, wat die middelpunt van die vastyd is, te vier. Diegene wat die eerste 15 dae se vas voltooi het word ook na verwys as “hy/sy is op die berg” – hy/sy is halfpad deur die vas van Ramadaan.

Boeber is oorspronklik gemaak deur Kaap-Maleiers wie se voorvaders van Indonesië, Oos-Afrika en Indië na Suid-Afrika gekom het. Die Maleiers geniet ook 'n soortgelyke drankie wat genoem word ‘bubur lambuk’ wat beteken ‘spesiale pap’. Dit word ook tradisioneel bedien met die breek van die vas gedurende Ramadaan. 'n Soortgelyke drankie word bedien in Trinidad en Tobago gedurende Eid al-Fitr (die fees aan die einde van Ramadaan) en word genoem ‘Sawine’ of ‘Sewine’. In baie ander dele van die wêreld word die drankie geniet vanaf die ooste wat dit noem ‘kheer’ of ‘soet congee’ tot selfs in Afrikaanse huishoudings wat iets soortgelyks doen, genaamd ‘melkkos’. Baie huishoudings maak boeber gebaseer op familieresepte en mens kan boeberresepte in meeste Kaap-Maleise kookboeke kry. ‘Gereed-om-te-maak’ boeber-mengsels is ook beskikbaar in uitgesoekte supermarkte, kafees en speserywinkels in Suid-Afrika.

Bestanddele:

Voorbereiding:
Week die sago in water vir 15 minute. Smelt die botter in 'n diep souspan. Voeg die vermicelli by en roerbraai tot ligbruin van kleur. Voeg die kardemom, kaneelstokkies en die sultanas by. Hou aan roer. Voeg die melk by en bring tot kookpunt. Voeg die sago by en laat prut vir 30 minute terwyl jy aanhou roer om te verhoed dat bestanddele vasbrand. Sodra sago deurskynend van kleur is, voeg die rooswater, suiker en amandels by en hou aan prut en roer vir 10 minute of totdat alles goed deurgemeng is. Bedien warm. Maak 8 tot 10 porsies. Voorbereidingstyd: 1 uur



</doc>
<doc id="102155" url="https://af.wikipedia.org/wiki?curid=102155" title="Grumman HU-16 Albatross">
Grumman HU-16 Albatross

Die Grumman HU-16 Albatross is 'n groot radiale tweeling-enjin amfibiese vlieënde boot wat gebruik is deur die Amerikaanse Lugmag, die Amerikaanse Vloot en die Amerikaanse Kuswag, hoofsaaklik as 'n soek- en reddingsvliegtuig en 'n gevegssoek- en reddingsvliegtuig.

Dit het oorspronklik bekendgestaan as die SA-16 in die Lugmag en die JR2F-1 en UF-1 in die Vloot en die Kuswag, maar is herdoop na die HU-16 in 1962.


</doc>
<doc id="102157" url="https://af.wikipedia.org/wiki?curid=102157" title="Tsamma">
Tsamma

Die tsamma is 'n subtropiese plant inheems aan die droë streke van Suider-Afrika. Sy vrug word tradisioneel benut as 'n belangrike bron van voedsel en water.

Die botaniese naam vir die tsamma is Citrullus amarus (syn. "C. caffer") en dit is lid van die pampoenfamilie, wetenskaplik bekend as "Cucurbitaceae". Tsammas kom in verskeie variëteite voor en dit wissel van tekstuur en smaak. Daarom is daar 'n groot verskeidenheid volksname vir die tsamma, naamlik makataan, samma, woestynwaatlemoen, wildewaatlemoen, karkoer, bitterboela en bitterwaatlemoen. Molekulêre navorsing het getoon dat die tsamma nie die voorvader is van die waatlemoen ("Citrullus lanatus") wat teenswoordig wêreldwyd gekweek word.

Die genusnaam "Citrullus" is die verkleinwoord vir "Citrus" en verwys waarskynlik na die rondheid van die vrug, aangesien 'n ander verband met sitrusvrugte onduidelik is; "amarus" is die Latynse woord vir bitter.

Die tsamma kom wydverspreid in die westelike dele van Suider-Afrika voor. Dit groei van die Noord-Kaap noordwaarts deur die Namibwoestyn in Namibië tot in Angola en ooswaarts tot in Botswana. In die Kalahari word die plante op die oostelike hellings van die rooi sandduine aangetref.

Die tsamma is 'n eenjarige droogtebestande rankplant waarvan die liggende ranke vinnig groei en tot 3 m lank word. Die blare wissel in lengte van 6 tot 20 cm en in die breedte van 4 tot 15 cm. Klein manlike en vroulike blomme verskyn van Januarie tot April en hulle is groen tot geel van kleur. Die gespikkelde donkergroen skil van die lemoen is hard. Later word dit geler. Hulle is meesal rond met 'n deursnee van so 'n 15 cm. In die middel van die winter verlep die ranke en is die vrug ryp. Daar is baie swart of bruin pitte in die vrug. Hulle is so taai dat dit slegs maklik ontkiem as dit deur die spysverteringskanaal van 'n dier gegaan het. 'n Tsammaplant kan honderde klein lemoentjies in 'n seisoen lewer. Onder gunstige omstandighede kan die vrugte vir 'n jaar in die veld bly lê.

Die tsamma is tradisionele veldkos. Nog altyd is dit 'n groot bron van voedsel en water vir mens en dier, van die olifant en die leeu tot die streepmuis. Omdat die vrugvlees uit 90% water, minder as 7% suiker, min kalorieë, 'n lae konsentrasie minerale en vitamines bestaan, het dit 'n lae voedingswaarde en is boonop byna smaakloos. Die vrugvlees word meesal vars geëet of saam met die skil tot 'n groente gekook of gestoom. Ook kan dit tot konfyt verwerk word. Van die vars jong blare en lote kan 'n spinasie berei word. Gewoonlik word die pitte gerooster, gemaal en gebruik vir die maak van pap. Selfs koffie word van die geroosterde pitte gemaak. Die pitte is 'n bron van vitamien C, minerale, vette en stysel. Ongeroosterde pitte is 'n purgeermiddel. Uitgeholde tsammalemoentjies is gebruik as bakkies. In goeie oesjare het die bewoners van die Kalahari tsammas versamel en in die grond begrawe vir latere gebruik. Bittersmakende vrugvlees van die karkoer of die bitterboele moet liewer nie geëet word nie. Vee en wild eet dit wel, maar daar is variëteite wat giftig is vir skape.



</doc>
<doc id="102158" url="https://af.wikipedia.org/wiki?curid=102158" title="Lawaaiskurwepadda">
Lawaaiskurwepadda

Die lawaaiskurwepadda ("Amietophrynus rangeri") is 'n padda wat endemies is aan Suid-Afrika. Dit kom voor in die sentrale, ooste en die suide van die land. Die padda is 8 – 10 cm lank en lyk amper soos die gorrelskurwepadda behalwe dat dit nie rooi vlekke aan die dye het nie. Die padda is sandbruin of grys met 'n knopperige vel. Hulle hoofvoedsel is insekte en wurms.




</doc>
<doc id="102159" url="https://af.wikipedia.org/wiki?curid=102159" title="Volksbevrydingsleër">
Volksbevrydingsleër

Die Volksbevrydingsleër is die gewapende magte, of weermag, van die Volksrepubliek China.

Dit is die grootste weermag ter wêreld en bestaan ​​uit die:

In oorlogstyd kan die weermag versterk word met manskappe van die:


</doc>
<doc id="102168" url="https://af.wikipedia.org/wiki?curid=102168" title="Katharina Reiss">
Katharina Reiss

Katharina Reiss (gebore op 17 April 1923) is ’n Duitse taalkundige en vertaalkundige. Haar werke is belangrik op die gebied van die vertaalkritiek. Sy is ’n voorstander van die skopos-teorie.



 


</doc>
<doc id="102169" url="https://af.wikipedia.org/wiki?curid=102169" title="Koninklike Maleisiese Lugmag">
Koninklike Maleisiese Lugmag

Die Koninklike Maleisiese Lugmag (Engels: "Royal Malaysian Air Force"), is die lugvaarttak van die Maleisiese gewapende magte. 

Die RMAF se hoofdoel is lugverdediging en lugoorheersing van Maleisiese grondgebied. Die mag beskik oor 'n unieke mengsel van moderne Amerikaans-, Europees- en Russies-geboude vliegtuie.


</doc>
<doc id="102170" url="https://af.wikipedia.org/wiki?curid=102170" title="Koninklike Noorweegse Lugmag">
Koninklike Noorweegse Lugmag

Die Koninklike Noorweegse Lugmag (Engels: "Royal Norwegian Air Force"), is die lugvaarttak van die Noorweegse gewapende magte. 


</doc>
<doc id="102173" url="https://af.wikipedia.org/wiki?curid=102173" title="É (tempel)">
É (tempel)

É (Wigskrif: ) is die Sumeriese woord of simbool vir "huis" of "tempel".

Die Sumeriese term É.GAL ("paleis", letterlik "groot huis") het ’n stad se hoofgebou aangedui. É.LUGAL ("koningshuis") is as ’n sinoniem gebruik. In die tekste van Lagasj is die É.GAL die sentrum van die ensi se administrasie in die stad en die plek van die stadsargief.

Die Sumeriese woord É.GAL vir "paleis" is die waarskynlike etimologie van Semitiese woorde vir "paleis" of "tempel", soos die Hebreeuse היכל ("heichal") en die Arabiese هيكل ("haikal"). Die oorsprong van die woord É kon dus iets soos *hai of *ˀai gewees het.




</doc>
<doc id="102175" url="https://af.wikipedia.org/wiki?curid=102175" title="Mansion House, Londen">
Mansion House, Londen

Mansion House is die ampswoning en kantoorgebou van die Lord Mayor (burgemeester) van die City of London - die historiese middestad van Londen wat as selfregerende nedersetting met stadstatus steeds sekere voorregte geniet. Dit is net teenoor die Bank van Engeland in Mansion Street geleë.

Die statige gebou, wat tussen 1739 en 1752 volgens 'n ontwerp van George Dance die Ouere met 'n Palladiaanse Portlandsteenfasade en ses Korintiese suile opgerig is, is een van die historiese argitektoniese besienswaardighede in die City of London wat jaarliks sowat 50 000 besoekers lok.

Naas Guildhall is dit ook een van die geboue wat deur die stadsregering vir besondere funksies soos amptelike onthale gebruik word. Die bekendste hiervan is die jaarlikse feesmaal wat deur die Lord Mayor aangebied word en waartydens die Britse minister van finansies, die "Chancellor of the Exchequer", sy tradisionele "Mansion House Speech" lewer, 'n toespraak oor die toestand van die Britse ekonomie.



</doc>
<doc id="102176" url="https://af.wikipedia.org/wiki?curid=102176" title="MIM-104 Patriot">
MIM-104 Patriot

Die MIM-104 Patriot is 'n grond-tot-lugmissielstelsel (SAM), die primêre van sy soort word deur die Amerikaanse Weermag en verskeie geallieerde nasies gebruik. Dit word deur die Amerikaanse verdedigingskontrakteur Raytheon vervaardig en ontleen sy naam aan die radarkomponent van die wapenstelsel. Die AN/MPQ-53 in die hart van die stelsel staan bekend as die "Phased Array Tracking Radar to Intercept On Target" wat die akroniem PATRIOT vorm. 

Die Patriot-stelsel het die Nike Herculesstelsel vervang as primêre medium-tot-hoë lugverdedigingstelsel (HIMAD) van die Amerikaanse Leër en vervang die MIM-23 Hawk-stelsel as die VS Leër se medium taktiese lugverdedigingstelsel. Behalwe vir hierdie rol is die Patriot se primêre missie as anti-ballistiese missielstelsel (ABM).



</doc>
<doc id="102179" url="https://af.wikipedia.org/wiki?curid=102179" title="Nizamiye Masjid">
Nizamiye Masjid

Nizamiye Masjid, ook die Nizamiye Moskee, is 'n Gülenistiese moskee wat in Midrand, Johannesburg, Suid-Afrika, geleë is. Daar word dikwels gesê dat dit die grootste moskee in die Suidelike Halfrond is, en dat dit 10 hektaar grond beset, maar dit beslaan in werklikheid minder as twee-derdes van 'n hektaar. Die planne vir die moskee is in Turkye geskep, maar 'n Suid-Afrikaanse argitek het die ontwerp vir die Suid-Afrikaanse boustandaarde aangepas. Bouwerk het in Oktober 2009 begin en dit is in 2012 voltooi.


</doc>
<doc id="102180" url="https://af.wikipedia.org/wiki?curid=102180" title="Dullah Omar">
Dullah Omar

Abdullah Mohamed Omar (* 26 Mei 1934 in Kaapstad; † 13 Maart 2004), beter bekend as Dullah Omar, was 'n Suid-Afrikaanse anti-apartheidsaktivis, prokureur, en van 1994 tot sy dood 'n minister in die Suid-Afrikaanse kabinet.

Omar is op 26 Mei 1934 in Observatory, Kaapstad gebore. Sy ouers was immigrante vanaf Gujarat in die weste van Indië. Omar het aan Hoërskool Trafalgar skoolgegaan. Hy was 'n gerespekteerde lid van die Moslem gemeenskap in Suid-Afrika. Hy het aan die Universiteit van Kaapstad studeer en 'n regsgraad in 1957 verwerf.

Tydens die apartheidsjare het Omar 'n paar lede van die Pan Africanist Congress of Azania (PAC) en die African National Congress (ANC) verdedig. Later was hy ook 'n lid van die Verenigde Demokratiese Front (UDF).



</doc>
<doc id="102181" url="https://af.wikipedia.org/wiki?curid=102181" title="NIN (wigskrif)">
NIN (wigskrif)

Die Sumeriese woord NIN (van die Akkadiese uitspraak van die teken EREŠ) is gebruik om ’n koningin of priesteres aan te dui en word dikwels as "dame" vertaal. Baie godinne word NIN genoem, soos NIN.GAL ("groot dame"), É.NIN.GAL ("dame van die groot tempel "), EREŠ.KI.GAL en NIN.TI.

Die saamgestelde wigskrifvorm NIN.DINGIR, "goddelike dame" of "dame van (’n) god" uit die Akkadiese "entu", dui ’n priesteres aan.

NIN het ontstaan uit die samestelling van die wigskriftekens MUNUS () en TÚG ().



</doc>
<doc id="102183" url="https://af.wikipedia.org/wiki?curid=102183" title="Giš">
Giš

Die wigskrifteken giš of GIŠ (ook is, iṣ en iz) word algemeen aangetref in onder meer die "Heldedig van Gilgamesj" en die Amarna-briewe. Dit beteken "hout" en word ook as determinatief aan die begin van woorde gebruik om aan te dui ’n voorwerp is van hout gemaak. Die 12 hoofstukke (tablette) van die "Heldedig van Gilgamesj" noem 16 voorwerpe wat met "GIŠ" begin.

Dit kan ook alfabeties gebruik word vir die letters "e", "i", "s", "ṣ" of "z".

Een voorbeeld van die gebruik van GIŠ is in die woord GIŠ plus MÁ ("skip" of "boot"), dus GIŠ.MÁ of .MÁ (, "houtboot").

’n Paar woorde met GIŠ vooraan in die "Heldedig van Gilgamesj", met die Akkadies agteraan, is:




</doc>
<doc id="102185" url="https://af.wikipedia.org/wiki?curid=102185" title="Skattejag">
Skattejag

Skattejag word deur 'n groepie kinders gespeel. Hoe meer siele hoe meer vreugde. Dit leer kinders om in 'n span saam te werk, te luister na leidrade en om leidrade te ontsyfer. Leidrade vir kleuters sal makliker wees as vir skoolgaande kinders. Dit kan 'n prentjie wees waarmee die wegsteekplek geassosieer kan word. Die persoon wat die leidrade skryf, kan rympies maak oor die wegsteekplek of die wegsteekplek vaagweg beskryf. Gee ses leidrade indien daar ses kinders is of indien daar te veel kinders vir beskikbare wegsteekplekke is, kan minder leidrade gegee word, solank daar net vir elke kind 'n skat is. Skryf 'n naam op elke leidraad.

'n Volwassene verduidelik die reëls van die spel vooraf. Dit is spanwerk. Elke kind kry 'n beurt om 'n leidraad te lees. Almal luister en bespreek dan moontlikhede van wegsteekplekke. Almal soek dan saam na die volgende leidraad of skat. Die skatte mag eers oopgemaak of geëet word nadat die groep kinders vir die gasvrou/heer, ouers ensovoorts, gesing het: "Ons sê baie, baie dankie, ons sê baie, baie dankie... vir 'n lekker dag!"

Dit kan op twee maniere gespeel word.

Skryf die leidrade op 'n papier wat in 'n rolletjie gerol word. Hier kan u eie verbeelding gebruik.
Leidraad no.1 word aan die groep oorhandig deur 'n volwassene. Leidraad no.1 lei na leidraad no. 2, ensovoorts. Leidraad no.2 word weggesteek op die plek wat deur leidraad no.1 beskryf word, ensovoorts.
Die laaste leidraad lei na die skat. Almal se geskenkies word op een plek weggesteek.

Skryf die leidrade op 'n papier wat in 'n rolletjie gerol word. Hier kan u eie verbeelding gebruik.
Leidraad no.1 word aan die groep oorhandig deur 'n volwassene. Leidraad no.1 lei na leidraad no. 2, ensovoorts. Leidraad no.2 word weggesteek op die plek wat deur leidraad no.1 beskryf word, ensovoorts.
By die variasie op die speletjie, word daar een van die kinders se geskenkie saam met leidraad no. 2 weggesteek, ensovoorts. Almal moet help soek totdat elke kind se skat gevind is.

Lapa of kuiervertrek

Pophuis

Glyplank


</doc>
<doc id="102186" url="https://af.wikipedia.org/wiki?curid=102186" title="Sumerogram">
Sumerogram

’n Sumerogram is ’n Sumeriese wigskrifteken wat in ander tale buiten Sumeries gebruik is. 

Die Sumeriërs, wat eerste wigskrif gebruik het, het woordstamme met woordtekens geskryf en die grammatikale uitgange en voorvoegsels met lettergreeptekens. Ander wigskriftale soos Akkadies, Elamities, Horeties, Urarties en Hetities het die Sumeriërs se skrif oorgeneem, maar oorwegend ook die woordstamme met lettergreeptekens geskryf. 

Vir algemene woorde is die stamme egter met dieselfde woordtekens as in Sumeries geskryf. So ’n teken moes dan natuurlik in dié spesifieke, nie-Sumeriese taal uitgespreek word. Sulke woorde word dikwels in hoofletters geskryf.

Die meeste Sumerogramme is in Akkadies gebruik, maar ook in Hetities is baie van dié woordsoorte aangetref. In ander tale was Sumerogramme minder gebruiklik.

In moderne taalkunde kan Sumerogramme as "onsuiwer" beskou word omdat dit funksies vervul wat uit ’n ander taal oorgeneem is.

’n Voorbeeld is die teken LÚ, oorspronklik die afbeelding van ’n mens, wat in Sumeries "mens" of "persoon" beteken het, met die vermoedelike uitspraak /lu/. Dieselfde teken is toe ook in Akkadies gebruik, waarin dit "awīlum" uitgespreek is: die Akkadiese woord vir "mens". In Hetities het dit gestaan vir "antuhšaš", die Hetitiese woord vir "mens". In albei laasgenoemde gevalle is die teken ’n Sumerogram wat gewoonlik as LÚ getranslitereer word. In Sumeries self word die tekens nie Sumerogramme genoem nie, maar doodgewoon woordtekens.




</doc>
<doc id="102188" url="https://af.wikipedia.org/wiki?curid=102188" title="Kodeks van Hammurabi">
Kodeks van Hammurabi

Die Kodeks van Hammurabi is ’n goedbewaarde Babiloniese regskode van Antieke Mesopotamië wat van omstreeks 1754 v.C. dateer. Dit is een van die oudste redelik lang ontsyferde geskrifte in die wêreld. Die sesde Babiloniese koning, Hammurabi, het die kodeks opgestel en gedeeltelike afskrifte het behoue gebly op ’n mensgroot klipstele en verskeie kleitablette. 

Die kodeks bestaan uit 282 wette met strawwe. Dié het afgehang van sosiale status en slaaf versus vry man.

Amper ’n helfte van die wette handel oor kontrakte soos die loon vir ’n osdrywer of dokter. ’n Derde handel oor sake in verband met die huishouding en familiesake soos erflatings, egskeidings, vaderskap en seksuele gedrag. Ander het te doen met transaksies soos die verantwoordelikheid van ’n bouer as ’n huis ineenstort, of eiendom wat beskadig word terwyl iemand dit oppas. Net een wet gaan oor die pligte van ’n amptenaar; dit bepaal dat ’n regter wat ’n verkeerde oordeel vel, beboet en permanent van die rol geskrap moet word. Daar is ook ’n aantal bepalings in verband met militêre diens.

Moderne argeoloë het die kodeks in 1901 ontdek en die vertaling daarvan is in 1902 gepubliseer. Hierdie feitlik volledige weergawe is uitgekap op ’n stele in die vorm van ’n groot wysvinger van 2,25 m hoog. Die kodeks is in Akkadiese wigskrif geskryf. Dit word tans in die Louvre uitgestal.




</doc>
<doc id="102190" url="https://af.wikipedia.org/wiki?curid=102190" title="Old Street-stasie">
Old Street-stasie

Old Street is 'n trein- en moltreinstasie by die sameloop van Old Street en City Road net noord van die "City of London" wat deur treine van "National Rail" en moltreine van "London Underground" se "Northern line" bedien word. Die stasie is in Londen se Travelcard-sone 1 naby die grens tussen die administratiewe distrikte Islington en Hackney geleë.

Die stasie maak deel uit van die Bank-tak van "London Underground" se "Northern line"-moltreinroete tussen die stasies Moorgate en Angel. 


</doc>
<doc id="102191" url="https://af.wikipedia.org/wiki?curid=102191" title="Karooskurwepadda">
Karooskurwepadda

Die Karooskurwepadda ("Vandijkophrynus gariepensis") is 'n padda wat endemies is aan Suid-Afrika. Dit kom voor in die westelike en die suide van die land. Die padda is 7 – 9 cm lank en gevlek of effe kakiekleurig met 'n knopperige vel. Die pens is naaswit, dikwels met kolletjies. Hulle hoofvoedsel is insekte en wurms.




</doc>
<doc id="102192" url="https://af.wikipedia.org/wiki?curid=102192" title="Amarna-briewe">
Amarna-briewe

Die Amarna-briewe (ook die Amarna-tablette of Amarna-korrespondensie genoem) is ’n hoofsaaklik diplomatieke briefwisseling tussen Antieke Egipte en sy verteenwoordigers in die Kanaänitiese Amurru tydens die Nuwe Ryk. Die briewe is by Amarna in Bo-Egipte ontdek, die moderne naam van die Egiptiese hoofstad Achetaten (el-Amarna), wat tydens die 18de Dinastie van Egipte deur farao Achenaten (1350's – 1330 v.C.) gestig is. 

Die briewe is ongewoon omdat hulle in Akkadiese wigskrif, die amptelike taal van Mesopotamië, geskryf is in plaas van in Egipties. Daar is altesaam 382 tablette: 24 is ontdek sedert die Noorweegse Assirioloog Jørgen Alexander Knudtzon sy weergawe van die korrespondensie in 1907 en 1915 gepubliseer het. Die briewe strek oor byna 30 jaar.

Die Amarna-briewe is van groot belang vir die bestudering van die Bybel sowel as die Semitiese taalfamilie, want hulle werp lig op die kultuur en taal van die Kanaäniete in voorbybelse tye. Hoewel die letters in Akkadies geskryf is, is hulle deurspek van die moedertaal van die skrywers, wat ’n vroeë vorm van Kanaänities gepraat het – die taalfamilie wat later sou ontwikkel in Hebreeus en Fenisies. Hierdie "Kanaänismes" verskaf waardevolle insae in die proto-stadium van dié tale eeue voordat hulle ontstaan het.

Die eerste briewe, in wigskrif en hoofsaaklik Akkadies, die diplomatieke streekstaal in dié tydperk, is omstreeks 1887 deur plaaslike Egiptenare ontdek wat dit in die geheim in die verwoeste stad Amarna opgegrawe en aan antiekhandelaars verkoop het. Toe eers ontdek is waar die briewe is, is die terrein verder verken. Die eerste argeoloë wat nog briewe ontdek het, is Flinders Petrie, wat in 1891 en 1892 altesaam 21 fragmente ontdek het. Émile Chassinat van die Franse instituut vir Oosterse Argeologie in Kaïro, het in 1903 nog twee tablette ontdek. Sedert Knudtzon se uitgawe is nog sowat 24 fragmente ontdek – óf in Egipte óf in verskillende museums.

Die aanvanklike briewe wat deur plaaslike Egiptenare ontdek is, is versprei oor museums in Duitsland, Engeland, Egipte, Frankryk, Rusland en Amerika. Van hulle is 202 of 203 tablette in Berlyn, 99 in Londen, 49 of 50 in Kaïro, 7 in die Louvre in Parys, 3 in Moskou en 1 in Chicago. 

Die argief bevat ’n skat van inligting oor kulture, koninkryke, gebeure en individue uit ’n tydperk waaroor min geskrewe bronne behoue gebly het. Dit sluit korrespondensie in uit Achenaten se bewind, asook van sy voorganger, Amenhotep III. Die tablette bevat meer as 300 diplomatieke briewe; die res is letterkundige en opvoedkundige materiaal. Dit ontbloot Egipte se betrekkinge met Babilonië, Assirië, Sirië, Kanaän, Alasjia (Siprus), Mitanni en die Hetiete. Die briewe bevat ook die eerste verwysing na ’n Nabye-Oosterse groep bekend as die "Habiru", waaroor die verband met die Hebreërs – vanweë die ooreenkoms in woorde en geografiese ligging – steeds gedebatteer word. 



</doc>
<doc id="102193" url="https://af.wikipedia.org/wiki?curid=102193" title="Bradley Cooper">
Bradley Cooper

Bradley Cooper (gebore op 5 Januarie 1975 in Philadelphia, Pennsilvanië) is 'n Amerikaanse akteur. Hy is veral bekend vir sy rolle in die films "The Hangover" (2009), "The A-Team" (2010), "Wedding Crashers" (2005) en "Limitless" (2011). In 2011 is hy as People magazine se aantreklikste man aangewys.

Cooper se vroeë jare in die vermaaklikbedryf was met probleme ondervind. Toe sy rol in die tweede seisoen van "Alias" gedemoveer is na 'n baie klein deel, wou hy ophou werk in die vermaaklikbedryf. Sy middelverslawing en twyfel oor sy loopbaan het gedagtes van selfmoord veroorsaak. Cooper het sedert 2004 ophou alkohol drink en het gesê dat dit sy lewe sou verwoes het.

In Oktober 2006 is Cooper verloof met aktrise Jennifer Esposito. Hulle is later in Desember getroud. In Mei 2007 het Esposito aansoek gedoen vir 'n egskeiding wat in November afgehandel was. 

Twee jaar na die dood van sy pa van longkanker in 2011, het hy met sy ma na Los Angeles verhuis.




</doc>
<doc id="102196" url="https://af.wikipedia.org/wiki?curid=102196" title="Institusie van die Christelike godsdiens">
Institusie van die Christelike godsdiens

Die Institusie van die Christelike godsdiens (Latyn: "Institutio Christianæ Religionis") is die hoofwerk van die kerkhervormer Johannes Calvyn, oorspronklik geskryf in 1536, die vyfde en laaste weergawe in 1559.

In sy "Institusie" lê Calvyn uit wat die Hervorming volgens hom werklik beoog het. Hy skryf die eerste weergawe van die boek op 'n jong ouderdom: dit word in 1536 te Basel uitgegee toe hy pas 26 jaar oud was. Calvyn het die "Institusie" geskryf omdat hy op daardie oomblik diep geskok was deur die maatreëls wat in sy geboorteland Frankryk teen die Protestante (Hugenote) ingestel is. Hy rig daarom as inleiding op die "Institusie" 'n brief aan koning Frans I.

Met die jare het Calvyn sy werk gereeld aangepas en uitgebrei. Hy het vyf Latynse weergawes van die boek uitgegee (in 1536, 1539, 1543, 1550 en 1559), asook Franse vertalings uitgegee of by die vertaling daarvan meegewerk. In die laaste uitgawe, wat 5 jaar voor sy dood uitgegee is, het die boek heelwat dikker geword: vanaf 6 tot 80 hoofstukke.

Voor die Afrikaanse vertaling is daar dikwels gesteun op die Nederlandse vertalings. Daar is verskillende Nederlandse vertalings van die "Institusie", waaronder dié van dr. A. Sizoo (1931-'32) en C.A. de Niet e.a. (2009), gegrond op die laaste weergawe uit 1559; vroeë vertaling kan teruggevoer word na 1650, 1865-'68 en 1919.

In die Afrikaanse taal het Ds. A. Duvenhage slegs 'n verkorte weergawe van die finale (1559-) uitgawe van Calyn se "Institusie" vertaal. Hierdie vertaling is in 1951 deur SACUM te Bloemfontein uitgegee en in 1967 deur Pro Rege, Potchefstroom en in 1978 deur die NG Kerkboekhandel, Pretoria herdruk. Die vertaling heet "Die institusie van Calvyn".

Die eerste Afrikaanse vertaling van die heel eerste uitgawe (1536) is in 1980 vertaal deur dr. H.W. Simpson, hoof van die Departement Latyn aan die Potchefstroomse Universiteit vir Christelike Hoër Onderwys. Hy moes teen 'n geweldige tempo werk om die vertaling spesiaal vir die eerste Calvynkongres in Afrika (12-14 Augustus 1980 te Pretoria) gereed te kry. Vier boekdele is tussen 1984–1991 met die medewerking van L.F. Schulze en C.M.M. Brink vertaal en deur die Calvyn Jubileum Boekefonds te Potchefstroom uitgegee.



</doc>
<doc id="102203" url="https://af.wikipedia.org/wiki?curid=102203" title="Johannes Janse van Rensburg">
Johannes Janse van Rensburg

Johannes Jacobus (Lang Hans) Janse van Rensburg (12 Augustus 1779-Julie 1836) was 'n leier van een van die vroeë Voortrekkergroepe. Sy hele groep is deur 'n Impi van Manukosi naby vandag se Inhambane in Mosambiek uitgemoor. Twee van sy kinders was die enigste oorlewendes as gevolg van die ingryping van 'n ander Zoeloekryger.


</doc>
<doc id="102204" url="https://af.wikipedia.org/wiki?curid=102204" title="Impi">
Impi

Impi is 'n Zoeloewoord vir 'n gewapende groep mans. Die woord "impi" word partykeer gebruik om 'n regiment van Zoeloe-krygers te beskryf, maar die eintlike Zoeloewoord daarvoor is "ibutho". Die begin van die impi's lê in die historiese oorlogvoering van die verskeie stamme in Suidoos-Afrika opgesluit, toe groepe van gewapende mans (wat "impi's" genoem is), teen mekaar baklei het. 

Hulle is radikaal deur Shaka geherorganiseer, wat toe nog net die buite-egtelike seun van koning Senzangakona was. Teen hierdie tyd het Shaka homself reeds as 'n briljante militêre leier bewys. Hy het onder andere in die Mthethwa-Ndwandwe-oorlog in die vroeë 1800's as 'n generaal onder die Mthethwa-koning, Dingiswayo gedien.


</doc>
<doc id="102208" url="https://af.wikipedia.org/wiki?curid=102208" title="Mihai Eminescu">
Mihai Eminescu

Mihai Eminescu (15 Januarie 1850 – 15 Julie 1889) was 'n bekende en invloedryke Roemeense digter. Van sy bekende gedigte sluit in: "Luceafărul" ("Aandster"), "Oda în metru antiek" ("Ode in antieke meter"), en die vyf "Scrisori" (briewe / satires). Eminescu was aktief in die Junimea-literêre gemeenskap en het as redakteur van "Timpul", die amptelike koerant van die Konserwatiewe Party, gedien.


</doc>
<doc id="102209" url="https://af.wikipedia.org/wiki?curid=102209" title="Madhuri Dixit">
Madhuri Dixit

Madhuri Dixit (* 15 Mei 1967) is 'n Indiese aktrise wat vir haar werk in Bollywood se rolprente beroemd is. Sy het 'n paar Filmfare-toekennings ontvang, vier vir Beste Aktrise en een vir Beste Byspeler. Sy het die rekord vir die hoogste aantal Beste Aktrise nominasies (13) by Filmfare. In 2008 het die Regering van Indië haar met die Padma Shri bekroon, wat die vierde hoogste burgerlike toekenning in Indië is.

Dixit is op 15 Mei 1967 in Moembaai gebore. Sy het aan die Universiteit van Moembaai studeer om 'n loopbaan in mikrobiologie te volg. Sy is ook 'n opgeleide Kathak-danser.

In 1984 maak sy haar debuut in Bollywood met die rolprent "Abudh". In 1988 het sy haar eerste deurbraak met die rolprent "Tezaab" gehad, dié fliek het ook haar loopbaan in die bedryf gevestig. Sedertdien het sy ook in rolprente soos "Dil", "Beta", "Khalnayak", "Raja", "Dil To Pagal Hai", "Hum Hain Tumhare Sanam", "Devdas" en "Aaja Nachle" opgetree.

Ná haar werk in die rolprent "Devdas", het sy haar loopbaan verlaat om op haar gesinslewe te fokus, maar in 2007 het sy met die rolprent "Aaja Nachle" teruggekeer.

Sy is met dr. Shriram Madhav getroud en hulle het twee kinders.


</doc>
<doc id="102211" url="https://af.wikipedia.org/wiki?curid=102211" title="Fanie Fourie's Lobola">
Fanie Fourie's Lobola

Fanie Fourie's Lobola is 'n Suid-Afrikaanse romantiese komedie wat op 1 Maart 2013 vrygestel is. Die rolprent is gebaseer op die gelyknamige roman deur Nape à Motana. Die hoofrolspelers sowel as die produksiespan het van diverse kulture gekom. Die hooffokus van die rolprent is inter-kulturele verhoudings en die uitdagings wat daarmee gepaard gaan.




</doc>
<doc id="102212" url="https://af.wikipedia.org/wiki?curid=102212" title="Highveld (Londen)">
Highveld (Londen)

Highveld is die naam van die ampswoning van die Suid-Afrikaanse hoë kommissaris in Londen. Die huis is geleë naby die middestad in die buurt Camden.

Highveld is gebou in die laat-Victoriaanse styl en is versier met antieke meubels en kunswerke, soos 'n besondere Kaapse koperkandelaar, skilderye (o.a. deur Pierneef) en 'n kosbare versameling antieke horlosies.

Tussen 1984 en 1987 was dr. Denis Worrall die ambassadeur in Groot-Brittanje. Sy vrou Anita het in 1986 in samewerking met William Lorimer die huis en sy inhoud beskryf in die boek "Highveld – the story of a house". In die jare 1950 tot 1954 was dr. A.L. Geyer die hoë kommissaris in Londen. Die boek "Briewe uit Highveld" deur mev. Anna Geyer het in 1965 verskyn en die boek "Vier jaar in Highveld" deur dr. Geyer in 1969.

Die woning van die Suid-Afrikaanse ambassadeur in Den Haag staan bekend as Bosveld.



</doc>
<doc id="102213" url="https://af.wikipedia.org/wiki?curid=102213" title="NGR 2-6-0T Durban &amp; Pietermaritzburg">
NGR 2-6-0T Durban &amp; Pietermaritzburg

Die lokomotiewe genaamd "Durban" en "Pietermaritzburg" was die eerste stoomlokomotiewe wat deur die Natalse Regeringspoorweë aangekoop is.



</doc>
<doc id="102215" url="https://af.wikipedia.org/wiki?curid=102215" title="NGR Klas K 2-6-0T">
NGR Klas K 2-6-0T

Die NGR Klas K 2-6-0T stoomlokomotief is 'n tenklokomtief wat in 1877 deur die Natalse Regeringspoorweë bestel is.


</doc>
<doc id="102216" url="https://af.wikipedia.org/wiki?curid=102216" title="Naguib Mahfouz">
Naguib Mahfouz

Naguib Mahfouz (Arabies: نجيب محفوظ‎ "Nagīb Maḥfūẓ", IPA: [næˈɡiːb mɑħˈfuːzˤ]; 11 Desember 1911 – 30 Augustus 2006) was 'n Egiptiese skrywer wat in 1988 die Nobelprys vir Letterkunde ontvang het.

Hy is beroemd vir die manier waarop hy die Arabiese taal se letterkunde gemoderniseer het. Hy is een van die skrywers van die Arabiese taal wat die letterkundige temas van eksistensialisme ondersoek het.


</doc>
<doc id="102217" url="https://af.wikipedia.org/wiki?curid=102217" title="Mimar Sinan">
Mimar Sinan

Koca Mi'mâr Sinân Âğâ (Ottomaanse Turks: معمار سينان‎; Moderne Turks: Mimar Sinan, uitspraak [miːˈmaːɾ siˈnan], "Sinan die argitek"; c. 1489/1490 – 17 Julie 1588) was 'n Ottomaanse argitek en siviele ingenieur. Hy het vir sultans soos Süleyman I, Selim II, en Murat III gewerk. Hy was byna vyftig jaar in diens van die Ottomaanse Ryk. Sy meesterstuk is die Selimiye-moskee wat in Edirne geleë is. Hy is veral bekend vir sy werk aan die Süleymaniye-moskee wat in Istanboel geleë is.


</doc>
<doc id="102218" url="https://af.wikipedia.org/wiki?curid=102218" title="Baäl">
Baäl

Baäl (Hebreeus: בַּעַל, "Baʕal"; Akkadies: "Bēlu(m), Bēl"; Fenisies en Amorities: "Ba'lu(m), Bal"; van die 19de-dinastiese Egipties "B'r") was in antieke tye die naam van verskeie gode in Sirië en die Levant. Dit het beteken "heer", "meester", "eienaar", "man", "koning" of "god". Baäl was ’n titel wat vir enige god gebruik kon word, maar veral vir die oppergod van die panteon. Hy was gewoonlik ’n berg-, weer- of vrugbaarheidsgod. Die Babiloniese weergod Adad is dikwels Baäl genoem.

Die grootste bron van inligting oor die gode van Kanaän is die feitlik volledige wigskrifargiewe van die stad Oegarit, die hoofstad van die gelyknamige stadstaat wat omstreeks 1200 n.C. verwoes is. Die panele bevat onder meer epiese verhale, mites, gebede, gode en lyste offerandes, seremoniële tekste en regulasies.

Die langste mitesiklus van Oegarit handel oor Baäl. Hy was ’n weergod wat die wind, wolke en reën beheer het. Deur die beëindiging van die droogte was hy ook ’n vrugbaarheidsgod. As god van die donderweer was hy dinamies en magtig. Hy is gewoonlik uitgebeeld met sy arm omhoog terwyl hy ’n weerligstraal vashou.

Ander name, soos van ’n stad of berg, is ook dikwels aan sy naam gekoppel, soos "Baäl-Gad, Baäl-Bublos, Baäl-Tirus, Baël-Libanon" of "Baäl-Karmel".

Baäl word in die Nuwe Ryk van Egipte onder Amenhotep II die eerste keer genoem. Hy het ’n heiligdom in Memphis gehad en was bekend as Safon.

In die tyd van die farao's met die naam Ramses het Baäl ’n magtige oorlogsgod in die Egiptiese mitologie geword; die farao's het titels gehad soos "sterk soos Baäl", "die verpersoonliking van Baäl", "brul soos Baäl in die lug" en "soos Baäl, wat mag oor sy vyande het".

Later is hy gelykgestel aan die god Set. Tipiese Asiatiese eienskappe is aan hom toegeken, soos ’n keëlhoed, bulhorings, ’n baard en septer.

In die Bybel is die naam Baäl vir verskeie plaaslike gode gebruik (en soms in die meervoud). Die aanbidders van Baäl was groot teenstanders van die volgelinge van die God van die Israeliete, en omgekeerd. Die Israeliete het hom as ’n afgod beskou.

Die priesters van die Kanaänitiese Baäl word verskeie kere genoem soos in die Boeke van Konings, wat beskryf dat Isebel, die vrou van Agab en dogter van Etbaäl ("met Baäl"), koning van die Sidoniërs (1 Kon 16:31), ’n toegewyde aanbidder en profetes van Baäl was en die aanbidding van Baäl in Israel aangemoedig het. Elija het toe Baäl se 450 priesters byeengeroep. Albei kante moes ’n offerande aan hul god bring en kyk wie se offerande brand. Baäl het nie sy volgelinge se offerande aan die brand gesteek nie, terwyl die Here se vuur Elia se altaar tot as verbrand het, al is water voor die tyd daarop gegooi. Al die Baäl-priesters is toe doodgemaak (1 Kon 18: 22-40).

Die kultus van die god Tammuz, wat met dié van Baäl vereenselwig word, is nog tot 720 v.C. veral deur vroue aangehang.

Die woord Baäl word egter meer dikwels in sy niegodsdienstige betekenis gebruik. Soms is Jahweh self "Baäl" genoem in die sin van "meester", en daarom is dit belangrik watter naam op Baäl volg: meester, heerser of god.

Benewens in Konings word Bybelse verwysings na Baäl aangetref in 4 Num. 25:3 en 5, Deut 4:3, Rig 2:13 en 6:31 tot 33, Jer. 2:8, 7:9, 11:13, 11:17, 12:16, 19:5, 23:13, 23:27, 32:29 en 32:35, Hos. 13:1 en Rom. 11:4

Die naam Baäl leef voort in Balthasar en Hannibal (Fenisies vir "Baäl is genadig"). Ook Beëlsebub word in die Nuwe Testament vereenselwig met Satan, "aanvoerder van die bose geeste" (Mat 12:24; Mar. 3:22; Luk. 11:18).



</doc>
<doc id="102219" url="https://af.wikipedia.org/wiki?curid=102219" title="Basmala">
Basmala

Die Basmala (Arabies: بسملة), ook Bismillah (Arabies: بسم الله, "In die naam van Allah") is die naam van die Islamitiese spreuk "b-ismi-llāhi r-raḥmāni r-raḥīmi" بِسْمِ اللهِ الرَّحْمٰنِ الرَّحِيْمِ "In die naam van Allah, die Barmhartige, die Genadige".

Die spreuk word deur Moslems in verskeie kontekste gebruik, byvoorbeeld tydens daaglikse gebed. Dit word ook voor elke soera (hoofstuk) van die Koran, behalwe vir die negende, geresiteer.


</doc>
<doc id="102221" url="https://af.wikipedia.org/wiki?curid=102221" title="Utu">
Utu

Utu (Akkadiese weergawe van die Sumeriese UD, Son) is die Sumeriese songod. Hy is die seun van die maangod Nanna en die godin Ningal. Sy broer en susters is Isjkoer en die tweeling Inanna en Eresjkigal. Sy kultussentrum was in die stad Larsa.

Utu is die god van die son, geregtigheid en waarheid. Hy word gewoonlik uitgebeeld met ’n helm met horings en met ’n saagagtige wapen in sy hande. Daar word geglo Utu het elke dag van die berg in die ooste verskyn, wat die sonsopkoms simboliseer, en het óf met ’n koets óf met ’n boot oor die aarde gereis na ’n gat in die berg in die weste, wat die sonsondergang gesimboliseer het. Hy het elke nag in die onderwêreld verdwyn om oor die lot van die dooies te beskik. 

Die songod word selde in die Sumeriese mitologie genoem, met een uitsondering: in die Heldedig van Gilgamesj. In dié mite wil Gilgamesj sy naam vestig met die hulp van Utu vanweë sy verbintenis met die Berg Cedar. Dit lyk of Utu ’n voorvader van Gilgamesj kon gewees het.



</doc>
<doc id="102225" url="https://af.wikipedia.org/wiki?curid=102225" title="Hans Vermeer">
Hans Vermeer

Prof. dr. Hans-Josef Vermeer (Iserlohn, 24 September 1930 – Heidelberg, 4 Februarie 2010) was 'n Duitse taalkundige en vertaalkundige.

Hy is aangestel as professor in algemene en toegepaste taalkunde aan die Universiteit van Mainz in Germersheim (1971–1983). Daarna was hy professor in vertaalstudies met spesiale verwysing na Portugees aan die Universiteit van Heidelberg (1984–1992). Hy was ook ’n besoekende professor by die Leopold Franzens-universiteit in Innsbruck (1999–2002), die Bosporus-univeriteit in Istanbul (2002–2003) en die Okan-universiteit in Istanbul (2004–2008). Hy het uiteindelik in sy laaste jare na die universiteit van Mainz en Heidelberg teruggekeer om daar te doseer.

Hy is die bekendste vir die vestiging van die skopos-teorie maar het oor ’n verskeidenheid onderwerpe in die taalkunde, vertaling en tolking geskryf. Hy was die skrywer van meer as 80 artikels, hoofstukke en boeke. In 2012 is ’n spesiale nommer van mTm uitgegee om sy werk en lewe te herdenk.




</doc>
<doc id="102228" url="https://af.wikipedia.org/wiki?curid=102228" title="Susan Bassnett">
Susan Bassnett

Susan Bassnett (gebore 1945) is ’n vertaalteoretikus en deskundige op die gebied van die vergelykende literatuurstudie. Sy het tien jaar lank as die pro-visekanselier van die Universiteit van Warwick gedien en klas gegee in die Sentrum vir Vertaling en Vergelykende Kultuurstudies, wat in 2009 gesluit het. Sy is in Europa opgelei en het haar loopbaan in Italië begin en het lesings gehou by universiteite in die Verenigde State voor die Universiteit van Warwick, waar sy tans professor in vergelykende literatuurstudies is.

Clive Barker, wat lank Bassnett se lewensmaat was, en ’n geleerde op die gebied van teaterstudies in Warwick, het in 2005 gesterf. In 2007 is sy verkies as ’n Genoot (fellow) van die Koninklike Letterkundevereniging.

Etlike van haar meer as twintig boeke het steunpilare op die gebied van literêre kritiek geword, veral "Translation Studies" (1980) "en Comparative Literature" (1993). ’n Boek oor Ted Hughes is in 2009 gepubliseer. ’n Ander interessante boek onder redaksie van Bassnett is "Knives and Angels: Women Writers in Latin America". Bassnett se samewerking met etlike intellektuele in ’n reeks boekprojekte is goed ontvang. In 2006 was sy mederedakteur van die boek "The Translator as Writer", saam met Peter Bush. Benewens haar akademiese werke skryf Bassnett ook gedigte wat gepubliseer is onder die titel "Exchanging Lives: Poems and Translations" (2002).

In haar werk "Constructing Cultures: Essays on Literary Translation" (saam met André Lefevere) van 1998, sê Bassnett dat "die verskuiwing van klem van oorspronklike na vertaling weerspieël word in gesprekke oor die sigbaarheid van die vertaler. Lawrence Venuti vra vir ’n vertaler-gesentreerde vertaling en dring daarop aan dat die vertaler hom-/haarself sigbaar moet maak in die teks".

In ’n essay van 2006 met die titel "Reflections on Comparative Literature in the Twenty-First Century" ("Denke oor vergelykende literatuurstudie in die een-en-twintigste eeu") het sy ’n gesprek gevoer met Gayatri Chakravorty Spivak wat in "Death of a Discipline" (2003) aanvoer dat die vakgebied van vergelykende literatuurstudie verby sy eurosentrisme moet gaan as dit relevant wil bly. Hoewel sy met Spivak saamstem deut eurosentrisme literatuur uit die nie-Weste op die agtergrond geskuif het, voer sy ook aan dat Spivak se redenasie vergelykers uit Europa, wat bekend is met daardie literatuur, in ’n moeilike posisie plaas. Vir Bassnett is die uitweg vir Europese vergelykers om hulle verlede krities te ondersoek. Bassnett het ook vorige verklaring dat vergelykende literatuurstudie ’n sterwende onderwerp is wat stadig deur vertaalstudies vervang sal word, teruggetrek. Sy sê eerder dat vergelykende literatuurstudie en vertaalteorie vandag steeds relevant bly as dit as maniere van lees beskou word wat literêre kritici kan gebruik om tekste te benader.



</doc>
<doc id="102229" url="https://af.wikipedia.org/wiki?curid=102229" title="Il Divo">
Il Divo

Il Divo is 'n musiekgroep wat opera en klassieke musiek met pop en ander genres kombineer, die styl internasionaal bekend as 'n klassieke crossover. Die groep bestaan uit 'n vokale kwartet: die Switserse tenoor Urs Bühler, Spaanse bariton Carlos Marín, Amerikaanse tenoor David Miller en Franse tenoor Sébastien Izambard.





</doc>
<doc id="102236" url="https://af.wikipedia.org/wiki?curid=102236" title="Rooiskurwepadda">
Rooiskurwepadda

Die Rooiskurwepadda ("Schismaderma carens") is 'n padda wat in die noordelike en oostelike gedeeltes van Suid-Afrika voorkom. Die padda is 7 – 9 cm lank en baksteenrooi met 'n verhewe streep aan die sye. Die streep strek van die oog tot die lies. Daar is soms twee donkerkolle op die rug. Hulle hoofvoedsel is insekte en wurms. Hulle verkies om in blaarafval, poele en damme te leef.



</doc>
<doc id="102237" url="https://af.wikipedia.org/wiki?curid=102237" title="Natalse sandpadda">
Natalse sandpadda

Die Natalse sandpadda ("Tomopterna natalensis") is 'n padda wat endemies is aan Suid-Afrika en kom voor in die oostelike en noordelike gedeeltes van die land. Die padda is 4 – 5 cm lank. Hulle hoofvoedsel is insekte. Hulle verkies om in syferwater in grasvelde, vleie en stroomoewers te leef. Hulle is van die lawaaierigste paddas.




</doc>
<doc id="102238" url="https://af.wikipedia.org/wiki?curid=102238" title="Bosveldreënpadda">
Bosveldreënpadda

Die bosveldreënpadda ("Breviceps adspersus") is 'n padda wat in die noordelike en oostelike gedeelte van Suid-Afrika voorkom. Dit kom ook in die Tuinroete voor. Die padda se rug is bruin, taankleurig en dofgeel gevlek met die pens wat wit is. Die padda bring die grootste gedeelte van sy lewe ondergronds in 'n slapende toestand deur. Dit verskyn dikwels in groot getalle na reën. Die hoofvoedsel is termiete.




</doc>
<doc id="102240" url="https://af.wikipedia.org/wiki?curid=102240" title="Kevin Spacey">
Kevin Spacey

Kevin Spacey Fowler (gebore op 26 Julie 1959 in South Orange, New Jersey) is 'n Amerikaanse akteur, vervaardiger en sanger. Hy is bekend vir sy rolle in die rolprente "Usual Suspects", "Seven", "L.A. Confidential" en "American Beauty".

Spacey was gebore in South Orange, New Jersey. Sy ma Kathleen Ann ("née" Knutson) was 'n sekretaris, en sy pa Thomas Geoffrey Fowler, a tegniese skrywer en data konsultant. Hy het 'n ouer broer, Randy Fowler, wat 'n limousine bestuurder en Rod Stewart nabootser in Boise, Idaho is, en 'n suster, Julie Ann Fowler Keir, 'n kantoor werker.

In Oktober 2017 is Spacey beskuldig deur akteur Anthony Rapp van seksuele wangedrag toe Rapp 14-jaar oud was. Kort daarna het talle ander mans beweer dat Spacey hulle seksueel geteister of aangerand het. As gevolg hiervan het Netflix bande met hom gesny, sy film "Gore" geskuif en hom in die laaste seisoen van "House of Cards" verwyder. Sy rol in Ridley Scott se rolprent " All the Money in the World" (2017) was met akteur Christopher Plummer vervang. Die volgende jaar verskyn Spacey in "Billionaire Boys Club" met sy rol onveranderd.




</doc>
<doc id="102241" url="https://af.wikipedia.org/wiki?curid=102241" title="Bruinrugboompadda">
Bruinrugboompadda

Die Bruinrugboompadda ("Leptopelis mossambicus") is 'n padda wat in die oostelike Laeveld gedeelte van Suid-Afrika voorkom. Die volwasse padda het 'n geelbruin rug en donker sye. Die onvolwasse padda is liggroen. Die padda het 'n breë kop en groot uitpeul oë terwyl die ledemate dun is met tone en vingers wat in skyfies eindig. Die padda is naglewend en eet insekte.



</doc>
<doc id="102247" url="https://af.wikipedia.org/wiki?curid=102247" title="Alma, Limpopo">
Alma, Limpopo

Alma is 'n klein dorpie suid van Vaalwater geleë in die Limpopoprovinsie ten noorde van Suid-Afrika. 

Die gebied noord van die Waterberg word omring deur groen-grys bosveldplantegroei en 'n paar privaatwildreservate is in die malariavrye gebied geleë. Die Mokolorivier ontspring naby Alma by die samevloeiing van die Sandrivier met die Grootspruitrivier in 'n platterige, oop gebied met talle koppies, voordat dit deur 'n steil kloof bokant die dorp Vaalwater uitvloei. 

Die dorpie word bedien deur Laerskool Alma, 'n primêre en vroeë sekondêre skool 24 kilometer (15 myl) van Vaalwater geleë.



</doc>
<doc id="102248" url="https://af.wikipedia.org/wiki?curid=102248" title="Rooiberg">
Rooiberg

Rooiberg is 'n klein dorpie in die Limpopo provinsie, Suid-Afrika.

Die dorpie is 'n argeologiese terrein en tinmyngebied, 50 km wes-noordwes van Bela Bela, by die samekoms van die Springbokvlakte met die Waterbergplato.



</doc>
<doc id="102249" url="https://af.wikipedia.org/wiki?curid=102249" title="Swartklip">
Swartklip

Swartklip is 'n dorpie in die Limpopo provinsie, Suid-Afrika. Die dorp lê 52 km suid van Thabazimbi.



</doc>
<doc id="102250" url="https://af.wikipedia.org/wiki?curid=102250" title="Amandelbult">
Amandelbult

Amandelbult is 'n dorpie in die Limpopoprovinsie, Suid-Afrika. Die dorpie lê 33 km suid van Thabazimbi, by die Amandelbult chroommyn en naby aan die Dishabamyn.



</doc>
<doc id="102251" url="https://af.wikipedia.org/wiki?curid=102251" title="Gewone rivierpadda">
Gewone rivierpadda

Die gewone rivierpadda ("Amietia angolensis") is 'n padda wat in die suidelike, oostelike en noordelike gedeeltes van Suid-Afrika voorkom. Dit is een van die min paddas wat in die wintermaande aktief is. Die padda is groen of bruin met donker kolle en vlekke en 6 – 8 cm lank. Die snoet is gepunt en die agterpote is lank en sterk. Hulle vreet meestal insekte. Hulle leef in strome, poele en tuindammetjies.




</doc>
<doc id="102252" url="https://af.wikipedia.org/wiki?curid=102252" title="Middeldrift, Limpopo">
Middeldrift, Limpopo

Middeldrift is 'n dorpie in die Limpopo provinsie, Suid-Afrika. Die dorpie lê 52 km suid van Thabazimbi in die platinum- en chroommynboustreek. Die dorpie se nuwe naam word op sommige kaarte aangedui as Setaria. 



</doc>
<doc id="102253" url="https://af.wikipedia.org/wiki?curid=102253" title="Kaapse rivierpadda">
Kaapse rivierpadda

Die Kaapse rivierpadda ("Amietia fuscigula") is 'n padda wat in die suidelike, westelike en sentrale gedeeltes van Suid-Afrika voorkom. Hierdie padda leef in snelvloeiende strome en is 8 – 12 cm lank. Die padda is vaartbelyn met 'n gepunte snoet. Die agterbene is lank en sterk en die tone het uitgebreide swemvliese. Die kleur op die rug wissel en daar is dikwels 'n dun middelstreep op die rug. Hulle vreet hoofsaaklik insekte.




</doc>
<doc id="102254" url="https://af.wikipedia.org/wiki?curid=102254" title="Stockpoort">
Stockpoort

Stockpoort is 'n grenspos tussen Suid-Afrika en Botswana in die Limpopo provinsie. Aan die Botswana kant staan die grenspos bekend as Parr se Halte. Die Limpoporivier skei die twee grensposte.



</doc>
<doc id="102256" url="https://af.wikipedia.org/wiki?curid=102256" title="Grens tussen Suid-Afrika en Eswatini">
Grens tussen Suid-Afrika en Eswatini

Die Grens tussen Suid-Afrika en Eswatini is 438 kilometer (272 myl) lank.

Aan die nooroostekant van Eswatini grens dit aan Mosambiek.

Hier is 'n lys van grensposte tussen Suid-Afrika en Eswatini.


</doc>
<doc id="102257" url="https://af.wikipedia.org/wiki?curid=102257" title="Palmyra">
Palmyra

Palmyra of Palmira (Aramees: ܬܕܡܘܪܬܐ, "Tedmurtā"; Arabies: تدمر, "Tadmoer") is ’n antieke Semitiese stad in die hedendaagse Sirië. Argeologiese vondste dateer van tot die Neolitikum en dit is in die vroeë 2de millennium v.C. die eerste keer genoem as ’n karavaanrusplek vir reisigers in die Siriese Woestyn. Die stad word genoem in die annale van die Assiriese konings en is dalk ook in die Hebreeuse Bybel genoem. Palmyra is in die 1ste eeu in die Seleukidiese en toe die Romeinse Ryk opgeneem, wat dit laat vooruitgaan het.

Danksy die stad se rykdom is monumentale bouprojekte aangepak. Teen die 3de eeu n.C. was dit ’n vooruitstrewende metropolis en streeksentrum. Voor 273 was dit vir ’n groot deel van sy bestaan outonoom. Tydens die eerste twee eeue n.C. is dit by die Romeinse provinsie Sirië gelas en sy politieke organisasie is beïnvloed deur die Griekse stadstaatmodel. Die stad is deur ’n senaat geregeer wat verantwoordelik was vir openbare werk en die weermag. In die 3de eeu het Palmyra Romeinse regeringsinstellings ingevoer. Die stad se rykdom het van handelskaravane gekom; die Palmyrene, bekende handelaars, het handelsposte aan die Syroete deur die hele Romeinse Ryk gestig. Hulle was hoofsaaklik ’n mengsel van Amoriete, Arameërs en Arabiere, met ’n Joodse minderheid. Die stad se sosiale struktuur was stamgebonde en die inwoners het Palmyreens gepraat, wat ’n dialek van Aramees was. Grieks is vir handels- en diplomatieke doeleindes gebruik. Palmyra se kultuur, wat beïnvloed is deur die Grieks-Romeinse wêreld en Persië, het ’n eiesoortige kuns en argitektuur tot gevolg gehad. Die inwoners het plaaslike, Mesopotamiese en Arabiese gode aanbid.

In 260 het die Palmyreense koning Odaenathus die Persiese keiser Shapur I verslaan. Hy het verskeie kere teen die Perse geveg voordat hy in 267 vermoor is. Odaenathus is opgevolg deur sy twee jong seuns onder die regentskap van koningin Zenobia, wat teen Rome in opstand gekom en die ryk se oostelike provinsies in 270 begin inval het. Die Palmyreense heersers het in 271 keiserlike titels aangeneem. Die Romeinse keiser Aurelianus het die stad in 272 verslaan en dit in 273 geplunder ná ’n mislukte tweede opstand.

Onder die Bisantynse Ryk was Palmyra ’n minder belangrike sentrum. Die Palmyrene het hulle in die 4de eeu tot die Christendom bekeer en in die tweede helfte van die 1ste millennium tot Islam; Palmyreens en Grieks is vervang deur Arabies. Die stad – wat in 1400 deur die Mongole verwoes is – het onder die Ottomaanse Ryk ’n klein dorpie gebly tot in 1918, en daarna onder die Siriese koninkryk en die Franse Mandaat Sirië. In 1929 het die Franse begin om inwoners na die nuwe dorp Tadmoer te skuif. Die verskuiwing is in 1932 voltooi en die terrein van Palmyra is leeg gelaat.

Op 21 Mei 2015 het Palmyra onder beheer gekom van die ekstremistiese militante groep Islamitiese Staat in Irak en die Levant (ISIL). Verskeie antieke geboue is sedertdien vernietig, onder meer die Tempel van Baalsamin, die Tempel van Bel en die Triomfboog in Palmyra se kolonnade. Einde Maart 2016 het Siriese regeringsmagte, bygestaan deur die Russiese lugmag, algehele beheer oor die stad oorgeneem ná dae lange gevegte.

Palmyra is 215 km noordoos van die Siriese hoofstad, Damaskus, geleë in ’n oasis wat deur palms omring word. Twee bergreekse lê by die stad: die Noord-Palmyreense Bergreeks in die noorde en die Suid-Palmyreense Bergreeks in die suidweste. In die suide en ooste lê die Siriese Woestyn en ’n klein vallei loop deur die gebied.

Plinius die ouere het die dorp in die 70's n.C. beskryf as bekend vir sy woestynligging, die vrugbaarheid van sy grond en die fonteine wat dit omring, wat landbou en veeboerdery moontlik gemaak het.

"Tadmor" is die Semitiese en eerste bekende naam van die stad; dit is in die eerste helfte van die 2de millennium v.C. gebruik. Die oorsprong van die naam is nie duidelik nie; volgens die Nederlandse filoloog Albert Schultens kom dit van die Semitiese woord vir "dadels" ("tamar"), wat verwys na die palmbome om die stad.

Die naam "Palmyra" het in die vroeë 1ste eeu n.C. in die werk van Plinius die ouere verskyn en is in die Grieks-Romeinse wêreld gebruik. Volgens Schultens het die Romeine die naam na "Palmura" verander (van die Latynse woord "palma" ("palm"). Daarna is die naam na "Palmyra" verander. Dit kan ook ’n Griekse vertaling van "Tadmor" wees (as ’n mens aanneem dit beteken "palm"), soos Jean Starcky, ’n Franse priester en redakteur van die Dooie See-rolle, glo.

Daar is bewyse by Palmyra gevind dat ’n nedersetting uit die Neolitikum naby Efqa bestaan het, met steengereedskap uit 7500 v.C. Onder die Tempel van Bel is tekens gevind van kultusbedrywighede uit 2300 v.C.

Palmyra word omstreeks 2000 v.C., tydens die Bronstydperk, die eerste keer genoem toe Puzur-Isjtar die Tadmoreaan ingestem het tot ’n kontrak by die Assiriese handelspos in Kultepe. Dit word weer daarna in die Mari-tablette genoem as ’n rusplek vir handelskaravane en nomadiese stamme, soos die Suteërs. Koning Samsi-Adad I van Assirië het aan die begin van die 18de eeu v.C. by die gebied verbygegaan op sy pad na die Middellandse See-gebied. Teen daardie tyd was Palmyra die oostelike punt van die koninkryk Qatna. Die dorp word ook genoem in ’n tablet uit die 13de eeu v.C. wat by Emar ontdek is; daarin word die naam van twee getuies uit "Tadmor" aangeteken. Aan die begin van die 11de eeu v.C. noem koning Tiglat-Pileser I van Assirië sy oorwinning van die "Arameërs van Tadmar".

In 2 Kron 8:4 in die Bybel word vertel van "Tadmor" as ’n woestynstad wat versterk is deur koning Salomo van Israel, en dit word in die Talmoed ook genoem (Yebamot 17a-b). Flavius Josephus noem die Griekse naam "Palmyra", en skryf die stigting van "Tadmor" toe aan Salomo in Boek VIII van sy "Oudheid van die Jode". Later skryf Islamitiese tradisies die stad se stigting toe aan Salomo se Djin. Die verbintenis van Palmyra met Salomo kan ’n samesmelting wees van "Tadmor" en die stad "Tamar" wat Salomo in Juda gebou het (1 Kon 9:18). Die Bybelse beskrywing van "Tadmor" en sy geboue stem nie ooreen met argeologiese vondste in Palmyra nie; laasgenoemde was ’n klein nedersetting tydens Salomo se bewind in die 10de eeu v.C.

Tydens die Hellenistiese tydperk onder die Seleukiede (tussen 312 en 64 v.C.), het Palmyra ’n vooruitstrewende nedersetting geword wat trou aan die Seleukidiese koning gesweer het. In 217 v.C. het ’n Palmyreense mag onder sjeik Zabdibel by die leër van koning Antiochus III aangesluit in die Slag van Raphia, wat in ’n neerlaag vir die Seleukiede geëindig het. In die middel van die Hellenistiese tydperk het Palmyra verder as sy noorderoewer begin uitbrei. Teen die laat 2de eeu v.C. is bouwerk begin aan die toringgrafkelders in Palmyra se Vallei van Grafkelders en die stadstempels (veral die tempels vir Baalsamin, Al-lāt en die Hellenistiese tempel).

In 64 v.C. het die Romeinse Republiek die Seleukidiese Ryk geannekseer en die Romeinse generaal Pompeius het die Romeinse provinsie Sirië gestig. Palmyra was steeds onafhanklik en het handel gedryf met Rome en Partië, maar aan nie een van die twee behoort nie. Die vroegste bekende Palmyreense inskripsie dateer van omstreeks 44 v.C. Dit was toe nog ’n klein sjeikdom wat water aan karavane voorsien het. Die stad was egter ryk genoeg dat Markus Antonius in 41 v.C. ’n mag gestuur het om dit te verower.

Palmyra het deel van die Romeinse Ryk geword toe dit geannekseer is en moes heffings betaal tydens Tiberius se vroeë bewind, omstreeks 14 n.C. Die Romeine het Palmyra in die provinsie Sirië ingesluit. Die streek het verskeie dorpe bevat (35 nedersettings is teen 2012 geïdentifiseer). Die Romeinse tydperk het groot vooruitgang vir die stad meegebring en dit het ’n groot deel van sy outonome status behou. Dit het baie Griekse stadstaatinstellings in sy regering aangeneem.

Daar was groot bouprojekte in Palmyra in die 1ste eeu, onder meer die stad se eerste muurversterkings en die Tempel van Bel, wat in 32 n.C. voltooi is. Palmyra het ontwikkel van ’n klein karavaanrusplek in ’n vooraanstaande handelsentrum.

Palmyreense handel het in die 2de eeu ’n hoogtepunt bereik. In 129 is Palmyra besoek deur Hadrianus, wat dit "Hadriaanse Palmyra" genoem en ’n vrye stad gemaak het. Hadrianus het ’n vergrieksing deur die ryk aangemoedig en dit het tot nuwe projekte gelei, onder meer ’n teater, kolonnade en die Tempel van Nabu.

Romeinse mag oor Palmyra is in 167 hervestig. In die 190's is Palmyra by die provinsie Fenisië gevoeg. Tussen 213 en 216 is baie van Palmyra se Griekse instellings deur Romeinse instellings vervang.

Die opkoms van die Sassanidiese Ryk in Persië het die Palmyreense handel groot skade berokken. Die Sassaniede het Palmyreense handelsposte in hul gebied toegemaak en ’n oorlog teen die Romeinse Ryk begin.
In ’n inskripsie uit 252 verskyn Odaenathus met die titel "meester van Palmyra". Die swakheid van die Romeinse Ryk en die konstante Persiese bedreiging was waarskynlik die rede dat Palmyra se raad besluit het om ’n meester vir die stad te kies sodat hy ’n versterkte leër kan aanvoer. Odaenathus het Shapur I van Persië gevra om Palmyra se belange in Persië te waarborg, maar dit is van die hand gewys.

In 260 het keiser Valerianus by die Slag van Edessa teen Shapur geveg, maar hy is verslaan en gevange geneem. Odaenathus het toe ’n leër teen Shapur op die been gebring bestaande uit Palmyrene, boere en die oorblywende Romeinse soldate in die streek. Hy het homself voor die slag as koning van Palmyra verklaar. Die Palmyrene het ’n groot oorwinning naby die oewers van die Eufraat behaal en die Perse teruggedryf. Een van Valerianus se offisiere, Macrianus die ouere, sy seuns Quietus en Macrianus die jongere, en die pretoriaanse prefek Balista het toe teen Valerianus se seun, Gallienus, in opstand gekom en die mag in Sirië oorgeneem.

In 261 het Odaenathus teen die oorblywende magsoornemers in Sirië opgeruk, en Quietus en Balista verslaan en doodgemaak. As beloning het hy die titel "Imperator Totius Orientis" ("Goewerneur van die Ooste") van Gallienus gekry en oor Sirië, Mesopotamië, Arabië en Anatolië se oostelike streke regeer as die keiserlike verteenwoordiger.

In 262 het Odaenathus opnuut ’n veldtog teen Shapur geloods en beslag gelê op die res van Romeinse Mesopotamië. Hy het ook die Persiese hoofstad, Ctesiphon, verower. Hierna het hy die titel "koning van konings" aangeneem.

Odaenathus het sy seun Hairan as medeheerser aangewys, maar dié is vermoor in dieselfde sluipmoordaanval wat die lewe van Odaenathus geëis het, blykbaar deur laasgenoemde se neef, Maeonius. Maeonius was dalk vir ’n kort rukkie keiser totdat hy deur Odaenathus se weduwee, Zenobia, verhoor en tereggestel is.

Odaenathus is deur sy seuns, Vaballathus (10) en die jonger Herodianus, opgevolg. Laasgenoemde is egter kort ná sy pa dood. Zenobia, hul ma, was die de facto-heerser en Vaballathus het in haar skadu gebly terwyl sy haar mag gevestig het. Die koningin was versigtig dat sy Rome nie uitdaag nie en het die grense met die Perse versterk.

Zenobia se militêre loopbaan het in die lente van 270 begin, tydens die bewind van Claudius Gothicus. Onder die voorwendsel dat sy die Tanoekiede aanval, het sy Romeinse Arabië geannekseer. Dit is opgevolg deur ’n inval in Romeinse Egipte in Oktober. Zenobia is toe verklaar as koningin van Egipte. Palmyra het Anatolië die volgende jaar binnegeval en die streek tot by Ankara verower.

Die verowerings het geskied onder ’n masker van trou aan Rome. Zenobia het munte uitgereik in die naam van Claudius se opvolger, Aurelianus, waarop Vaballathus as koning uitgebeeld word. Omdat Aurelianus besig was om invalle in Europa af te weer, het hy die druk van die munte toegelaat en die koninklikes titels bekragtig. In laat 271 het Vaballathus en sy ma die titels Augustus (keiser) en Augusta aangeneem.

Die volgende jaar het Aurelianus die Bosporus oorgesteek en vinnig deur Anatolië beweeg. Egipte is óf van Palmyra teruggeneem óf Zenobia het haar troepe onttrek om Sirië te verdedig. Aurelianus het na Antiogië opgeruk, waar hy Zenobia verslaan het. Zenobia is daarna in nog ’n slag verslaan voordat sy gevlug en na haar hoofstad teruggekeer het. Toe die Romeine Palmyra beleër, het Zenobia oos gevlug om die Perse se hulp te vra, maar die Romeinse het haar gevange geneem; die stad het daarna voorwaardelik oorgegee.

Aurelianus het die stad begenadig en ’n garnisoen van 600 boogskutters as ’n vredesmag in Palmyra gestasioneer. In 273 het Palmyra onder die leierskap van Septimius Apsaios in opstand gekom en Antiochus (’n familielid van Zenobia) as Augustus verklaar. Aurelianus het teen Palmyra opgeruk en dit tot op die grond verwoes. Hy het beslag gelê op die waardevolste monumente om sy Tempel van Sol mee te versier. Palmyra se inwoners is doodgemaak en die Tempel van Bel geplunder.

Palmyra was nou ’n dorpie sonder grondgebied. Aurelianus het die Tempel van Bel gerestoureer en ’n legioen in die stad gestasioneer. Kort voor 303 is die Kamp van Diocletianus, ’n militêre kamp, in die weste van die stad gebou as basis van die legioen, wat die handelsroetes om die stad bewaak het.

Palmyra het in die dekades ná die verwoesting deur Aurelianus ’n Christenstad geword. In laat 527 het Justinianus I die stad laat versterk en die kerke en openbare geboue laat restoureer om die ryk te beskerm teen invalle deur die Lachmidiese koning Al-Mundhir III ibn al-Nu'man.

Palmyra is deur die Rasjidoen-kalifaat geannekseer nadat dit in 634 deur die Moslem-generaal Khalid ibn al-Walid verower is. Teen dié tyd was die stadsgebied beperk tot die Kamp van Diocletianus.

Die stad het ’n mate van vooruitgang beleef as deel van die Omajjadiese Kalifaat, wat ’n deel van die Tempel van Bel as ’n moskee gebruik het. Palmyra was ’n belangrike halte met ’n groot mark aan die Oos-Wes-handelsroete en die stad se inwonertal het gegroei. In dié tyd was Palmyra ’n vesting van die Banu Kalb-stam. Nadat dit deur Marwan II verslaan is tydens ’n burgeroorlog in die kalifaat, het die Omajjadiese aanspraakmaker op die troon, Sulayman ibn Hisham, na die Banu Kalb in Palmyra gevlug, maar eindelik in 744 trou aan Marwan gesweer; Palmyra het Marwan aanhou teenstaan tot met die oorgawe van die Banu Kalb-leier al-Abrash al-Kalbi in 745. In dié jaar het Marwan gelas dat die stad se mure afgebreek word.

In 750 het ’n opstand onder Majza'a ibn al-Kawthar en die destydse Omajjadiese aanspraakmaker op die troon, Abu-Muhammad al-Sufyani, teen die nuwe Abbasidiese Kalifaat deur Sirië versprei; die stamme in Palmyra het die rebelle gesteun. Ná sy neerlaag het Abu-Muhammad in die stad geskuil en die aanvalle deur die Abbasidiërs is lank genoeg afgeweer om hom kans te gee om te vlug.

Die Abbasidiese mag het gedurende die 10de eeu afgeneem; die kalifaat het verbrokkel en is tussen ’n paar leenhere verdeel. Die meeste van die nuwe leiers het die kalifaat as die ryk van hul herkoms erken, tot met die Mongoolse verwoesting van die Abbasidiese Kalifaat in 1258.

In 955 het Sayf al-Dawla, die Hamdanidiese prins van Aleppo, die nomades naby die stad verslaan en ’n fort gebou teen Bisantynse veldtogte onder keisers Nikephoros II Phokas en Johannes I Tzimiskes. In die vroeë 11de eeu is Palmyra deur die opvolgerdinastie van die Mirdasiede beheer.

In 1068 en 1089 is die stad deur aardbewings verwoes. Die Mirdasiede is in die tweede helfte van die 11de eeu opgevolg deur die Mala'ib-stam, wat in Homs gesentreer was. Vanaf die 1070's het Sirië onder die beheer van die Seldjoeke gekom; hul sultan, Malik-Shah, het die Mala'ib in 1090 uitgedryf. Die land is aan die sultan se broer, Tutush I, gegee. Hy het onafhanklik geword ná sy broer se dood in 1092 en ’n tak van die Seldjoek-dinastie in Sirië gevestig.

In die vroeë 12de eeu is Palmyra regeer deur die Boeriede. Hulle het die Tempel van Bel in 1132 in ’n sitadel omskep en versterkings gebou. Drie jaar later is die stad met ’n ander familie uitgeruil vir Homs. In die middel 12de eeu het Palmyra deel van die distrik Homs geword, en Homs is in 1174 deur die Ajjoebidiese dinastie verower.

Die leier van Homs, emir Al-Ashraf Musa, het hom aan die kant van die Mongoolse Ryk geskaar en het gevlug nadat die Mongole in 1260 deur die Mamelukke verslaan is. Hy het die sultan van die Mamelukke om begenadiging gevra en ’n leenman van dié volk se sultanaat geword. Hy is in 1263 sonder ’n erfgenaam dood en Homs het onder direkte beheer van die Mamelukke gekom.

Die Al-Fadl-clan (’n tak van die Taj-stam) het trou aan die Mamelukke gesweer en in 1284 is prins Muhanna bin Issa van die Al-Fadl aangestel as heerser van Palmyra. Muhanna het in 1312 trou gesweer aan die Il-khanaat en is deur die Al-Fadl van die troon gesit. Hoewel hy later vergewe en in 1317 op die troon herstel is, is hy en sy stam in 1320 uitgedryf weens sy voortdurende betrekkinge met die Il-khanaat.
Muhanna is in 1330 deur Al-Nasir vergewe en weer herstel. Hy het getrou gebly aan die sultan tot met sy dood drie jaar later, en is deur sy seun opgevolg. Die Fadl-familie het die handelsroetes en inwoners beskerm teen aanvalle deur die Bedoeïene.

Die destydse historikus Ibn Fadlallah al-Omari het die stad beskryf as met "uitgestrekte tuine, vooruitstrewende handel en bisarre monumente".

In 1400 is Palmyra aangeval deur die berugte Mongoolse krygsheer Tamerlane, wat die stad verwoes het.

Sirië het in 1516 deel van die Ottomaanse Ryk geword, en Palmyra is in die administratiewe afdeling Damaskus opgeneem. Dit was nou ’n klein dorpie binne-in die Tempel van Bel. In 1867 het dit die tuiste van ’n Ottomaanse garnisoen geword wat die Bedoeïene in bedwang gehou het.

Palmyra het aan die begin van die 20ste eeu ’n deel van sy belangrikheid herwin as ’n stasie vir karavane, en sy herlewing is aangehelp deur die uitvinding van gemotoriseerde vervoer. In 1918, aan die einde van die Eerste Wêreldoorlog, het die Britse lugmag ’n klein vliegveld daar gebou en in 1920 het Sirië (insluitende Palmyra) deel van die Franse Mandaat geword.

Terwyl Palmyra al hoe belangriker geword het vir Franse pogings om vrede in die Siriese Woestyn te handhaaf, is ’n militêre basis in 1921 naby die Tempel van Bel opgerig. In 1929 het die direkteur-generaal van oudhede in Sirië, Henri Arnold Seyrig, die ruïnes begin opgrawe en die dorpenaars oorreed om na ’n nuwe dorp langs die antieke terrein te trek wat deur Frankryk gebou is. Die hervestiging na die dorp Tadmoer is in 1932 voltooi, en Palmyra kon nou rustig verken word.

Weens die Siriese Burgeroorlog het grootskaalse plundery en skade in Palmyra voorgekom aan die hand van strydende magte. In die somer van 2012 het kommer oor die plundery in die museum en op die terrein toegeneem nadat ’n amateurvideo op die internet geplaas is van Siriese soldate wat begrafnisstene dra. Die volgende jaar het mortiere groot skade aan die fasade van die Tempel van Bel aangerig en suile in die kolonnade is deur skrapnel beskadig.

Op 13 Mei 2015 het die ekstremistiese militante groep Islamitiese Staat in Irak en die Levant (ISIL) ’n aanval op die moderne dorp Tadmoer geloods en vrees laat ontstaan dat hulle die aangrensende antieke terrein sal verwoes. Op 21 Mei 2015 het Siriese kurators van die artefakte uit die Palmyra-museum verwyder en na veiligheid in Damaskus geneem nadat ’n paar Grieks-Romeinse borsbeelde, juweliersware en ander voorwerpe wat uit die museum gesteel is, op die internasionale mark gekry is. Op dieselfde dag het ISIL-magte die wêrelderfenisgebied binnegegaan.

Volgens ooggetuies het die militante op 23 Mei die Leeu van Al-lāt en ander standbeelde vernietig. Volgens plaaslike inwoners het die Siriese lugmag die terrein op 13 Junie gebombardeer en die noordelike muur naby die Tempel van Baalsamin beskadig.

Sedert minstens 27 Mei 2015 word die teater van Palmyra deur ISIL gebruik om hul teenstanders tereg te stel. ’n Video wat ISIL uitgereik het, wys hoe 20 gevangenes deur tienerjarige laksmanne tereggestel word terwyl honderde mans en seuns toekyk.

Op 18 Augustus 2015 is Palmyra se 81-jarige afgetrede hoof van oudhede, Khaled al-Asaad, deur ISIL onthoof nadat hy ’n maand lank gemartel is om inligting oor die stad en sy skatte te kry en hy geweier het om inligting te verskaf. Hulle het sy lyk aan een van die antieke suile op ’n plein in Palmyra gehang.

Op 23 Augustus 2015 het ISIL die Tempel van Baalsamin met plofstof opgeblaas.Op 30 Augustus 2015 het dieselfde gebeur met die Tempel van Bel, volgens koerantberigte. ’n Ooggetuie het gesê net die buitemure het oorgebly. In September van dié jaar het ISIL van die bes bewaarde graftorings in die stad ook vernietig en in Oktober die Triomfboog in Palmyra se kolonnade.

Op 26 Maart 2016 verklaar die Siriese regering dat die geboue weer opgebou gaan word, nou hulle amper die stad op Daesj terugverower het.

Op die hoogtepunt van sy bestaan, tydens die bewind van koningin Zenobia, het Palmyra meer as 200 000 inwoners gehad. Die vroegste bekende inwoners was die Amoriete, in die vroeë 2de millennium v.C., en teen die einde van die millennium is Arameërs genoem as bewoners van die streek. Die Arabiere het in die laat 1ste millennium v.C. in die stad aangekom; Zabdibel se soldate wat die Seleukiede in die Slag van Raphia (217 v.C.) gehelp het, is as Arabiere beskryf. Die nuwelinge is in die vroeëre gemeenskap opgeneem en het hul taal gepraat. Die stad het ook ’n Joodse gemeenskap gehad; inskripsies bevestig die begrafnis van Palmyreense Jode. In die Omajjadiese tydperk is Palmyra hoofsaaklik deur die Kalbstam bewoon.
Voor 274 n.C. het die inwoners ’n Palmyreense dialek van Aramees gepraat en die Palmyreense alfabet gebruik. Latyn is min gebruik, maar ryker lede van die gemeenskap het Grieks gebruik vir handels- en diplomatieke doeleindes, en in die Bisantynse tydperk het dit die oorheersende taal geword. Ná die Arabiese verowering is Grieks deur Arabies vervang, waaruit ’n Palmyreense dialek ontwikkel het.

Palmyra se gemeenskap voor 273 was ’n mengsel van verskillende volke, wat duidelik is uit Aramese, Arabiese en Amoritiese clan-name. Dit was ’n stamgebonde gemeenskap, maar weens ’n gebrek aan bronne is die aard van die stamstrukture onbekend. Daar is inligting dat 30 stamme daar gewoon het, van wie vyf verskeie sub-clans gehad het. Teen die tyd van Nero het Palmyra vier stamme gehad wat elk in ’n deel van die stad gewoon het wat na hulle genoem is. Drie van die stamme was die Komare, Mattabol en Ma'zin; die vierde een is onseker, maar kon die Mita gewees het. Mettertyd het die skeiding tussen die clans vervaag en in die 3de eeu het dit heeltemal verdwyn.

Palmyra het agteruitgegaan en teen die begin van die 20ste eeu was daar 6 000 inwoners. Hoewel hulle deur die Bedoeïene omsingel was, het die dorpenaars hul eie dialek en die lewe van ’n kleindorpse gemeenskap behou.

Palmyra het ’n eiesoortige kultuur gehad wat gebaseer was op plaaslike Semitiese tradisie en beïnvloed is deur Griekeland en Rome.

Die kultuur het die militêre taktieke, kleredrag en hofseremonies beïnvloed. Die stad het nie groot biblioteke gehad nie; daar was ’n gebrek aan ’n intellektuele beweging soos in ander stede soos Edessa en Antiogië aangetref is.

Palmyra het ’n groot "agora" (openbare vergaderplek) gehad. Anders as soortgelyke Griekse geboue het dit meer soos ’n Oosterse karavanserai gelyk as die middelpunt van die gemeenskapslewe. Hulle het mense in uitspattige familiemausoleums begrawe. Die meeste het binnemure gehad met kamers waarin die lyke geplaas is. ’n Reliëfwerk van die oorledene het deel van die muurversiering uitgemaak en as grafsteen gedien. Sarkofae het in die laat 2de eeu hul verskyning gemaak en is in sommige graftombes gebruik. Baie van die monumente het mummies met klere en juweliersware bevat – mummifisering stem ooreen met dié in Antieke Egipte.

Hoewel die kuns in Palmyra ooreengestem het met dié in Griekeland, het dit ’n eie styl gehad wat uniek in die Middel-Eufraat-gebied was. Daar was baie borsbeelde wat grafkamers verseël het. Klem is gelê op die klere, juwele en vooraansig van die persoon wat uitgebeeld is. Die Russiese historikus Michael Rostovtzeff het gemeen Palmyra se kuns is deur dié van Partië beïnvloed.

Geen van die bronsbeelde van vooraanstaande inwoners het behoue gebly nie. ’n Beskadigde fries en ander beelde uit die Tempel van Bel, waarvan baie nou in museums oor die wêreld heen is, dui daarop dat die stad baie openbare monumentbeelde gehad het. Van die borsbeelde het veral in die 19de eeu in Westerse museums beland.

Die argitektuur van Palmyra is ook deur die Grieks-Romeinse styl beïnvloed, terwyl dit plaaslike elemente behou het. Dit is veral duidelik in die Tempel van Bel. Die tempel het ’n enorme muur gehad met tradisionele Romeinse suile, maar die plan was hoofsaaklik Semities. Die heiligdom het bestaan uit ’n groot binnehof met die godheid se hoofaltaar naby die ingang.

Palmyra het ontstaan as ’n klein nedersetting naby die Efqa-fontein aan die suidekant van Wadi al-Qubur. In die 1ste eeu het die nedersetting gestrek tot aan die noordekant van die "wadi" (vallei). Hoewel die stadsmure aanvanklik dele van albei kante ingesluit het, het die mure wat tydens Diocletianus se bewind herbou is, net die noordelike deel ingesluit.

Die meeste van die stad se monumente is aan die noordekant van die "wadi" gebou. Daaronder is die Tempel van Bel (of Baäl) op die terrein van ’n vorige tempel (bekend as die Hellenistiese tempel).
Ook aan die noordekant van die vallei was die Groot Kolonnade, Palmyra se hoofstraat van 1,1 km wat geloop het van die Tempel van Bel in die ooste tot by die Begrafnistempel No. 86 in die stad se westelike deel. Dit het ’n Triomfboog in sy oostelike deel en ’n tetrapiloon (vierpoortige toring) in die middel gehad.

Die Bad van Diocletianus, wat op die terrein van ’n vorige gebou (dalk die koninklike paleis) opgerig is, was aan die linkerkant van die kolonnade. Daarnaby was die Tempel van Baalsamin, huise en die Bisantynse kerke, onder meer ’n 1 500 jaar oue een (Palmyra se vierde een en vermoedelik die grootste een wat nog in Sirië ontdek is). Die kerk se suile was vermoedelik 6 m hoog en sy basis 12 x 24 m. In die kerk se binnehof was ’n klein amfiteater.

Die Tempel van Nabu en die Romeinse Teater was aan die kolonnade se suidekant. Agter die teater was ’n klein senaatsgebou en die groot Agora, met die oorblyfsels van ’n banketsaal en tolhof. ’n Kruisstraat aan die westekant van die kolonnade loop na die Kamp van Diocletianus, wat deur die Romeinse goewerneur van Sirië laat bou is. Daarnaby is die Tempel van Al-lāt en die Damaskuspoort.

Wes van die antieke mure het die Palmyrene ’n paar grootskaalse grafmonumente gebou wat nou die Vallei van die Grafkelders is; dit is ’n nekropolis van 1 km lank. Die meer as 50 monumente was hoofsaaklik toringvormig en tot vier verdiepings hoog. Die torings is deur begrafnistempels as bogrondse grafte vervang ná 128, wat die datum is waarop die laaste toring gebou is. Die stad het ook ander begraafplase in die noorde, suidweste en suidooste gehad waar die grafte meestal ondergronds was.













In die Middeleeue het Palmyra nie veel aandag van die Westerse wêreld gekry nie, hoewel dit besoek is deur reisigers soos die Italianer Pietro Della Valle (tussen 1616 en 1625), die Fransman Jean-Baptiste Tavernier (in 1638) en baie Sweedse en Duitse verkenners. In 1678 het ’n groep Engelse handelaars die stad besoek. Die eerste besoek deur geleerdes word genoem in ’n 1705-boek deur Abednego Seller. In 1751 het ’n ekspedisie onder Robert Wood en James Dawkins die argitektuur van Palmyra ondersoek. In 1901 is die kliptablet waarop die Palmyreense belastingwet uitgekap is, verwyder en na die Hermitage in Sint Petersburg geneem.
Die eerste opgrawings is in 1902 gedoen deur die Duitse argeoloog Otto Puchstein en in 1917 deur Theodor Wiegand. In 1929 het die Franse direkteur-generaal van oudhede in Sirië en Libanon, Henri Arnold Seyrig, met grootskaalse opgrawings begin. Dit is deur die Tweede Wêreldoorlog onderbreek, maar kort daarna hervat. Seyrig het in 1929 met die Tempel van Bel begin, en tussen 1939 en 1940 het hy die Agora opgegrawe.

Die Franse argeoloog Daniel Schlumberger het in 1934 en 1935 met opgrawings in die noordelike plattelandse gebied van Palmyra begin. Van 1954 tot 1956 het ’n Switserse ekspedisie wat deur Unesco gereël is, die Tempel van Baalsamin begin opgrawe.

Sedert 1958 is die terrein opgegrawe deur die Siriese direkteur-generaal van oudhede, asook Poolse ekspedisies onder verskeie argeoloë.

Die Tempel van Baal-hamon is in die 1970's deur die Franse argeoloog Robert du Mesnil du Buisson ontdek en die Palmyreense besproeiingstelsel in 2008 deur Jørgen Christian Meyer. Die grootste deel van Palmyra is nog onontdek, veral die woongebiede in die noorde en suide. Ekspedisies het Palmyra in 2011 begin verlaat weens die Siriese Burgeroorlog.

In 1980 is die historiese terrein, onder meer die nekropolis buite die stadsmure, deur Unesco tot ’n wêrelderfenisgebied verklaar.




</doc>
<doc id="102258" url="https://af.wikipedia.org/wiki?curid=102258" title="Sandlane">
Sandlane

Sandlane is 'n nedersetting en grenspos in Eswatini op die grens met Suid-Afrika; aan die Suid-Afrikaanse kant is die grenspos bekend as Nerston. Die grenspos is tussen 08:00 en 18:00 oop.

Die nedersetting lê op die MR19-pad 40 km suidwes van die hoofstad van Eswatini, Mbabane.



</doc>
<doc id="102259" url="https://af.wikipedia.org/wiki?curid=102259" title="Tweerivieren">
Tweerivieren

Tweerivieren is 'n grenspos tussen Suid-Afrika en Botswana in die Noord-Kaap provinsie. Die grenspos mag slegs deur toeriste aan die Kgalagadi-vredespark gebruik word.



</doc>
<doc id="102261" url="https://af.wikipedia.org/wiki?curid=102261" title="Makopong">
Makopong

Makopong is 'n nedersetting in die Kgalagadi-distrik van Botswana. Dit is naby aan die grens met Suid-Afrika geleë, en daar is ook 'n grenspos wat van 08:00 tot 16:00 oop is.

Die bevolking het 1 697 getel tydens die 2011-sensus.



</doc>
<doc id="102262" url="https://af.wikipedia.org/wiki?curid=102262" title="McCarthysrus">
McCarthysrus

McCarthysrus is 'n grenspos in die Noord-Kaap provinsie, tussen Suid-Afrika en Botswana. Die grenspos is oop tussen 06:00 en 18:00. Die grenspos staan aan die Botswanakant ook bekend as McCarthy's Rest.



</doc>
<doc id="102263" url="https://af.wikipedia.org/wiki?curid=102263" title="Swartkopfontein">
Swartkopfontein

Swartkopfontein is 'n grenspos in die Noordwesprovinsie, tussen Suid-Afrika en Botswana. Dit is oop tussen 06:00 en 19:00. Die grenspos staan aan die Botswanakant bekend as Ramotswa, 'n groot dorp in die area.



</doc>
<doc id="102264" url="https://af.wikipedia.org/wiki?curid=102264" title="Platjan">
Platjan

Platjan is 'n grenspos in die Limpopoprovinsie, tussen Suid-Afrika en Botswana. Dit is oop tussen 06:00 en 18:00. Die grenspos staan aan die Botswanakant ook bekend as Platjan.



</doc>
<doc id="102265" url="https://af.wikipedia.org/wiki?curid=102265" title="Emahlathini, Mpumalanga">
Emahlathini, Mpumalanga

Emahlathini is 'n klein grenspos in Mpumalanga tussen Suid-Afrika en Eswatini.



</doc>
<doc id="102266" url="https://af.wikipedia.org/wiki?curid=102266" title="Bothashoop">
Bothashoop

Bothashoop is 'n grenspos in Mpumalanga tussen Suid-Afrika en Eswatini. Die naaste dorp is Barberton en is verbind met die R40 hoofpad vanaf die grenspos.



</doc>
<doc id="102267" url="https://af.wikipedia.org/wiki?curid=102267" title="Mahamba">
Mahamba

Mahamba is 'n grenspos in Mpumalanga tussen Suid-Afrika en die suidweste van Eswatini.



</doc>
<doc id="102268" url="https://af.wikipedia.org/wiki?curid=102268" title="Mananga">
Mananga

Mananga is 'n grenspos in Mpumalanga tussen Suid-Afrika en die noorde van Eswatini.



</doc>
<doc id="102269" url="https://af.wikipedia.org/wiki?curid=102269" title="Waverley, Mpumalanga">
Waverley, Mpumalanga

Waverley is 'n klein grenspos in Mpumalanga tussen Suid-Afrika en Eswatini.



</doc>
<doc id="102270" url="https://af.wikipedia.org/wiki?curid=102270" title="Onverwacht, KwaZulu-Natal">
Onverwacht, KwaZulu-Natal

Onverwacht is 'n grenspos in KwaZulu-Natal tussen Suid-Afrika en die suide van Eswatini.



</doc>
<doc id="102272" url="https://af.wikipedia.org/wiki?curid=102272" title="Ben Schoeman">
Ben Schoeman

Barend Johannes "Ben" Schoeman (19 Januarie 1905 – April 1986) was 'n Suid-Afrikaanse politikus, 'n lid van die parlement (LP) vir die Verenigde Party en later ook die Nasionale Party. Hy het van 1948 tot 1954 as die minister van arbeid en van 1954 tot 1974 as die minister van vervoer gedien.

Schoeman is op 19 Januarie 1905 in Johannesburg in die Britse kolonie Transvaal gebore. Hy was die seun van die treindrywer Barend Jacobus Schoeman en Abelina Jacoba Schoeman (née Theunissen). Nadat hy die hoërskool verlaat het, betree hy die spoorwegindustrie, waar hy as 'n drywer en stoker gewerk het. Hy het deur die range gevorder en is 16 jaar later tot stasiemeester bevorder.

Voor sy toetrede tot die politiek was Schoeman 'n lid van die nasionalistiese en soms militante Afrikaner organisasie die Ossewabrandwag. Hy is per geleentheid selfs vir sy bedrywighede gearresteer.

Schoeman betree die politiek as 'n lid van die Verenigde Party en word tydens die Suid-Afrikaanse algemene verkiesing van 1938 as die LP vir Fordsburg verkies. Tydens dié verkiesing het hy 'n meerderheid van 1 127 stemme teenoor die Arbeidersparty se T.C. Robertson behaal. Op 33-jarige ouderdom was Schoeman die jongste lid van die Volksraad.

Met die uitbreek van die Tweede Wêreldoorlog ondersteun Schoeman eerste minister J.B.M. Hertzog se posisie van neutraliteit. Toe Hertzog bedank en na die Nasionale Party oorskuif, het hy dienooreenkomstig by die Nasionale Party aangesluit. Schoeman word in 1940 die hoof van die Nasionale Party aan die Witwatersrand en 'n lid van die party se uitvoerende komitee. Hy het Duitsland openlik in die oorlog gesteun, en sê in 1940: "Die toekoms van die Afrikanerdom is afhanklik van 'n Duitse oorwinning. Ons kan dit net sowel openlik sê, want dit is 'n feit".

Na die moord op eerste minister Hendrik Verwoerd (in September 1966), is Schoeman wyd as die gunsteling beskou om die leisels oor die Nasionale Party en die land oor te neem. 'n Enkele dag voor die verkiesing onttrek hy egter aan die wedloop, om 'n oorwinning aan die enigste ander kandidaat, John Vorster, te verseker. In 'n onderhoud ná sy onttrekking, waarin dit voorkom of Schoeman gehuil het, kom dit aan die lig dat hy die besluit as gevolg van "skinderstories, selfs oor my vrou" geneem het. In 2003 stel Terry Bell en Dumisa Buhle Ntsebeza in hul boek, "Unfinished business: South Africa, Apartheid and Truth", voor dat Schoeman moontlik deur Vorster afgepers is, hoewel daar geen bewyse daarvoor is nie.




</doc>
<doc id="102275" url="https://af.wikipedia.org/wiki?curid=102275" title="Lourens Muller">
Lourens Muller

Lourens Muller (1917–2005) was 'n Suid-Afrikaanse politikus. Muller was 'n lid van die Nasionale Party, LP vir Ceres (1961–1979) en het in die kabinette van John Vorster en P. W. Botha gedien. Hy was die adjunk-minister van justisie (1966), polisie (1966-1968), finansies (1966-1968) en ekonomiese sake (1966-1968). Daarna was hy die minister van binnelandse sake (1968-1970), polisie (1968-1974), ekonomiese sake (1970-1974) en vervoer (1974-1979).

Stefanus Lourens Muller is op 27 September 1917 in die distrik Beaufort-Wes gebore. Hy het die skool sonder matriek verlaat en by die Suid-Afrikaanse Spoorweë in Soutrivier aangesluit. Hy het hom later as prokureur bekwaam en het in Robertson gepraktiseer.

Muller was 'n lid van die parlement vir die Nasionale Party in die Ceres-kiesafdeling, en het verskeie hoë regeringsposte beklee. Hy was op 'n tyd die gunsteling om mnr. John Vorster as staatspresident op te volg. Die destydse eerste minister, mnr. P.W. Botha, wou egter 'n oormaat van Kapenaars in senior poste voorkom, en het Marais Viljoen van die Transvaal as staatspresident gesteun.

Kort hierna het hy weens ongelukkigheid uitgetree en is sy NP-lidmaatskap in 1980 beëindig, klaarblyklik omdat hy nie die jaarlikse ledegeld van R1 betaal het nie. Hy het 'n vurige ondersteuner van die pas gestigte Konserwatiewe Party geword en die KP finansieel ondersteun.

Muller is op 30 April 2005 op 87-jarge ouderdom in 'n kliniek in Somerset-Wes oorlede. Hy is in Robertson (Wes-Kaap) begrawe.


</doc>
<doc id="102277" url="https://af.wikipedia.org/wiki?curid=102277" title="Khaled al-Asaad">
Khaled al-Asaad

Khaled al-Asaad (1934 – 18 Augustus 2015; Arabies: خالد الأسعد), ook Khaled Asaad, was ’n Siriese argeoloog en die hoof van oudhede vir die wêrelderfenisgebied Palmyra. Hy het dié pos langer as 40 jaar beklee. Op 81-jarige ouderdom is hy in die openbaar deur die ekstremistiese groep Islamitiese Staat in Irak en die Levant (ISIL) onthoof.

Al-Asaad is in Tadmoer, Sirië, gebore en het die grootste deel van sy lewe daar gewoon. Hy het ’n diploma in geskiedenis gekry aan die Universiteit van Damaskus. Hy was die pa van 11 kinders, van wie een Zenobia genoem is, na die bekende Palmyreense koningin.

Hy het betrokke geraak by die opgrawings in Palmyra en in 1963 die hoof van oudhede van dié antieke terrein geword. Een van sy prestasies was om Palmyra op die lys van Unesco se wêrelderfenisgebiede te kry. Hy was vlot in Aramees en het tot in 2011 gereeld tekste vertaal.

In 2003 was hy deel van ’n Siries-Poolse span wat ’n 3de-eeuse mosaïekwerk ontdek het van ’n geveg tussen ’n mens en ’n gevleuelde dier. Hy het dit as "een van die waardevolste vondste in Palmyra" beskryf. In 2001 het hy die ontdekking aangekondig van 700 silwermuntstukke uit die 7de eeu met afbeeldings van konings Chosroës I en Chosroës II van die Sassanidiese dinastie wat voor die Moslem-verowering in Persië geheers het. Hy was ook ’n gesogte spreker op konferensies. 

Nadat hy in 2003 afgetree het, het sy seun Walid die grootste deel van sy werk in Palmyra oorgeneem. Hulle is albei in Agustus 2015 deur ISIL gevange geneem. Die lot van sy seun is nog onbekend.

In Mei 2015 het Tadmoer, die moderne deel van Palmyra, en die antieke terrein onder beheer van ISIL gekom. Al-Asaad het die museum voor ISIL se oorname help ontruim. Hy was een van die mense wat in dié tyd gevange geneem is. ISIL het hom gemartel om inligting oor Palmyra en die terrein se skatte te kry wat hy help ontruim het. Hy is op 18 Augustus 2015 voor ’n skare in Palmyra onthoof.

Sy bebloede lyk is toe eers in Tadmoer opgehang en toe in Palmyra aan een van die antieke suile op ’n dorpsplein.

Nog ’n amptenaar wat die skatte help beskerm het, Qassem Abdullah Yehya, is deur ISIL vermoor, op 12 Augustus terwyl hy aan diens was. Hy was 37 jaar oud.




</doc>
<doc id="102279" url="https://af.wikipedia.org/wiki?curid=102279" title="Goedertrouwdam">
Goedertrouwdam

Die Goedertrouwdam is 'n grondvultipe dam geleë in die Mhlathuzerivier, naby Eshowe in KwaZulu-Natal, Suid-Afrika. Die dam is in 1982 voltooi en het 'n bakmaat van 310 miljoen m. Dit word hoofsaaklik gebruik vir watervoorsiening aan die industriële kompleks by Richardsbaai. 




</doc>
<doc id="102280" url="https://af.wikipedia.org/wiki?curid=102280" title="Pieter Verhoef">
Pieter Verhoef

Prof. dr. Pieter Adriaan Verhoef (Paardeplaas, distrik Hartbeesfontein, 25 April 1914 – Stellenbosch, 18 Januarie 2013) was 'n Suid-Afrikaanse predikant, hoogleraar aan die Stellenbosse Kweekskool, van 1975 tot 1979 dekaan van die Universiteit Stellenbosch se teologiese fakulteit en lid van die redaksie van die 1983-vertaling van die Afrikaanse Bybel.

Pieter Verhoef is in die distrik Hartbeesfontein in die destydse Wes-Transvaal gebore. Sy vader was Lodewyk Hendricus Wilhelm, eers 'n onderwyser in Amsterdam, Nederland en Atje Adriana, gebore Politiek. Die egpaar het in 1909 na Suid-Afrika geëmigreer en nadat Lodewyk Verhoef die Here se roepstem gehoor het om hier as onderwyser te werk. In Transvaal het die egpaar lid van die NG Kerk geword. Op die nedersetting Paardeplaas, tussen Coligny en Hartbeesfontein, het Verhoef sr. later onderwyser geword. Dis hier dat Pieter Verhoef gebore is en ook grootgeword het. In 1919 het hy sy skoolopleiding aan die plaaslike laerskool begin.

In 1925 gaan hy na die hoërskool op Klerksdorp, maar bly net ses maande daar toe hy die skool verlaat om in die distrik Stellenbosch met tabak te gaan boer. Ná 'n tyd in die Boland verhuis hy na Johannesburg om hom as sakeman te bekwaam. In die Goudstad het hy besluit om sy skoolopleiding te voltooi en behaal in 1934 matriek deur die pos. Nadat hy hom geroepe gevoel het om predikant te word, gaan hy Stellenbosch toe, maar dié onderneming misluk toe hy nie verder as Hebreeus I vorder. Hy keer terug na sy geboorteprovinsie en studeer aan die Potchefstroomse Universiteit van 1935 tot 1938 as die enigste student onder prof. S. du Toit, seun van Totius. Ook op Potchefstroom behaal Pieter Verhoef 'n M.A. in semitiese tale, goeie voorbereiding op sy latere studie in die Ou Testament. In 1939 word hy student aan die Kweekskool in die Eikestad, waar hy in 1942 sy M.Th.-graad behaal en as proponent gelegitimeer word. Hy het 'n wye belangstellingsveld gehad en onder meer rugby gespeel vir Maties se eerste span.

Weens 'n skaarste aan beroepe destyds word prop. Verhoef eers hulpleraar in die NG gemeente De Bloem in Bloemfontein. Daar ontmoet hy sy vrou, Francina Margaretha (Rita) Krüger, dogter van dr. Izak David Krüger, leraar van die Gereformeerde kerk Bloemfontein van 1916 tot 1923 en weer van 1930 tot 1945, en in die tussentyd van die Gereformeerde kerk Potchefstroom. Die paartjie is op 23 Februarie 1944 getroud. Intussen het Verhoef elke maand Pretoria toe gery vir verdere studie in Semitiese Tale.

Verhoef is op 17 Junie 1944 in sy eerste gemeente, Tarkastad, in die Noordoos-Kaap bevestig. Net drie jaar later ontvang hy demissie vir verdere studie aan die Vrije Universiteit in Amsterdam, waar hy tot 1950 studeer en sy doktorsgraad in die teologie onder proff. G.C.H. Aalders en W.H. Gispen behaal met 'n proefskrif oor die onvervulde profesieë in die Bybelboek Jesaja, "Die Vraagstuk van die Onvervulde Voorsegginge in Verband met Jesaja 1-39".

Hy keer terug na sy vaderland en word op 6 Mei 1950, skaars twee weke ná sy 36ste verjaardag, as medeleraar van die NG gemeente Cradock bevestig. Sy dienstyd is egter net 'n maand later beëindig toe hy op 21 Junie 1950 na die Teologiese Seminarium op Stellenbosch beroep word as opvolger van prof. E.E. van Rooyen.

Verhoef aanvaar op 7 Desember 1950 diens aan die Kweekskool en begin so sy 29 jaar lange akademiese loopbaan aan dié instelling. Prof. Verhoef het hom op akademiese terrein veral toegespits op profetiese tekste in die Ou Testament. Hy het onder meer kommentare op Nahum en Maleagi in plaaslike en buitelandse reekse geskryf. Hy het opgetree as gasdosent aan die Westminster Teologiese Seminarium in Kalifornië, waar hy blootstelling aan die breër akademiese wêreld gekry het. In 1980 het dr. D.H. Odendaal geskryf: "Met die jare word prof. Verhoef allerweë erken as 'n ware Godsgeleerde en suiwer eksegeet in die beste gereformeerde tradisie." Hy is twee maal 'n leerstoel in die teologie in die buiteland aangebied, maar tot sy dood op Stellenbosch bly woon, waar studente sy motorregistrasienommer, CL 181, in verband met Halleluja 181 gebring het, "Saggies en teer". Volgens dié wat hom geken het, wat dis tiperend van sy vriendelike, liefdevolle en nederige persoonlikheid.

Verhoef het in belangrike kerklike kommissies gedien en 'n magdom preke, artikels en publikasies die lig laat sien. In 1960 was hy een van die afgevaardigdes van die Kaapse Kerk na die Cottesloe-kerkeberaad. Een van sy grootste bydraes was as lid van die eindredaksie van die 1983-vertaling van die Afrikaanse Bybel. Hy was medeverantwoordelik vir die eerste uitgawe van die Ou-Testamentiese Apokriewe in Afrikaans. In 2013 het prof. Hendrik Bosman geskryf: "In talle opsigte was prof. Verhoef 'n brugbouer wat grense oorgesteek het: Die gaping tussen akademiese teologie en die behoeftes van lidmate het hy aangespreek deur die jare lange behartiging van 'n rubriek ("Sê my, Dominee") in "Die Kerkbode". As Ou-Testamentikus het hy (in) twee belangrike kommissies van die NG Kerk gedien: Ras, volk en nasie in die lig van die Skrif (1974) en 12 jaar later (in) Kerk en samelewing s'n. (Albei) kommissie het die NG Kerk se standpunt ten opsigte van apartheid en volkereverhoudings as beleidsdokumente geartikuleer – en prof. Verhoef het die ideologiese kaping van die interpretasie van die Bybel dikwels aan die kaak gestel."

Bosman vervolg: "Ná sy aftrede as professor in Ou Testament het prof. Verhoef nog talle publikasies laat verskyn. Hy het 'n (besonderse) bydrae op ekumeniese gebied gelewer toe hy in 1992 as voorsitter opgetree het vir die konferensie oor kerkeenheid binne die NG Kerkfamilie. (Sowel) die PU vir CHO as die Universiteit van die Vrystaat het ('n) eredoktorsgraad aan hom toegeken. (B)yna drie dekades (lank) het prof. Verhoef as dosent en kollega sy studente en mededosente beïndruk (deur) sy deeglike voorbereiding, bedaarde beredenering en fyn humorsin."

Met die toekenning van sy eredoktorsgraad in die teologie van Potchefstroom het die universiteit hom gehuldig "as beskeie, bekwame en kerklike dienaar en as iemand met sowel 'n nasionale as ekumeniese visie en toewyding".

Op 8 Mei 1991 plaas "Die Burger" die volgende briefie van Verhoef (toe pas 77) wat getuig van sy gesindheid: "Die aand van Saterdag, 6 April, omstreeks halftien was my motor in 'n botsing met 'n ander motor op die hoek van Banhoek- en Hospitaalstraat. Afgesien van die traumatiese ervaring van so 'n botsing was daar een ligpunt wat altyd by my sal bly: die gesindheid en optrede van die bestuurder en insittendes van die ander motor saam met hul geloofsgenote wat spoedig op die toneel was. Ek weet nie wie die groepie Moslem-kerkgangers was nie, maar sê langs hierdie weg aan hulle ek stel hul simpatieke wellewendheid hoog op prys. Terselfdertyd hoop ek dat die paar mense wat in die ander motor beseer is, gou gesond sal wees. Ons het gelukkig niks oorgekom nie."

Uit Verhoef se huwelik met die Bloemfonteinse Gereformeerde pastoriedogter Francina Margaretha (Rita) Krüger, 'n dogter van dr. Izak Krüger, is drie kinders gebore, naamlik Hendricus (Ricus), Hester en Adri. Ná sy vrou se dood in 2002 is hy in 2003 getroud met Esje (of Elsa) Johanna Dijkman (née van der Merwe). Sy was sy lewensmaat tot die einde. Ná 'n lang siekbed is prof. Verhoef in die ouderdom van 98 jaar oorlede.


In 1979 met sy aftrede het "Die Ou Testament vandag. Hulgdigingsbundel opgedra aan porf. P.A. Verhoef" verskyn onder redaksie van D.H. Odendaal. Uit Verhoef se eie pen het verskyn:




</doc>
<doc id="102281" url="https://af.wikipedia.org/wiki?curid=102281" title="Driekoppiesdam">
Driekoppiesdam

Die Driekoppiesdam is 'n gravitasie-grondvultipe dam geleë in die Lomatirivier naby Malalane in Mpumalanga, Suid-Afrika op die noordelike grens van eSwatini. Die dam is in 1998 voltooi met 'n wal wat 50 m hoog is en 'n bakmaat van 251 miljoen m. 

Die hoofdoel van die dam is vir landboubesproeiing.



</doc>
<doc id="102282" url="https://af.wikipedia.org/wiki?curid=102282" title="Inandadam">
Inandadam

Die Inandadam is 'n gravitasie-grondvultipe dam geleë in die Mgenirivier by Hillcrest in KwaZulu-Natal, Suid-Afrika. Die dam is in 1989 voltooi met 'n wal wat 65 m hoog is en 'n bakmaat van byna 242 miljoen m. 

Die hoofdoel van die dam is vir huishoudelike en nywerheidswater. 



</doc>
<doc id="102283" url="https://af.wikipedia.org/wiki?curid=102283" title="Rhenosterkopdam">
Rhenosterkopdam

Die Rhenosterkopdam is 'n gekombineerde swaartekrag-en-boogtipedam geleë in die Elandsrivier ('n deel van die Olifantsrivierbekken) in Mpumalanga, Suid-Afrika. Die dam is in 1984 voltooi met 'n wal wat 36 m hoog is en 'n bakmaat van 206 miljoen m. 

Die dam dien hoofsaaklik vir munisipale en nywerheidsgebruik en sy gevaarpotensiaal is ingedeel as hoog.



</doc>
<doc id="102284" url="https://af.wikipedia.org/wiki?curid=102284" title="Asrivier">
Asrivier

Die Asrivier is 'n sytak van die Liebenbergsvleirivier in die oos-Vrystaat, Suid-Afrika. Sedert 1968 word dit deur die Sol Plaatjedam opgedam by die samevloeiing met die Liebenbergsvlei, net oos van Bethlehem. Dit ontspring sowat 35 km suidoos van Bethlehem, aan die noordhange van die Rooiberge, naby Clarens. Die sterkvloeiende rivier was voor die oopstel van die Lesotho-Hoogland-waterprojek se leweringstonnel in 1998, net 'n klein spruitjie.

Die Asrivier is een van die afsetpunte van die Lesotho-Hoogland-waterprojek, 18 kubieke meter water per sekonde word vrygestel (2004), en die vloei van die rivier is gevolglik nie meer seisoenaal wisselend nie. Die aanbou van die Stortemelkdam, stroomaf van die uitval, was een van die maatreëls wat die destydse Departement van Waterwese getref het om watervloei te bestendig en erosie te beperk. Tot en met 2004 is vier keerwalle opgerig.

Die installering van twee privaat-ontwikkelde wateraangedrewe kragopwekkers, die Sol Plaatje en Merino, is in onderskeidelik 2009 en 2012 van stapel gestuur, en voorsien in totaal 7 MW aan die kragnetwerk. Die geoutomatiseerde Stortemelk-hidrokragopwekkingsprojek by die Botterkloofdam lewer 'n verdere 4,4 MW teen 'n lae bedryfskoste aan die netwerk sedert dit in Julie 2016 in werking gestel is.

Die oopstelling van die noordelike leweringstonnel in 1998 het fisiese en chemiese veranderinge aan die rivier meegebring, weens die toename in watervolume, daling in watertemperatuur, erosie van die riviervoering, en grootskaalse slikneerslae in die Saulspoortdam. Bevolkings van sleutel-indikatorspesies soos die kleinbek- en grootbek-geelvis het gedaal, en sewe van die rivier se nege vissoorte het uit die nabye van die uitval verdwyn. Vestiging van ongewerweldes was eers etlike kilometer stroomaf waarneembaar, en die keerwalle was oneffektief tydens vrystelling van hoë volumes water. Ten spyte van die hoeveelheid beskikbare rivierhabitat bly die bevolking van akwatiese organismes beperk weens vertroebelde water, lae watertemperatuur en die potensiaal vir erosie.

Alhoewel dit dikwels na Engels vertaal word as die "Ash River", het die rivier sy naam te danke aan 'n insident waar 'n wa-as in die omgewing van die rivier sou gebreek het. Gevolglik sou "Axle River" 'n meer gepaste vertaling wees.


</doc>
<doc id="102285" url="https://af.wikipedia.org/wiki?curid=102285" title="Molatedidam">
Molatedidam

Die Molatedidam is 'n grondvultipe dam geleë in die Maricorivier naby Zeerust in Noordwes, Suid-Afrika. Die dam is in 1986 voltooi met 'n wal wat 29 m hoog is en 'n bakmaat van 203 miljoen m. 

Die hoofdoel van die dam is vir landboubesproeiing en huishoudelike water. Die gevaarpotensiaal van die dam is as hoog gelys.



</doc>
<doc id="102286" url="https://af.wikipedia.org/wiki?curid=102286" title="Kwaggaskloofdam">
Kwaggaskloofdam

Die Kwaggaskloofdam is 'n gravitasie-grondvultipe dam geleë in die Waboomsrivier naby Worcester in die Wes-Kaap, Suid-Afrika. Die dam is in 1975 voltooi met 'n wal wat 18 m hoog is en 'n bakmaat van 173.9 miljoen m. 

Die hoofdoel van die dam is vir landboubesproeiing. 



</doc>
<doc id="102287" url="https://af.wikipedia.org/wiki?curid=102287" title="Phiphididam">
Phiphididam

Die Phiphididam is 'n dam naby Thohoyandou in die Limpopoprovinsie, Suid-Afrika. Dit is in die Mutshindudirivier geleë en in 1971 geopen.




</doc>
<doc id="102288" url="https://af.wikipedia.org/wiki?curid=102288" title="Middel-Letabadam">
Middel-Letabadam

Middel-Letabadam is 'n dam naby Giyani in die Limpopoprovinsie, Suid-Afrika. Dit is in 1984 geopen.

Tiyani is 'n nedersetting op die oewer van die dam geleë.




</doc>
<doc id="102292" url="https://af.wikipedia.org/wiki?curid=102292" title="André Lefevere">
André Lefevere

André Alphons Lefevere (België, 19 Junie 1945 – VSA, 27 Maart 1996) was ’n vertaalteoretikus. Hy het aan die Universiteit van Gent studeer (1964–1968) en daarna, in 1972, sy doktorsgraad behaal aan die Universiteit van Essex. By sy afsterwe was hy professor in Germaanse studies aan die Universiteit van Texas in Austin.

Sy belangrikste bydrae is op die gebied van vergelykende literatuurstudies en vertaalstudies in die besonder. Hy het gebruik gemaak van die gedagte van polisisteemteoretici soos Itamar Even-Zohar en het die teorie uiteengesit dat vertaling ’n vorm van herskryf is wat geproduseer en gelees word saam met ’n stel idiologiese en politiese beperkings in die teikentaal se kultuurstelsel. Lefevere het die idee ontwikkel dat vertaling ’n vorm van herskryf is, wat beteken dat enige teks wat op grond van die ander geproduseer word, die oogmerk het om die ander teks aan te pas by ’n sekere ideologie of by ’n sekere poëtiek, en gewoonlik by albei.

Lefevere, saam met Gideon Toury, James Holmes en Jose Lambert, kan gereken word onder die voorste geleerdes wat van vertaalstudies ’n outonome studieveld gemaak het. Saam met Susan Bassnett het hy verwag dat "nóg die woord nóg die teks, maar die kultuur die operasionele ‘eenheid’ van vertaling word". Dit is deur Edwin Gentzler, een van die voorste sintetiseerders van vertaalteorie geprys as ’n "ware deurbraak vir die veld van vertaalstudies". Dit is die hoogtepunt van wat as "die bereiking van volwassenheid" van die studieveld genoem kan word; ’n toenemende interkulturele of veelkulturele neiging wat die postkoloniale wending genoem kan word.




</doc>
<doc id="102293" url="https://af.wikipedia.org/wiki?curid=102293" title="Bivanedam">
Bivanedam

Die Bivanedam is geleë in die Bivanerivier in KwaZulu-Natal, Suid-Afrika. Die dam is in 2000 voltooi en het 'n bakmaat van 115 miljoen m. 



</doc>
<doc id="102294" url="https://af.wikipedia.org/wiki?curid=102294" title="Kliklangtoonpadda">
Kliklangtoonpadda

Die kliklangtoonpadda ("Strongylopus grayii") is endemies aan Suid-Afrika. Die padda kom voor aan die kusgebiede van Suid-Afrika. Hulle kom ook voor in die Laeveld. Hulle vreet hoofsaaklik insekte. Die padda is 4 – 5 cm lank en leef aan die oewers van strome en poele in berg en kusgrasveld of fynbos. Die padda is vaartbelyn met 'n skerppuntsnoet. Die agterpote is baie lank en dun met die tone net effens geweb. Die rugkleur wissel en is gewoonlik bedek met 'n dun middelstreep. Die pens is effens wit.




</doc>
<doc id="102295" url="https://af.wikipedia.org/wiki?curid=102295" title="Inyakadam">
Inyakadam

Die Inyakadam is geleë in die Mariterivier by Bosbokrand in Mpumalanga, Suid-Afrika. Die dam is in 2001 voltooi en het 'n bakmaat van 125 miljoen m. 



</doc>
<doc id="102296" url="https://af.wikipedia.org/wiki?curid=102296" title="Rooiruggraspadda">
Rooiruggraspadda

Die rooiruggraspadda ("Ptychadena anchietae") is 'n padda kom voorkom in die Limpoporiviervallei van Suid-Afrika. Hulle vreet hoofsaaklik insekte. Die padda is 4 – 5 cm lank en leef in vleie en vogtige grasveld. Die padda is vaartbelynd met 'n puntige snoet. Die rug is effens baksteenrooi en die pens is ligter van kleur terwyl die oë donker is. Die agterpote is lank en dun met die tone effens geweb. Die padda is bekend vir sy springvermoë.



</doc>
<doc id="102300" url="https://af.wikipedia.org/wiki?curid=102300" title="Mokolodam">
Mokolodam

Mokolodam is 'n dam in die Mokolorivier naby Lephalale in die Limpopoprovinsie, Suid-Afrika. Die dam is in 1980 geopen met 'n wal wat 55 m hoog is en 'n bakmaat van 146 miljoen m.

Dit word deur die Mokolodam-natuurreservaat omring.




</doc>
<doc id="102302" url="https://af.wikipedia.org/wiki?curid=102302" title="Makulekedam">
Makulekedam

Makulekedam is 'n dam in die Mphongolorivier naby Giyani in die Limpopoprovinsie, Suid-Afrika. Die dam is in 1990 geopen met 'n wal wat 19,7 m hoog is en 'n bakmaat van 13 miljoen m.




</doc>
<doc id="102303" url="https://af.wikipedia.org/wiki?curid=102303" title="Vanwyksvleidam">
Vanwyksvleidam

Vanwyksvleidam is 'n dam in die Noord-Kaapprovinsie, Suid-Afrika. Die dam is in 1884 geopen.




</doc>
<doc id="102305" url="https://af.wikipedia.org/wiki?curid=102305" title="Nandonidam">
Nandonidam

Nandonidam is 'n dam in die Levuburivier in die Limpopoprovinsie, Suid-Afrika. Die dam is in 2005 geopen.




</doc>
<doc id="102307" url="https://af.wikipedia.org/wiki?curid=102307" title="Tadmoer">
Tadmoer

Tadmoer (Arabies: تدمر; ook gespel Tadmor; in baie tale bekend as Palmyra) is ’n stad in Sentraal-Sirië in die Homs-goewernement. Dit is in ’n oase in die middel van die Siriese Woestyn geleë, sowat 215 km noordoos van die hoofstad, Damaskus en 180 km suidwes van die Eufraatrivier. Die antieke ruïnes van die antieke stad Palmyra, ’n Unesco-wêrelderfenisgebied, is sowat 500 m suidwes van Tadmoer. Die stad is relatief geïsoleer; die naaste nedersettings is Arak in die ooste, al-Sukhnah in die noordooste, Tiyas in die weste en al-Qaryatayn in die suidweste.

Tadmoer is die administratiewe hoofstad van die Tadmoerdistrik en die Tadmoersubdistrik. Die stad het in 2004 ’n inwonertal van 51 323 gehad. Tydens die Siriese Burgeroorlog het die stad se inwonertal aansienlik toegeneem vanweë vlugtelinge uit ander dele van die land.

Beide die antieke en moderne stad is in baie tale algemeen bekend as Palmyra. In Arabies is albei stede bekend as Tadmoer.

"Tadmor" is die Semitiese en eerste bekende naam van die stad; dit is in die eerste helfte van die 2de millennium v.C. gebruik. Die oorsprong van die naam is nie duidelik nie; volgens die Nederlandse filoloog Albert Schultens kom dit van die Semitiese woord vir "dadels" ("tamar"), wat verwys na die palmbome om die stad.

Die naam "Palmyra" het in die vroeë 1ste eeu n.C. in die werk van Plinius die ouere verskyn en is in die Grieks-Romeinse wêreld gebruik. Volgens Schultens het die Romeine die naam na "Palmura" verander (van die Latynse woord "palma" ("palm"). Daarna is die naam na "Palmyra" verander. Dit kan ook ’n Griekse vertaling van "Tadmor" wees (as ’n mens aanneem dit beteken "palm"), soos Jean Starcky, ’n Franse priester en redakteur van die Dooie See-rolle, glo.

In 1929 het Henri Arnold Seyrig, die direkteur-generaal van oudhede in Sirië, die ruïnes van Palmyra begin opgrawe en die dorpenaars oorreed om na die nuwe dorp Tadmoer te verskuif wat daarnaby deur die Franse gebou is. Die verskuiwing is in 1932 voltooi en die antieke terrein was gereed vir opgrawings.

Op 13 Mei 2015 het die ekstremistiese militante groep Islamitiese Staat in Irak en die Levant (ISIL) die moderne dorp aangeval en die vrees laat ontstaan dat hulle die historiese terrein sal verwoes. Op 18 Mei het ISIL die antieke terrein oorgeneem.

Verskeie monumente is sedertdien deur ISIL verwoes, en hulle het na berig word plofstowwe om Palmyra geplant.




</doc>
<doc id="102310" url="https://af.wikipedia.org/wiki?curid=102310" title="Leeu van Al-lat">
Leeu van Al-lat

Die Leeu van Al-lat of Al-lāt was ’n antieke standbeeld voor die Tempel van Al-lat in die wêrelderfenisgebied Palmyra, Sirië. Dit is in die 1ste eeu n.C. van kalksteen gemaak, en was 3,5 m hoog en het 15 ton geweeg. 

Die standbeeld is in 1977 deur ’n groep Poolse argeoloë ontdek. Dit is in stukke aangetref omdat dit reeds in antieke tye gebruik is vir die tempel se fondament. Ná die ontdekking is die stukke weer aanmekaargesit voor die ingang na die Palmyra-museum. Die beeld het eindelik weer soos die oorspronklike gelyk: ’n reliëf wat uit die muur te voorskyn kom. 

Op 27 Junie 2015, tydens die Siriese Burgeroorlog, is die beeld deur die ekstremistiese militante groep Islamitiese Staat in Irak en die Levant (ISIL) verwoes nadat hulle Palmyra in 2015 oorgeneem het.



</doc>
<doc id="102313" url="https://af.wikipedia.org/wiki?curid=102313" title="Klas-C tenklokomotief">
Klas-C tenklokomotief

Die Suid-Afrikaanse Klas C tenklokomotief is oorspronklik deur die Natalse Regeringspoorweë bestel, waar dit as 'n Klas-G lokomotief geklassifiseer is. Die wielkonfigurasie van die eerste sewe lokomotiewe was 2-6-0T, maar hulle is vanaf 1882 herbou met 'n wielkonfigurasie van 4-6-0T. In 1912 is dit deur die Suid-Afrikaanse Spoorweë as 'n Klas-C lokomotief geherklassifiseer.


</doc>
<doc id="102315" url="https://af.wikipedia.org/wiki?curid=102315" title="Odaenathus">
Odaenathus

Lucius Septimius Odaenathus, of net Odaenathus (Aramees: ܐܕܝܢܬ, "Oḏainaṯ"; Grieks: Οδαίναθος, "Hodainathos"), was in die tweede helfte van die 3de eeu ’n heerser van Palmyra, Sirië, en later van die kortstondige Palmyreense Ryk.

Sy volle naam was Lucius Septimius Odainath. Sommige meen sy naam was van Aramese oorsprong, terwyl ander glo sy naam kom van die Arabiese woord "Odaina", "Klein Oor". Sy stamboom dui daarop dat hy van Arabiese oorsprong was. Sy clan-naam wys sy familie het Romeinse burgerskap gekry onder ’n keiser van die Seweriese dinastie en dus was hulle die belangrikste familie in Palmyra sedert die 190's. Hy was die seun van Hairan, die seun van Vaballathus, die seun van Nasor.

Dit is nie bekend wanneer Odaenathus die heerser van Palmyra geword het nie, maar daar is ’n inskripsie reeds uit 258 waarin hy "die vermaarde konsul van ons meester" genoem word. 

Die neerlaag en gevangenskap van die Romeinse keiser Valerianus in 260 het die oostelike provinsies grootliks aan die genade van die Perse oorgelaat, wat onwenslik was vir Palmyra. Dit lyk of Odaenathus aanvanklik probeer het om die Persiese monarg, Shapur I, te paai. Toe sy geskenke verwerp is, het hy besluit om hom by Rome te skaar. 

In 261, toe daar twee aanspraakmakers op die Romeinse troon was, het hy die kant van Gallienus, die seun en opvolger van Valerianus, gekies en die troonrower Quietus by Homs verslaan. Vir sy trou is hy beloon met ’n uitsonderlike titel: hy het "totius Orientis imperator" geword, ’n onafhanklike luitenant van die keiser in die ooste.

Ná ’n reeks suksesse teen die Perse het hy sy seun Hairan as sy medeheerser aangewys. Dié was Odaenathus se seun, maar nie sy tweede vrou, Zenobia, s’n nie.

Hy en sy seun is deur sy neef Maeonius in ’n sluipmoordaanval vermoor. Daar is vermoedens dat Rome agter die moord sit, maar ook dat Zenobia teen hom saamgesweer het om haar seun Vaballathus op die troon te kry. Ná Odaenathus se dood in 266–267 het Zenobia hom opgevolg en namens die jong Vaballathus oor Palmyra geheers.



</doc>
<doc id="102323" url="https://af.wikipedia.org/wiki?curid=102323" title="NG gemeente Villiers">
NG gemeente Villiers

Die NG gemeente Villiers is ’n gemeente van die Nederduitse Gereformeerde Kerk in die noordooste van die Vrystaat. 

L.B. (Lourens) de Villiers was die eienaar van die plase Pearson's Valley en Grootdraai waarop die dorp Villiers aangelê is. Die plek is dan ook na hom genoem. Die dorpsgrond het nog in 1895 aan hom en ná sy dood, aan sy boedel behoort tot dit in 1895 oorgegaan het op die naam van die dorpsbestuur. Die plase is reeds in 1881 uitgemeet en die naam Villiers aan die plek gegee. Die Volksraad is in 1882 gevra vir 'n poskantoor en 'n resident-vrederegter, maar die versoek is geweier. In 1890 en 1891 is die Volksraad letterlik gebombardeer met versoekskrifte om Villiers as dorp te erken. 'n Aantal reisigers en transportryers (o.a. J.W. Kirk, J.A.J. Kriek, J.W. McLean) het daarop gewys dat daar vir hulle geen hotel of herberg naby die Vaalrivier is nie. As die rivier vol is, moet hulle soms daar vir dae oorbly en "onder den vrijen Himmel" moet hulle slaap. 

Ingesetenes van Wilgerivier, distrik Vrede, het verklaar dat die dorp reeds tien jaar gelede in 1881 uitgelê is en dat nagenoeg 400 ewe al verkoop is. Die dorp lê aan die Vaalrivier en die groot Voortrekker- en transportpad van Durban oor Harrismith na Johannesburg het hierdeur gegaan. 'n Dorp sal 'n beskerming wees vir die inwoners en misdaad verminder; dit sal ook die handel tussen die Vrystaat en Transvaal bevorder, en die twee state hegter aan mekaar smee. Nog 'n versoekskrif het gevra dat die dorp erken moet word onder die naam Blignaut, waarskynlik ter ere van die goewermentsekretaris. Die Volksraad kon nie langer doof bly nie, en het 'n kommissie (B.J.S. Wessels, J.C. Wessels en O.W. Steyn) in 1890 aangestel om die wenslikheid van 'n dorp te ondersoek. Die kommissie het bevind dat by Villiers 'n groot deurgang na Transvaal is, en die plek ver verwyder van ander dorpe; hulle was ten gunste van die stigting van 'n dorp, hoewel D.W. Steyn in die minderheid gestem het. Die Volksraad het Villiers in 1891 as dorp erken.

Hier was 'n pont oor die rivier om waens en voertuie oor te neem wanneer die rivier te vol was om deur die drif te gaan. Dit het soms gebeur dat daar tot 300 waens gewag het wanneer die rivier selfs vir die pont te vol was. So het die eienaar besluit om hier 'n kerkgebou op te rig, waar die mense in hierdie afgeleë wyk van die gemeente Frankfort kon aanbid, en dit is in 1884 voltooi. Die ou gebou het nog teen die middel van die 20ste eeu gestaan, maar of dit nog die geval is, is onbekend.

Op vasgestelde tye is gereeld dienste gehou deur die leraar van Frankfort, ds. George Thom. Gedurende die Driejarige Oorlog is die kerkgebou afgebrand en ná die oorlog teen 'n koste van £700 herstel. Op aandrang van die leraar, wat weens swakke gesondheid dit ál moeiliker gevind het om die sowat 32 km hierheen af te lê en dienste waar te neem, is eindelik besluit om hier 'n gemeente te stig. Op 11 September 1907 het die Ringskommissie, bestaande uit ds. J.P. van der Spuy van Reitz, ds. A.J. Troskie van Lindley en 'n ouderling van Harrismith, hier vergader en is die gemeente uit die gemeentes Frankfort en Vrede met 'n ledetal van ongeveer 750 afgestig.

In 1908 het die gemeente haar eerste leraar, ds. J.C. le Roux, ontvang. Ná 'n troue diens van 30 jaar het ds. Le Roux in November 1938 afgetree. In Maart 1939 is ds. J.G.C. Steyn as leraar bevestig. In sy tyd is 'n sierlike nuwe kerk gebou en in Maart 1941 ingewy, sonder skuld en met 'n surplus van £1 700; asook 'n baie doeltreffende kerkkoshuis.

In Augustus 1946 neem ds. Steyn afskeid van die gemeente, en op 16 November 1946 is ds. H.F. Prinsloo as leraar bevestig. Omstreeks 1949 is 'n nuwe pastorie gebou, wat net soos die ou pastorie (wat ongeveer 40 jaar diens gedoen het) 'n sieraad vir die dorp was. In 1952 kon "Ons gemeentelike feesalbum" berig: “Ondanks baie wederwaardighede (teëspoed), het die seën van die Here kennelik op die gemeente gerus.”





</doc>
<doc id="102324" url="https://af.wikipedia.org/wiki?curid=102324" title="Beachview, Oos-Kaap">
Beachview, Oos-Kaap

Beachview is 'n klein nedersetting aan die kus net wes van Port Elizabeth in die Oos-Kaapprovinsie van Suid-Afrika. Ongeveer 92% van die inwoners is blankes.


</doc>
<doc id="102325" url="https://af.wikipedia.org/wiki?curid=102325" title="Van Stadensriviermond">
Van Stadensriviermond

Van Stadensriviermond is 'n kusoord 15 km oos van die mond van die Gamtoosrivier en 10 km suid van Van Stadensberg, wes van Port Elizabeth. Die Van Stadensrivier en die berg is volgens oorlewering vernoem na Marthinus van Staden, wie 'n plaas hier gehad het in 1744.


</doc>
<doc id="102328" url="https://af.wikipedia.org/wiki?curid=102328" title="NG gemeente Oranjeville">
NG gemeente Oranjeville

Die NG gemeente Oranjeville is ’n gemeente van die Nederduitse Gereformeerde Kerk in die noorde van die Vrystaat. Met sy stigting was dit die 60ste gemeente in die Vrystaatse Kerk, die 12de van 14 gemeentes wat in die dekade tussen 1911 en 1920 gestig is.

Die gemeente Oranjeville is op 15 Februarie 1919 op die plaas Minnaar gestig. Die buitekerkgeboutjie hier is van die moedergemeente, Heilbron, gekry en sou as tydelike kerkgebou op Oranjeville dien. Die eerste leraar van die gemeente was ds. C.S. Bamberger (7 Maart 1890–3 Desember 1924). Hy is op 18 Februarie 1920 beroep en op 9 April daardie jaar bevestig. Intussen is met die bou van 'n pastorie begin. Alhoewel lang afstande van die naaste spoorwegstasie sake baie bemoeilik het, is dit kort daarna in besit geneem. 

Nou het dit geblyk dat sake vir die jong gemeente sou begin vlot. Ds. Bamberger het egter ernstig siek geword. Sy toestand het so versleg dat hy reeds op 10 November moes bedank. Hy is net 'n paar weke daarna oorlede en begrawe in die begraafplaas op die perseel van die Strooidakkerk in die Paarl. Hy was van 'n nasaat van 'n ander Bamberger-stamvader as ds. C.A. Bamberger (1822–'92), eerste leraar van die NG gemeente Fraserburg, omdat laasgenoemde drie dogters gehad het, maar nie 'n seun wat die familienaam kon laat voortleef nie.

Op 13 April 1925 is 'n beroep op ds. I.D.J. Murray uitgebring en is hy in Junie 1925 hier bevestig. Die depressie van 1930–'33 het die gemeente en gemeenskap besonder swaar getref. Die toestande het weer normaal begin word toe die regering besluit om tot die bou van die Vaaldam oor te gaan. Al die oewereienaars van die Vaal- en Wilgerivier het hul grond aan die regering verkoop. So het ook baie erf-eienaars naby die watervlak ontslae geraak van hul erwe. Hierdie noodlottige sameloop van omstandighede het die gemeente baie noustrop laat trek. Die regering het die plase wat hy gekoop het, heringedeel as hoewes van 300-400 morge groot en aan nedersetters toegesê. 'n Noodgedwonge heraanpassing het plaasgevind. Dit sou skyn asof hierdie jong gemeente tot ondergang gedoem is, maar binne die bestek van 'n paar jaar was sake weer normaal. Toe die bouwerk begin is vroeg in die dertigerjare het die gemeente sowat 950 belydende lidmate gehad; in die middel van die volgende dekade het dit herstel tot 830, maar daarna het die ontvolking van die platteland ingetree.

Aan die begin van 1946 ontvang ds. Murray demissie en was die gemeente weer vakant. Ná 'n vakature van meer as 'n jaar is ds. D.F. van der Merwe jr., later van Beaufort-Wes, op 31 Mei 1947 hier bevestig. Dit was sy eerste gemeente. Hy is eers in Maart 1948 getroud met mej. I.A. Murray van die Morgenster-sendingstasie, Masjonaland. Hierna breek vir die gemeente 'n bloeitydperk aan. Aangesien die gemeente nog altyd sonder 'n kerkgebou was, spring die jong pastoriepaar ywerig aan die werk om geld vir dié doel in te samel. 

Vanweë die vinnige ontwikkeling van Viljoensdrif en omgewing, stig dié deel van die gemeente in 1948 af as die NG gemeente Viljoensdrif met net oor die 400 belydende lidmate. Daar het toe net 470 lidmate in die moedergemeente oorgebly van die 830 voor die afstigting (1946-syfer), maar geld het vinnig begin instroom vir die nuwe kerkgebou. Intussen het ds. Van der Merwe sy been gebreek en hom in die hospitaal op Vereeniging bevind. Die planne vir die kerkgebou is toe reeds deur die argitek Hendrik Vermooten opgestel en tenders het begin inkom. Vergunning is gevra en die kerkraad het 'n kerkraadsvergadering in die privaat siekesaal van ds. Van der Merwe gehou, seker die eerste kerkraadsvergadering wat in 'n hospitaal gehou is. Die tender van die here Fritz-Broers van Heidelberg, Transvaal, is vir die oprigting van die kerkgebou aanvaar. 

Hierdie sierlike godshuis is op 11 Februarie 1950 ingewy, vier dae voor die gemeente se 31ste verjaardag. Tereg was ds. Van der Merwe se eerste woord met die inwyding: "Aan Hom, die Here ons God, al die eer." Ds. Van der Merwe ontvang 'n beroep na die Beaufort-Wes en aanvaar dit. Hy lewer sy afskeidspreek op 13 Mei 1951 en die gemeente neem met weemoed van hom afskeid.

Waarskynlik groter as die terugslag weens die afstigting van Viljoensdrif ’n 1948, was die afstigting van Deneysville in 1994. In 1990, toe ds. J.I.F. de Villiers die leraar op Oranjeville en ds. C.H.T. Schiel die leraar op Deneysville was, het die gemeente 192 doop- en 544 belydende lidmate gehad. Ná die afstigting het Oranjeville net 85 doop- en 202 belydende lidmate gehad, maar Deneysville onderskeidelik 96 en 306. In die daaropvolgende 20 jaar tot 2015 het Oranjeville se dooplidmate afgeneem tot 44, maar sy belydende lidmate toegeneem tot 244, terwyl Deneysville se dooplidmate afgeneem het tot 66, maar sy dooplidmate toegeneem het tot 435. Die toename in die belydende lidmate was dus amper 25%, vergeleke met ’n afname in die Vrystaatse Sinode se belydende lidmate in dieselfde 25 jaar van amper 55%. 

Intussen is Viljoensdrif, wat in 1995 231 belydende gehad het, in 2000 of 2001 ingelyf by Vaalpark, gestig in 1975. In 2011 het Viljoensdrif egter opnuut afgestig. In 2015 het dié gemeente se belydende lidmate 109 getel.




</doc>
<doc id="102331" url="https://af.wikipedia.org/wiki?curid=102331" title="Aronskelkrietpadda">
Aronskelkrietpadda

Die aronskelkrietpadda ("Hyperolius horstocki") is 'n klein padda wat in die suidkusgebied van die Wes-Kaap voorkom. Dit is ook endemies aan die gebied. Die padda is roomgrys met helderoranje tone en binneledemate. Die mannetjie het 'n oranje keel. Daar is ook 'n ligte streep vanaf die neus, bo die oog en teen die sy af. Die padda leef in lelies en biesies om panne in fynbos. Dit is 2 - 3 cm lank en vreet klein insekte.




</doc>
<doc id="102333" url="https://af.wikipedia.org/wiki?curid=102333" title="NGR Klas K 0-6-0ST">
NGR Klas K 0-6-0ST

Die NGR Klas K 0-6-0ST stoomlokomotiewe, 'n saaltenklokomtief, is in 1880 deur die Natalse Regeringspoorweë bestel.


</doc>
<doc id="102335" url="https://af.wikipedia.org/wiki?curid=102335" title="Massey Ferguson">
Massey Ferguson

Die Massey Ferguson is 'n gewilde landboutrekker wat sy oorsprong in 1958 in Kanada uit die Furguson en Massey Harris gehad het. Sy hoofkantoor is tans in Duluth, Georgia, VSA.

Die uitstaande kenmerk van die trekkerreeks is sy pragtige rooi kleurskema.



</doc>
<doc id="102336" url="https://af.wikipedia.org/wiki?curid=102336" title="John Deere-trekkers">
John Deere-trekkers

Die John Deere is gewilde landbou masjinerie wat hul oorsprong in 1837 in Grand Detour, Illinois in die VSA gehad het. Die maatskappy se hoofkantoor is tans in Moline, Illinois, VSA.

Die uitstaande kenmerk van die trekkerreeks is sy grasgroen kleurskema met 'n geel bokkielogo.

Landbouprodukte sluit in trekkers, stropers, baalmasjiene, planters/saaiers, voermakers, laaiers en spuitapparaat.


</doc>
<doc id="102339" url="https://af.wikipedia.org/wiki?curid=102339" title="Ukelele">
Ukelele

Ukelele (of "ukulele") is 'n klein kitaaragtige musiekinstrument met vier snare wat gewoonlik met 'n plektrum getokkel word. Ukelele's word gewoonlik met nylon of derm gesnaar. Die snare word meestal G, C, E, A of A, D, F, B gestem.

Ukelele's het in die 19de in Hawaii ontstaan. Dit is gebaseer op 'n klein kitaaragtige instrument, bekend as die "cavaquinhos", wat deur Portugese matrose na dié eilandgroep gebring is.


</doc>
<doc id="102344" url="https://af.wikipedia.org/wiki?curid=102344" title="Acapulco (kleur)">
Acapulco (kleur)

Acapulco is 'n gryserige skakering van die kleur groen.

Volgens verskeie kleurskemas word acapulco as volg voorgestel:


</doc>
<doc id="102345" url="https://af.wikipedia.org/wiki?curid=102345" title="Amasone (kleur)">
Amasone (kleur)

Amasone is 'n donkergrys skakering van die kleur groen.

Volgens verskeie kleurskemas word amasone as volg voorgestel:


</doc>
<doc id="102346" url="https://af.wikipedia.org/wiki?curid=102346" title="Harlekyngroen">
Harlekyngroen

Harlekyngroen is 'n helderskerp skakering van die kleur groen.

Volgens verskeie kleurskemas word harlekyngroen as volg voorgestel:


</doc>
<doc id="102353" url="https://af.wikipedia.org/wiki?curid=102353" title="Zydeco (kleur)">
Zydeco (kleur)

Zydeco is 'n baie diep skakering van die kleur groen.

Volgens verskeie kleurskemas word zydeco as volg voorgestel:


</doc>
<doc id="102354" url="https://af.wikipedia.org/wiki?curid=102354" title="Groentee (kleur)">
Groentee (kleur)

Groentee is 'n baie ligte skakering van die kleur groen.

Volgens verskeie kleurskemas word groentee as volg voorgestel:


</doc>
<doc id="102355" url="https://af.wikipedia.org/wiki?curid=102355" title="Tropiese groen">
Tropiese groen

Tropiese groen is 'n skakering van die kleur groen.

Volgens verskeie kleurskemas word tropiese groen as volg voorgestel:


</doc>
<doc id="102356" url="https://af.wikipedia.org/wiki?curid=102356" title="Tropiese reënwoud (kleur)">
Tropiese reënwoud (kleur)

Tropiese reënwoud is 'n skakering van die kleur groen.

Volgens verskeie kleurskemas word Tropiese reënwoud as volg voorgestel:


</doc>
<doc id="102358" url="https://af.wikipedia.org/wiki?curid=102358" title="Provinsies van Spanje">
Provinsies van Spanje

Spanje en sy Administriewe geweste is ingedeel in vyftig provinsies. ("provincia").


</doc>
<doc id="102361" url="https://af.wikipedia.org/wiki?curid=102361" title="Stroopwafel">
Stroopwafel

'n Stroopwafel is 'n sagte plat koekie, wat bestaan uit twee ronde deegwafelhelftes, met ruitpatroon, waartussen soet stroop aangebring is. Die lekkerny is eerste in die Nederlandse stad Gouda gemaak. Dit is gewild in lande soos Suid-Afrika en Nederland.


</doc>
<doc id="102362" url="https://af.wikipedia.org/wiki?curid=102362" title="Bittersoet (kleur)">
Bittersoet (kleur)

Bittersoet is 'n rooierige skakering van oranje kleur.

Die eerste aangetekende gebruik van bittersoet as 'n kleurnaam in Engels was in 1892.

'n Crayolakleur genaamd "bittersweet" word sedert 1949 gemaak.

Volgens verskeie kleurskemas word bittersoet as volg voorgestel:


</doc>
<doc id="102363" url="https://af.wikipedia.org/wiki?curid=102363" title="Kadmiumgeel">
Kadmiumgeel

Kadmiumgeel is 'n skakering van geel kleur.

Die kleurnaam kadmiumgeel is die eerste keer in 1892 gebruik.

Volgens verskeie kleurskemas word kadmiumgeel as volg voorgestel:


</doc>
<doc id="102364" url="https://af.wikipedia.org/wiki?curid=102364" title="Kadmiumrooi">
Kadmiumrooi

Kadmiumrooi is 'n skakering van rooi kleur.

Volgens verskeie kleurskemas word kadmiumrooi as volg voorgestel:


</doc>
<doc id="102365" url="https://af.wikipedia.org/wiki?curid=102365" title="Kadmiumgroen">
Kadmiumgroen

Kadmiumgroen is 'n skakering van die kleur groen.

Volgens verskeie kleurskemas word kadmiumgroen as volg voorgestel:


</doc>
<doc id="102366" url="https://af.wikipedia.org/wiki?curid=102366" title="Gewone blikslanertjie">
Gewone blikslanertjie

Die gewone blikslanertjie ("Cacosternum boettgeri") is 'n padda wat in die grootste gedeelte van Suid-Afrika behalwe die noordweste van die Noord-Kaap voorkom. Die padda is 2 -3 cm lank en het 'n gesette lyf met 'n kleur wat wissel van smaraggroen tot dofbruin. Strepe, vlekke en kolle kan ook op die padda voorkom. Die pens is wit met donker kolle op. Dit leef in vogtige of oorstroomde grasveld of seisoenale reënpoele. Die padda is veral aktief na reën. Hulle leef van klein insekte.




</doc>
<doc id="102367" url="https://af.wikipedia.org/wiki?curid=102367" title="Snorkmodderpadda">
Snorkmodderpadda

Die snorkmodderpadda ("Phrynobatrachus natalensis") is 'n padda wat voorkom in die sentrale, oostelike en noordelike gedeeltes van Suid-Afrika. Die padda is 2 tot 3 cm lank en leef in vleie, seisoenpanne, reënpoele en aan die oewers van damme. Hulle is bruin of groen gevlek met vratagtige knoppe op die lyf. Die volwasse padda het gewoonlik 'n oranje of ligte streep teen die middel van die rug af. Die padda het 'n stomp neus met dun pote en tone wat vir die helfte van hul lengte swemvliese het.



</doc>
<doc id="102368" url="https://af.wikipedia.org/wiki?curid=102368" title="Kalahariskilpad">
Kalahariskilpad

Die Kalahariskilpad ("Psammobates oculifer") is 'n skilpad wat in die Kalahari en in die westelike gedeeltes van die Limpopo-provinsie (maar nie suid van die Oranjerivier nie) voorkom. Die skilpad word 12 tot 14 cm lank en weeg 300 tot 480 gram. Dit is amper-endemies aan Suid-Afrika.

Die skilpad het 'n lae, koepelvormige karapaks (bo-dop). Die karapaks is het 'n ligte geelbruin tot donkerbruin kleur met geelbruin strepe van die middel van elke effens opgehewe skildplaat. Dit het nie 'n skarnier nie, maar het 'n duidelik geskulpte rand.

Kalahariskilpaaie is aangepas by droë savanne en woestyngebied met struikgewasse. Die skilpaaie grawe hulself vir beskerming in die los grond onderom lae bossies in. Hulle vreet klein vetplante, grasse en mis.

Die skilpaaie lê een of twee eiers in lente of somer in 'n gat. Die kleintjies broei in vroeë herfs uit.



</doc>
<doc id="102373" url="https://af.wikipedia.org/wiki?curid=102373" title="Tempel van Baalsamin">
Tempel van Baalsamin

Die Tempel van Baalsamin of Baal Sjamin was ’n antieke tempel in die antieke stad Palmyra, Sirië, wat gewy was aan die Kanaänitiese godheid Baalsamin. Die tempel se vroegste fases dateer van die laat 2de eeu v.C. Dit is in 131 n.C. gebou, terwyl die altaar voor die gebou uit 115 n.C. dateer. Met die kerstening van Palmyra in die 5de eeu is die tempel in ’n kerk omskep en daarom was dit een van die bes bewaarde geboue op die terrein. Switserse argeoloë het dit in 1954–'56 begin opgrawe. In 1980 is die hele antieke terrein tot ’n Unesco-wêrelderfenisgebied verklaar.

Die tempel is in Augustus 2015 verwoes deur die ekstremistiese militante groep Islamitiese Staat in Irak en die Levant (ISIL) nadat hulle die terrein in Mei 2015 beset het.

Die tempel was aanvanklik ’n gebou met drie binnehowe in ’n mengsel van Oosterse en Romeinse argitektoniese style. Die boustyl was Romeins, terwyl bykomende elemente in die Oosters-Siriese styl was. Versierings het ook ’n Egiptiese invloed gehad. Daar was ’n binnekamer en die mure was versier met suile.

Volgens ’n inskripsie in Grieks en Palmyreens is die tempel in 131 gebou. Die inskripsie noem ook die besoek van keiser Hadrianus aan Palmyra omstreeks 129 n.C.

Dele van die tempel is in 2013 vernietig deur bombarderings tydens die Siriese Burgeroorlog. Die suidoostelike hoek is beskadig deur plunderaars wat twee openinge gemaak het om meubels daaruit te steel.

In Julie 2015 het ISIL ’n groot hoeveelheid plofstof in die tempel geplaas en dit opgeblaas. Daar is teenstrydige berigte oor of die verwoesting in Julie of op 23 Augustus 2015 plaasgevind het.

Die verwoesting is deur die hoof van die Siriese direktoraat-generaal van oudhede en museums, Maamoun Abdulkarim, aangekondig nadat ISIL volgens berigte gesê het hy wil nie wêrelderfenisgebied verwoes nie, maar gaan wel standbeelde beskadig wat hy as "politeïsties" beskou. Unesco het die verwoesting van die tempel as ’n "oorlogsmisdaad" beskryf.

Later in Augustus 2015 het ISIL ook Palmyra se Tempel van Bel minstens gedeeltelik verwoes.



</doc>
<doc id="102374" url="https://af.wikipedia.org/wiki?curid=102374" title="Naaldbinding">
Naaldbinding

Naaldbinding is waarskynlik die oudste manier om 'n stuk tekstiel te skep. Naaldbinding lyk soos hekelwerk, met die grootste verskil dat daar nie met 'n hekelnaald, maar met 'n gewone naald gewerk word en met kort stukkie draad. Die draad word met die naald deur 'n lus geryg, waardeur 'n nuwe lus ontstaan. Die werk wat so gemaak word is baie sterk en moeilik om los te trek.

Die tegniek is gedurende die laaste eeue verdring deur brei en hekel, tegnieke wat 'n baie vinniger resultaat gee as naaldbinding. In die wêreld van lewende geskiedenis word hierdie tegniek nog baie beoefen, by name deur die Middeleeuse groepe. Die oudste vondse kom onder andere uit Judea (6500 vC) en Denemarke (4500 vC). Die tegniek word nog steeds beoefen, veral in Swede.

Daar is slegs een Nederlandstalige boek beskikbaar oor naaldbinding:



</doc>
<doc id="102375" url="https://af.wikipedia.org/wiki?curid=102375" title="Leeu (kleur)">
Leeu (kleur)

Leeu is 'n kleur wat die gemiddelde pelskleur van 'n leeu verteenwoordig.

Die eerste aangetekende gebruik van leeu as 'n kleurnaam in Engels was in 1551.

Volgens verskeie kleurskemas word leeukleur as volg voorgestel:


</doc>
<doc id="102378" url="https://af.wikipedia.org/wiki?curid=102378" title="Spanspek (kleur)">
Spanspek (kleur)

Spanspek is die oranje kleur aan die binnekant van 'n spanspek.

Deur die vermenging van geel, rooi en wit kan spanspekkleur geproduseer word.

Die eerste opgetekende gebruik van spanspek as 'n kleurnaam in Engels was in 1892. Crayola formuleer 'n kleurproduk sedert 1949.

Volgens verskeie kleurskemas word spanspek as volg voorgestel:



</doc>
<doc id="102379" url="https://af.wikipedia.org/wiki?curid=102379" title="Baalsamin">
Baalsamin

Baalsamin, Baal Sjamin of Baäl Sjamin (Aramees: ܒܥܠ ܫܡܝܢ), letterlik "god van die hemel", is ’n Semitiese godheid en ’n titel wat aan verskeie gode toegeken is, veral in Kanaän/Fenisië en Sirië. Die titel is meestal gebruik vir Hadad, wat dikwels ook net Baäl genoem is. Baalsamin was een van die twee oppergode en die luggod van Palmyra in Antieke Sirië (die ander hoofgod was Bel). 

Baalsamin se simbole was die weerligstraal en die arend, en hy het waarskynlik ’n triade gevorm met die maangod, Aglibol, en die songod, Malakbel. Volgens inskripsies het die kultus van Baalsamin in Tirus voortgeduur van Esarhaddon se tyd tot aan die einde van die 1ste millennium v.C.

In sommige tekste word hy gelykgestel aan Uranos, die Griekse luggod, of aan Zeus, die Griekse hoofgod. 

Daar was ’n bekende, goed bewaarde tempel vir Baalsamin in Palmyra, wat die ekstremistiese militante groep Islamitiese Staat in Irak en die Levant (ISIL) in Julie of Augustus 2015 verwoes het.



</doc>
<doc id="102383" url="https://af.wikipedia.org/wiki?curid=102383" title="Goudbruin">
Goudbruin

Goudbruin is 'n kleur. Dit word dikwels as sommige dames se haarkleur aangedui ("auburn").

Volgens verskeie kleurskemas word goudbruin as volg voorgestel:


</doc>
<doc id="102384" url="https://af.wikipedia.org/wiki?curid=102384" title="Bewer (kleur)">
Bewer (kleur)

Bewer is 'n bruin kleur.

Volgens verskeie kleurskemas word bewer as volg voorgestel:


</doc>
<doc id="102388" url="https://af.wikipedia.org/wiki?curid=102388" title="NG gemeente Bloemfontein-Wes">
NG gemeente Bloemfontein-Wes

Die NG gemeente Bloemfontein-Wes is die derde oudste gemeente van die Nederduitse Gereformeerde Kerk in die Vrystaatse hoofstad, maar met sy stigting in 1934 was dit die vierde Bloemfonteinse gemeente en die 73ste in die Vrystaatse Sinode. Bloemfontein-Oos, wat vier jaar ouer as Bloemfontein-Wes was, is ingelyf by Ooshoek.

Die inwoners van die westelike gedeelte van Bloemfontein het hulle begin beywer vir die afstigting van 'n gemeente in hierdie deel van die stad, met die oog ook op die geestelike bearbeiding van die studente van die Universiteit en die Opleidingskollege vir onderwysers. Op 19 September 1933 is 'n vergadering van die inwoners van daardie deel belê en word 'n komitee vir afstigting benoem. Op die Sinode van 1934 dien 'n beskrywingspunt van die kerkraad van die moedergemeente, wat vra dat die Sinode die gesamentlike studenteleraar vir die Noordelike Provinsies sal afskaf en in plek daarvan 'n toelaag aan die voorgestelde nuwe gemeente (Bloemfontein-Wes) vir die bearbeiding van studente sal gee.

Hierdie versoek het die gunstige oorweging van die Sinode geniet en ook is 'n toelaag vir die bearbeiding van die Nasionale Hospitaal toegeken. Die finale afstigting deur die Ringskommissie het op 23 Mei 1934 plaasgevind. As konsulent is ds. E.J. du Toit van Bloemfontein-Oos benoem. Die afstigtingsvergadering het in die saal van Ons Kinderhuis plaasgevind waar die gemeente dan ook vir sy eredienste vergader het totdat die kerk in 1940 voltooi is. Die ledetal by afstigting was nagenoeg 600. As leraar is ds. D.G. van der Merwe van Thaba 'Nchu beroep.

Die plegtige inwyding van die sierlike kerkgebou, ontwerp deur die vermaarde argitek van onder meer die Voortrekkermonument, Gerard Moerdyk, en opgerig digby die westelike hoofingang van die stad, het in die naweek van 24 en 25 Februarie 1940 plaasgevind. Ds. D.G. van der Merwe het die wydingsrede na aanleiding van 1 Konings 8:29 gehou. By hierdie geleentheid is die nuwe orrel ook ingewy.

Weens die geografiese ligging van die gemeente was die geestelike arbeidsveld destyds van heel besonderse aard. Naas die gewone gesinsbearbeiding was daar die opvoedkundige inrigtings vir hoër onderwys, die universiteit en die onderwyserskollege. Ook was die Grey-kollege vir seuns en die Hoër Tegniese Skool se koshuise in die boesem van die gemeente geleë, asmede Ons Kinderhuis. Die NG Kerk se tehuise vir oues van dae (Wanda Schweinsberg-tehuis) en die behuisingskema vir behoeftige afgeleefdes (Aandrus) het albei onder die bearbeiding van Bloemfontein-Wes geval. Dan was daar nog die Nasionale Hospitaal en die Oranje-hospitaal vir sielsiekes wat elk afsonderlike aandag geëis het.

Die volgende het as hulppredikers hier gestaan: di. Ignatius Retief, J.M.C. van der Berg en L.M. Cilliers. In 1942 het die kerkraad ds. A. van der Merwe van Reddersburg as medeleraar beroep, met die studentegemeenskap as spesiale arbeidsveld. Van 1949 het die gemeente onder bearbeiding van dr. D.J. Louw gestaan. Hy was predikant van vier Kaapse gemeentes voor hy Vrystaat toe verhuis het en 23 jaar lank op kerklike en opvoedkundige gebied 'n belangrike rol gespeel het. Hy is op 3 Augustus 1902 op Vosburg in die Karoo gebore waar sy vader, ds. J.D. Louw, leraar was, en oorlede op 1 Julie 1984 in Bloemfontein.

Die uitbreiding het destyds so vinnig plaasgevind dat, volgens die gemeente se inskrywing in "Ons gemeentelike feesalbum" (1952), daar "in die nabye toekoms" aan afstigting gedink moes word. Ds. B.J. Odendaal, medeleraar, het op 28 Augustus 1951 demissie ontvang met die oog op studie in die buiteland.

Presies watter gemeentes van watter afgestig het, kan nie uit die beskikbare bronne vasgestel word nie. Bloemfontein-Wes het dekades gelede reeds sy studente verloor. Universitas is in 1966 gestig en van dié gemeente is Kovsiekampus in 1986 afgestig (heet nou Studentekerk) met sowat 2 100 studente as lidmate. Die bejaardes van die behuisingskemas het in 1994 afgestig as die NG gemeente Aandbloem. Ten spyte van afstigtings het Bloemfontein-Wes lank een van die grootste gemeentes in die Vrystaat gebly met byvoorbeeld 3 000 belydende lidmate in 1985 en 2 955 in 1995, maar teen 2010 het dit afgeneem tot 999 en in 2015 tot 534.





</doc>
<doc id="102391" url="https://af.wikipedia.org/wiki?curid=102391" title="NGR 4-6-2TT Havelock">
NGR 4-6-2TT Havelock

Die NGR 4-6-2TT Havelock tenk-en-tenderlokomotief is die eerste stoomlokomotief wat in Suid-Afrika gebou is. Die lokomotief kry die naam "Havelok", ter ere van sir Arthur Havelock, goewerneur van die Natal Kolonie. Dit is in 1887 deur die Natalse Regeringspoorweë met 'n 2-8-2TT-konfigurasie ontwerp en in 1888 in Durban gebou. Later is dit met 'n 4-6-2TT-konfigurasie herbou.

Tydens die Tweede Vryheidsoorlog is die lokomotief met dik henneptou bedek om dit te kamoefleer en beskerm teen vyandige vuur, en het die bynaam ""Hairy Mary"" gekry.


</doc>
<doc id="102392" url="https://af.wikipedia.org/wiki?curid=102392" title="Axali Doëseb">
Axali Doëseb

Axali Doëseb (* 1954) is 'n kontemporêre musikant en komponis van Namibië. Hy het die melodie van sy land se volkslied, "Namibië, Land van die Dapper" gekomponeer, waarna hy die teks daarvan verwerk het. Hy is ook die dirigent van die Namibiese Nasionale Simfonieorkes.

Doëseb is in 1954 in Okahandja gebore. Hy is tydens sy skooljare aan musiek blootgestel, waar hy klavierlesse aan die Hoërskool Martin Luther geneem het. Hy het later die liturgie van die Evangeliese Lutherse Kerk in Namibië gekomponeer. Doëseb het 'n diploma in musiek aan die "Musikschule Herford" (in Duitsland) ontvang. In 1997 het hy 'n BA in Musiekwetenskap aan die Universiteit van Marlborough (Verenigde Koninkryk) verwerf.

Nadat Namibië in 1990 sy onafhanklik van Suid-Afrika verkry het, is besluit dat dié land sy eie, unieke volkslied met kry. 'n Nasionale kompetisie is geloods om 'n nuwe volkslied te komponeer. Die kompetisie is deur Doëseb gewen, waarna hy "Namibië, Land van die Dapper" geskep het. Dié lied is vir die eerste keer in 1991 in die openbaar gespeel. In dieselfde jaar aanvaar die Namibiese parlement 'n wetsontwerp wat dit tot amptelike volkslied verklaar.

As 'n bekende komponis, is Doëseb deur verskeie skole genader om hulle skoolliedere te komponeer. Hy was ook die voorsitter van 'n komitee getaak om 'n volkslied vir die Afrika-unie in Addis Abeba, Ethiopië te komponeer. In 2014 is hy tydens die NAMA-toekennings vir sy lewenslange bydrae vereer.


</doc>
<doc id="102394" url="https://af.wikipedia.org/wiki?curid=102394" title="Duitse setlaarsmonument">
Duitse setlaarsmonument

Die monument ter ere van die Duitse setlaars op die Esplanade in Oos-Londen herdenk die Duitssprekende immigrante wat hulle in die middel van die 19de eeu in die oostelike deel van die Kaapkolonie gevestig het.

In 1857 is 'n Duitse legioen onder baron Von Stutterheim tussen die Amatolaberge en die see gevestig om as 'n buffer te dien tussen die Xhosa en die Kaapkolonie om verdere Kaapse grensoorloë te voorkom. Hierdie huursoldate is aanvanklik gewerf om vir Brittanje in die Krimoorlog te veg, maar 2 400 het die aanbod aanvaar om na die Kaapkolonie te kom. Afgesien van nog 450 families, meesal uit Pommere, het ander groepe hulle ook in die Oos-Kaap gevestig. Dorpsname soos Berlin, Braunschweig, Frankfort, Potsdam, Stutterheim en Döhne is 'n nalatenskap van hierdie pioniers.

Die beeld in Oos-Londen is geskep deur Lippy Lipschitz, is twee maal lewensgroot en toon 'n setlaar, sy vrou en hul dogtertjie wat 'n pop vashou. Fier en blymoedig stap hulle 'n onsekere toekoms tegemoet. Hulle vorm die middelpunt van 'n argitektoniese aanleg. Brons plate toon die afskeid in Duitsland, die reis na Afrika, die bou van 'n huis hier en die boerdery in die vreemde land. Dit wil ons herinner aan die moeilike aanvangsjare in die nuwe land. Die fondament van die beeld is op 12 Julie 1958 onthul deur die minister van binnelandse sake, dr. T.E. Dönges, en die bewoording daarop is Den deutschen Einwanderern. Op 10 Oktober (Krugerdag, Heldedag) 1960 is die hele monument deur die goewerneur-generaal, adv. C.R. Swart, ingewy.

In Kingwilliamstown is 'n monument ter ere van die Duitse Legioen.



</doc>
<doc id="102401" url="https://af.wikipedia.org/wiki?curid=102401" title="NG gemeente Hennenman">
NG gemeente Hennenman

Die NG gemeente Hennenman is ’n gemeente van die Nederduitse Gereformeerde Kerk met sy middelpunt op die dorp Hennenman. Dit het die onderskeiding dat dit die eerste gemeente in dié provinsie is waarby twee gemeentes gelyktydig ingelyf is, naamlik Hennenman-Oos en –Wes in 2012.

Hennenman was eers bekend as Ventersburg-weg en sedert die stigting van die NG gemeente Ventersburg in 1890 was dit een van sy wyke. Omdat dikwels verwarring ontstaan het deur die name Ventersburg, Ventersdorp, Venterstad, Venterskroon en Ventersburgweg-stasie, is besluit om die stasie Hennenman te noem as 'n huldeblyk aan P.F. Hennenman van die plaas Swartpan. Die feit dat Hennenman aan die hoofspoorweg na Johannesburg en in die middel van 'n produktiewe mieliestreek geleë is, het hom vinnig laat ontwikkel.

As gevolg van die ryk kalkafsettings in die omgewing is in 1936 'n tweede sementfabriek opgerig, naamlik die Anglo Alpha-sementfabriek. Met die toename van die bevolking in en om Hennenmanstasie, het die intensiewe bearbeiding van die wyk noodsaaklik geword. Vanaf 1926 het hier 'n Sondagskool met ongeveer 50 kinders onder leiding van Wessel de Beer bestaan. Vanaf 1927 is twee buitedienste per kwartaal hier gehou. Eers is die dienste in die ou houtskoolgebou gehou, maar dit was spoedig te klein, met die gevolg dat die inwoners van die wyk Hennenman in 1928 besluit het om ‘n eie saal op te rig. P.F. Hennenman het 'n stuk grond vir die doel geskenk en 'n boukommissie is gekies.

Verskillende persone het mooi bedrae in die boufonds gestort. Op 'n gemeentevergadering te Ventersburg op 30 Junie 1928 is besluit om 'n saal vir £1 250 te bou. Plaaslik is toe reeds meer as £1 000 byeengebring. Gedurende die depressiejare en die groot droogte van 1933 het die Ventersburg-kerkraad dit moeilik gevind om voorsiening te maak vir die meer intensiewe bearbeiding van die wyk Hennenman.

Hennenman het gevoel dat die tyd vir afstigting aangebreek het. Ná 'n derde poging in 1938, is die afstigting van 'n nuwe gemeente te Hennenman toegestaan. Op 20 Junie 1938 is die grenslyne finaal deur die Ringskommissie vasgestel. Die eerste koster en kassier was G.H. Pienaar, onderwyser aan die plaaslike skool. Op 15 Augustus 1938 is die eerste leraar, ds. J.H.A. Crous, beroep en op 28 Oktober is hy bevestig. Die pastorie is gekoop vir £1 500. Sedert 1939 is daar kragtig geywer vir die stigting van 'n dorp en op 5 Augustus.1941 is die stigting van 'n dorpsbestuur vir die gebied Hennenman-Havengaville goedgekeur. Die naam van die dorp sou Hennenman wees.

Die kerksaal was spoedig te klein en die gedagte aan kerkbou het vinnig begin posvat. Ds. Crous neem 'n beroep aan na Luckhoff, waarop ds. J.F. Mentz van die Paarl die beroep na Hennenman aanneem. Op 13 Desember 1947 is die nuwe kerkgebou ingewy deur ds. Crous en dieselfde aand word ds. Mentz bevestig. Die sieletal van die gemeente staan toe op 1 800 en die lidmate op 1 100.

Met die ontdekking van goud in hierdie omgewing het dinge te Hennenman ook teen 'n versnelde tempo ontwikkel. Op 9 Junie 1951 is Virginia afgestig as 'n selfstandige gemeente, met 'n bruidskat van £6 000.





</doc>
<doc id="102404" url="https://af.wikipedia.org/wiki?curid=102404" title="NG gemeente Vanstadensrus">
NG gemeente Vanstadensrus

Die NG gemeente Vanstadenrus (oorspronklik Vanstadensrust) is ’n gemeente van die Nederduitse Gereformeerde Kerk in die Vrystaat-provinsie en Sinode van die Vrystaat.

Op 27 Februarie 1925 is “Vanstadensrust” in die Staatskoerant as dorp verklaar. Die dorp is uitgesny op 'n deel van die plaas Mook, wat aan ene M.H. van Staden behoort het. 'n Standbeeld van hom staan vandag op een van die koppies wat die dorp omring. Die NG gemeente Vanstadensrust is in 1939 van die gemeentes Wepener, Zastron, Rouxville en Smithfield afgestig. Op 15 Mei 1939 is die eerste kerkraadslede gekies. Ds. H.S.M. Botha, voorsitter van die Ringskommissie, het as voorsitter van die vergadering opgetree. 

Op 19 Augustus 1939 is ds. D.J. de Jager van Goedemoed na Vanstadensrust beroep, maar hy het bedank. Intussen het die oorlog uitgebreek, en onder die besef van hierdie donker wolk wat die wêreld kom oorskadu het, en daarby die jonkheid van die gemeente wat nog met skuld belaai was, het die kerkraad besluit om, wat die beroep van 'n leraar betref, ses maande uitstel by die Ringskommissie te vra. 

Eers op 13 Desember 1939 is 'n beroep op ds. J.I. de Wet van Otjiwarongo uitgebring. So het hy die eerste leraar van die gemeente geword en ses jaar hier gearbei om die fondamentstene van die gemeente heg te lê. Ná die vertrek van ds. De Wet is 'n paar beroepe uitgebring, totdat 'n geslaagde beroep op 8 Maart 1947 op ds. J.C. Botha van Fort Jameson, tans van Fort Victoria, uitgebring is. Ná 'n tydperk van meer as twee jaar het die gemeente weer vakant geraak, totdat prop. G. Higgo op 23 Junie 1951 met handoplegging bevestig is. Hierdeur het hy die eerste proponent geword wat hier bevestig is. 

Gedurende die lang vakature het ds. M. Jooste (emeritus) die gemeente bearbei. Gedurende hierdie tyd het die gemeente 'n besondere gees van eensgesindheid en samewerking ontwikkel, iets wat so nodig is, terwyl hierdie jong gemeente groot ontwikkelings tegemoetgaan. Die eredienste ens. is in 'n netjiese kerksaal gehou; die gemeente het destyds tussen 300 en 400 lidmate getel. 

Hier het ook 'n sendingwerkkring ontstaan wat onder toesig van die moedergemeente bearbei is. In 1951 is die werkkring tot gemeente gestig. 'n Evangelis het die gemeente bearbei totdat 'n sendeling. beroep kon word. In 1952 berig "Ons gemeentelike feesalbum": “Die gemeente is nog jonk en klein, maar Vanstadensrust is dankbaar dat hy ook kan bou aan die mure van Gods Koninkryk op aarde.”




</doc>
<doc id="102405" url="https://af.wikipedia.org/wiki?curid=102405" title="NG gemeente Kerkenberg">
NG gemeente Kerkenberg

Die NG gemeente Kerkenberg is die tweede gemeente van die Nederduitse Gereformeerde Kerk op die Vrystaatse dorp Harrismith. Dit is deel van die Vrystaatse Sinode se Ring van Harrismith, waarin dit die tweede jongste gemeente is.

Op 21 Maart 1942 is die gemeente Kerkenberg offisieel deur die Ringskommissie afgestig van die moedergemeente Harrismith, wat in min of meer twee gelyke dele deur die afstigting verdeel is. Op dieselfde dag is 'n gemeentevergadering gehou om oor 'n gepaste naam vir die nuwe gemeente te besluit. Ná breedvoerige bespreking is besluit op die mooi historiese naam Kerkenberg, 'n plek op die Drakensberge wat in die gemeente val en waar Piet Retief in Oktober 1837 aangekom het, en waar die Voortrekkers vertoef het terwyl Retief na Dingaan is om te onderhandel oor 'n verblyfplek in Natal.

Op 30 Mei 1942 is onder voorsitterskap van ds. H.J.C. Reyneke as konsulent die eerste leraar van die gemeente beroep. Die keuse het op ds. F.J.B. Naudé van Heilbron-Suid geval, wat die beroep aangeneem het, en op 12 September hier bevestig is. 

Onder die bekwame leiding van ds. Naudé is dadelik aan die werk gespring. Geld is ingesamel, 'n perseel is vir die bedrag van £5 000 aangekoop en op 'n gemeentevergadering gehou op 28 Julie 1943 is besluit om 'n kerk te bou. 'n Boukommissie is aangestel, argitekte is geraadpleeg, en op 4 September is die grondplan deur die argitekte Leendert en Geurt Geers goedgekeur. Op 4 Mei 1944 is die eerste sooi gespit, en op 11 November die hoeksteen sowel as 'n gedenksteen deur ds. Naudé en mev. Cielie Badenhorst respektiewelik gelê. 

Op 23 Maart 1946 het die plegtige inwyding van die sierlike Godsgebou plaasgevind. Die boukoste het £23 000 beloop, en die kerk is sonder skuld ingewy. 

Op 31 Januarie 1948 het ds. Naudé 'n beroep na Boksburg aangeneem, en nadat die gemeente geruime tyd vakant was, het ds. P.A. de Wet van Queenstown 'n beroep hierheen aangeneem, en is hy op 25 Junie 1949 hier bevestig as leraar van die gemeente. Om alles af te rond moes 'n orrel nog geïnstalleer word. Ds. De Wet het hom daarvoor beywer, geld is ingesamel, en 'n driemanuaal- elektriese pyporrel is aan, gekoop teen 'n bedrag van £4 850. Op 2 Junie is hierdie prag-instrument ingewy, en kon leraar, kerkraad en gemeente 'n Ebenhaeser oprig en sê: “Vanaf die afstigting in 1942 tot hiertoe het die Here ons gehelp," aldus "Ons gemeentelike feesalbum" (1952).





</doc>
<doc id="102408" url="https://af.wikipedia.org/wiki?curid=102408" title="NG gemeente Bloemheuwel">
NG gemeente Bloemheuwel

Die NG gemeente Bloemheuwel is ’n gemeente van die Nederduitse Gereformeerde Kerk in die Vrystaatse hoofstad, Bloemfontein.

Bloemheuwel is op 1 Augustus 1947 van die gemeente Bloemfontein-Noord met 'n belydende ledetal van net oor die 700 afgestig. By hierdie geleentheid is 14 ouderlinge en 14 diakens vir die gemeente gekies. Op Sondag 24 Augustus 1947 is die eerste kerkraad van Bloemheuwel in die Nywerheidskoolsaal op Tempe, net buite die stad, bevestig waar die gemeente toe met afsonderlike dienste begin het en op 25 Augustus 1947 het die kerkraad van die nuwe gemeente sy eerste gewone en gekombineerde vergadering gehou. By hierdie geleentheid is besluit dat behalwe een erediens elke Sondagoggend, ook in die stad twee eredienste, wat op 15 September 1947 (DV) sou begin, elke Sondag in die Clarendonsaal, 'n kleiner saal van die stadsaal, gehou sal word solank die gemeente nie 'n kerkgebou het nie. In 1952 skryf die gemeente se medewerker in Ons gemeentelike feesalbum: “Die kerkraad is die stadsraad van Bloemfontein dankbaar vir die billike wyse waarop hulle die gemeente in hierdie moeilike tyd met 'n saal gehelp het. Ook is die kerkraad bo alles dankbaar teenoor die Here wat in hierdie stigtingstyd van die gemeente gesorg het dat sy werk kon voortgaan.”

Op hierdie eerste vergadering van die kerkraad is besluit om ds. M.T.R. Smit te vra om die gemeente te bedien solank die gemeente vakant is. Op die gekombineerde vergadering van genoemde datum is ds. S.J.L. Marais tot herder en leraar beroep, maar hy het die beroep bedank. Die kerkraad het ook eenparig besluit om dadelik voorbereidings te tref vir die oprigting van kerkgebou, en 'n boukommissie is saamgestel. Op 26 November 1947 is ds. P.W. de Lange van Parys tot herder en leraar van die gemeente beroep en op 26 Februarie 1948 is hy in die gemeente bevestig. Op 2 Desember 1947 is argitek Hendrik Vermooten van Pretoria benoem tot argitek om planne vir 'n kerkgebou op te trek.

Heelwat tyd het egter verloop voordat die kerkraad 'n doeltreffende stuk grond kon kry waarop die kerkgebou opgerig kon word en voordat die boukontroleur 'n boupermit aan die kerkraad toegestaan het. Die werk in die gemeente het egter voortgegaan en die kerkbouwerksaamhede het so gevorder dat die kerkraad op 26 Oktober 1948 F.P. van Heerden tot boukontrakteur benoem het. Dit was 'n blye dag en nog 'n mylpaal in die geskiedenis van die gemeente toe ds. P.W. de Lange op 21 Maart 1949 die eerste sooi omgekeer het om die fondamentgrawing te laat begin. Die bouery het vlot verloop. Op 10 Desember 1949 vind die plegtige inwyding van die sierlike kerkgebou plaas, by welke geleentheid die eerste leraar van die gemeente, ds. P.W. de Lange, die wydingsrede hou. In Desember 1950 het die gemeente met blydskap en dankbaarheid 'n nuwe Compton-orrel in gebruik geneem wat deur die susters van die gemeente geskenk is. Die gemeente het destyds vinnig ontwikkel en uitgebrei. In die loop van net byna vier jaar het die aantal belydende lidmate gegroei van 700 tot 1 100; in die gemeente was vier Sondagskooltakke met 39 onderwysers(esse) en 490 kinders, en 'n sterk tak van die Kerkjeugvereniging.

Die eerste dogtergemeente wat van Bloemheuwel afgestig het, was Berg-en-Dal op 22 September 1956. Dit was nadat die leraar in 1955 by meer as 1 700 lidmate moes huisbesoek doen en kerkgangers met Nagmaal reeds 'n halfuur voor die tyd hul sitplek moes inneem as hulle enigsins plek wou kry. Ná die eerste afstigting het die moedergemeente nie uitgebrei nie, maar in werklikheid gekrimp omdat die sinkhuisies in die wyke Wesrand, Hospitaallyne, Laerrand en Hoërrand geleidelik platgeslaan is en lidmate na elders moes verhuis. Daarom was die kerkraad versigtig om te gou goedkeuring te verleen aan die afstigting van die lidmate wat op Tempe gewoon het en werksaam was in die verdedigingsmag. Eindelik vind die stigting van Tempe plaas op 7 Oktober 1960. Bloemfontein-Wes het voor die afstigting ingestem om Sunlawns by die voorgestelde gemeente te voeg.

Dié twee afstigtings het Bloemheuwel se getalle heelwat verswak, maar met die geleidelike bewoning van die woonbuurt Brandwag groei dit mettertyd weer aan. Reeds in Maart 1967 besluit die kerkraad om aansoek by die stadsraad te doen om twee erwe in Brandwag te reserveer vir kerklike doeleindes. In hul motivering vir die aansoek sê die kerkraad onder meer die ervaring het geleer meer as 70 persent van die inwoners van 'n nuwe woonbuurt in Bloemfontein behoort gewoonlik tot die NG Kerk; dus sal die nuwe woonbuurt noodwendig mettertyd 'n selfstandige gemeente vorm wat sy eie kerkgebou sal nodig hê. Die gemeente Brandwag is toe wel in 1973 gestig, maar nes Tempe, is dit later by die moedergemeente ingelyf.





</doc>
<doc id="102409" url="https://af.wikipedia.org/wiki?curid=102409" title="NG gemeente Chinhoyi">
NG gemeente Chinhoyi

Die NG gemeente Chinhoyi (tot omstreeks 1980 Sinoia) is ’n gemeente in die Nederduitse Gereformeerde Kerk se Ring van Midde-Afrika wat sedert die ontbinding van die Sinode van Midde-Afrika deel is van die Noordelike Sinode. Vandat Karoi met Chinhoyi saamgesmelt het, staan die gemeente bekend as Chinhoyi/Karoi.

Op 11 Februarie 1949 vergader die Ringsskommissie, naamlik di. A. Wessels, W. Esterhuysen en J. Joubert, tesame met ongeveer 100 gemeentelede vir die afstigting van die gemeente. As dogter van die destydse gemeente Salisbury, sou die gemeente wat as Sinoia bekendstaan, die verste noord lê in Suid-Rhodesië (nou Zimbabwe). Aan die ooste en suide sou dit respektiewelik aan die gemeentes Salisbury en Gatooma grens en aan die noorde en weste word dit deur die breed vloeiende Zambezi omsoom. 

As kerkraadslede is gekies: ouderlinge J.J. Buitendag, J.L. Kruger, M.J. Grobler, A. Moerman, H. Botha en A. Kriel; diakens S. Snyman, P. Louw, A. Breytenbach, D. Ocksthuizen, W. Ferreira en J. de Jager. 

Die eerste beroep is uitgebring op ds. H. van Schalkwyk, maar sonder sukses. Die tweede beroep slaag egter toe ds. A.J. Minnaar van Bergville, Natal, die beroep aanvaar. Die bevestiging vind op 11 November 1949 plaas onder leiding van ds. P.J. Joubert as konsulent. Die aantal lidmate het binne drie jaar aangegroei van 175 tot 265. En die opbrengs van die derde jaar van die gemeente se bestaan (1951) was 'n rekord beskou van £40 5s. per lidmaat. 

In Oktober 1949 besluit die kerkraad om die plaas Fernlea van mnr. W. Booysen vir die bedrag van £5 500 te koop. Dadelik word ’n tabakskuur reggemaak om as kerk te dien. Hoewel dit verskriklik warm kon word, was die gebou heeltemal ruim genoeg. Op 'n kerkraadsvergadering op 10 Desember 1949 kollekteer die kerkraadslede onder mekaar £360 en koop 'n standplaas in die dorp. Op 29 Julie 1951 besluit die gemeente om so gou moontlik 'n nuwe toringkerk te bou. Die firma Geers & Geers is as argitekte benoem. Die beraamde koste vir die kerk was £20 000.

Daar is ook vyf akker grond opsygesit vir die hou van Dingaansfeeste (die latere Geloftefees). Kort ná die stigting is reeds die eerste keer fees gehou. Op 24 Februarie 1950 word 'n Sustersvereniging gestig wat later oorgegaan het tot 'n tak van die Rhodesiese Christelike Vrouevereniging (RCVV). 'n Sondagskool bestaan reeds vanaf die stigting, en met die heropening van die skool in 1950 is 'n Kinderkranstak gestig. Op 13 Mei van dieselfde jaar stig die jongmense 'n Strewerstak met 13 lede. In 1952 berig Ons gemeentelike feesalbum: “So groei die gemeente van krag tot krag en word daar buitengewone ywer getoon.”





</doc>
<doc id="102413" url="https://af.wikipedia.org/wiki?curid=102413" title="NG gemeente Soutpan">
NG gemeente Soutpan

Die NG gemeente Soutpan is ’n gemeente van die Nederduitse Gereformeerde Kerk in die provinsie en Sinode van die Vrystaat met sy middelpunt op die nedersetting Soutpan.

Namate die inwoners op en om Soutpan toegeneem het, is die behoefte aan 'n selfstandige gemeente op Soutpan ál meer gevoel. Die kerkraad van Dealesville (waarvan Soutpan 'n buitewyk was) het toestemming gegee tot afstigting van genoemde wyk tot 'n selfstandige gemeente. Aangesien die wyk Soutpan egter nie finansieel sterk genoeg was om al die verpligtinge van 'n selfstandige gemeente op hom te neem nie, is die kerkrade van Bloemfontein-Noord, Brandfort en Bultfontein genader om sekere dele aan die te word gestigte gemeente af te staan. 

Op Woensdag 31 Augustus 1927 kom die Ringskommissie byeen op Soutpan en stig daar 'n nuwe gemeente met die nedersetting se naam. Op 10 Maart 1928 word prop. A.T. Martinson as leraar van die gemeente bevestig en bedien die gemeente tot 6 Oktober 1937. Hierdie eerste jare in die geskiedenis van die gemeente was, sover dit die finansies betref, moeilike jare. Die gemeente was klein en die inkomste min, met die gevolg dat die skuld gestyg het. Ds. Martinson het uit eie beweging 'n deel van sy salaris prysgegee om die gemeente te hulp te kom. 

Op 7 Mei 1938 is ds. F.J. van der Merwe as leraar van die gemeente bevestig. Hy wend 'n spesiale poging aan om die skuld van die gemeente te delg en stig 'n skulddelgingsfonds. Toe ds. Van der Merwe op 20 September 1941, ná 'n bediening van slegs drie jaar en vier maande die gemeente verlaat, was die skuld gedelg. Op 24 Januarie 1942 is ds. S.J.L. Marais in die gemeente bevestig. Sy vertrek was vir die gemeente 'n groot verlies. 

Op 1 September 1945 is ds. R.P.B. Erasmus as opvolger van ds. Marais bevestig. Tydens sy verblyf in die gemeente (wat ook van korte duur was) is die George Steenkamp-koshuis gebou en in gebruik geneem. Op 5 Augustus 1949 word ds. P.H.J. Swart as leraar bevestig. Die jaar 1951 was vir baie gemeentes 'n rekordjaar wat insamelings betref, maar die gemeente Soutpan span die kroon. Iets groots het in die gemeente gebeur. Ds. Swart het die gemeente deurgegaan met die oog op die bou van 'n kerk, ontwerp en opgerig deur F.P. van Heerden, en 'n ruim bydrae van die gemeente gevra. Die antwoord van die gemeente was verbasend. Die klein gemeente van 300 lidmate het gedurende April en Mei vir dankoffer en boufonds die groot som van £12 000 belowe en gegee. Dit beteken 'n gemiddelde van £40 per lidmaat of £95 per huisgesin.





</doc>
<doc id="102420" url="https://af.wikipedia.org/wiki?curid=102420" title="Lachmiede">
Lachmiede

Die Lachmiede (Arabies: اللخميون) was ’n Christelike Arabiese koninkryk in die hedendaag Suid-Irak, met al-Hirah van 266 n.C. af as hoofstad. Digters het dit as ’n paradys op aarde voorgehou; een Arabiese digter het dit so beskryf: "Een dag in al-Hirah is beter as ’n jaar se behandeling." 

Die ruïnes van al-Hirah is 3 km suid van die hedendaagse Kufa, aan die westeroewer van die Eufraatrivier. Die Lachmiede se moderne afstammelinge is die Mandhari's in Oman, Irak en die Verenigde Arabiese Emirate, die Na'amani's, ook in Oman, en verskeie ander stamme en families. 

Die Lachmidiese Koninkryk is gestig deur ’n stam wat in die 2de eeu uit Jemen geëmigreer het en regeer is deur Banu Lakhm, vandaar die naam wat aan hulle gegee is. Die stigter van die dinastie was 'Amr, wie se seun Imru' al-Qais hom volgens Westerse skrywers tot die Christendom bekeer het.

Hy het gedroom van ’n verenigde Arabiese koninkryk en het baie stede in Arabië verower. Hy het toe ’n groot leër op die been gebring en die koninkryk as ’n seemag ontwikkel waarvan die skepe aan die Bahreinse kus bedrywig was. Van daar het hy die kusstede van Persië aangeval – dié land was toe in ’n burgeroorlog gewikkel.

In 325 het die Perse onder Shapur II ’n veldtog teen die Arabiese koninkryke begin. Imru' al-Qais het die Romeinse Ryk se hulp gevra, maar die ryk kon nie help toe sy hulp nodig was nie en Shapur II het die Lachmidiese leër verslaan, al-Hirah verower en die koninkryk as ’n buffersone gebruik tussen Persië en die ander Arabiese gebiede op die skiereiland.

Die Lachmiede het deur die 6de eeu invloedryk gebly, maar in 602 is hul laaste koning, Nu'man III, deur die Sassanidiese koning Chosroës II laat doodmaak weens ’n valse suspisie van verraad, en die Lachmidiese Koninkryk is geannekseer. Islam het die Sassanidiese Ryk in die 7de eeu verower en die materiaal van al-Hira is gebruik om die stad Kufa te bou.




</doc>
<doc id="102428" url="https://af.wikipedia.org/wiki?curid=102428" title="Speke se skarnierskilpad">
Speke se skarnierskilpad

Die Speke se skarnierskilpad ("Kinixys spekii") is 'n skilpad wat in die Limpopoprovinsie, Laeveld en Mpumalanga voorkom. Die skilpad word 17 tot 20 cm lank en weeg tot 1,5 kg. Dit kom redelik algemeen voor. Die skilpad is middelgroot met 'n afgeplatte rugdop wat 'n opvallende skarnier het wat die kruis beskerm. Die skilpad hiberneer in die winter. Hulle vreet bessies, gras, slakke en duisendpote.



</doc>
<doc id="102429" url="https://af.wikipedia.org/wiki?curid=102429" title="Bedoeïene">
Bedoeïene

Die Bedoeïene (van die Arabiese "badawī", بدوي) is ’n Arabiese halfnomadiese groep wat afstam van nomades wat histories die Arabiese en die Siriese Woestyn bewoon het. Hul naam beteken "woestynswerwers" in Arabies. Hul woongebied strek van die uitgestrekte woestyne van Noord-Afrika tot die rotsagtige sandstreke van die Midde-Ooste. Hulle word tradisioneel in stamme, of clans, opgedeel en deel ’n kultuur van kameel- en bokboerdery.
Die Bedoeïene is deur die geskiedenis verskillende name genoem, van "Kedar" in die Bybel tot "Araba'a" deur die Assiriërs. Hulle word in die Koran "A'raab" (Arabies: أعراب) genoem.

Hoewel baie Bedoeïene vandag hul nomadiese bestaan vir ’n lewe in die stad verruil het, het hulle hul tradisionele kultuur van musiek, gedigte, danse ensovoorts behou. Verstedelikte Bedoeïene organiseer ook kultuurfeeste waarin hulle deelneem aan Bedoeïense tradisies en daaroor leer.

Lewende hawe, veral kamele en bokke, was die bestaansbronne van die Bedoeïene. Dié diere is gebruik vir vleis, suiwelprodukte en wol. Die meeste stapelvoedsels in hul dieet het bestaan uit suiwelprodukte.

Kamele het veral verskeie kulturele en praktiese gebruike gehad. Hulle was die hoofbron van voedsel en die belangrikste vervoermiddel. Kameelrenne is tydens feeste soos huwelike en godsdiensgeleenthede gehou.

Mondelinge digkuns was die gewildste kunsvorm onder die Bedoeïene. Benewens ’n vorm van vermaak was dit ’n manier van inligtingsoordrag en sosiale beheer.

Van die nomades se tegniese uitrusting (veral wol, leer en hout) het daar min behoue gebly wat vir argeoloë van nut kon wees. Beenreste, inskripsies en tekeninge van diere wat soos kamele lyk, het egter aangetoon dat daar tussen ongeveer 3 000 en 2 000 v.C. kontak tussen kameeleienaars en die hoogs ontwikkelde beskawing in die Tweestroomland (Mesopotamië) moes gewees het. 

Dit was in Sentraal-Arabië waar die dromedaris ('n kameelsoort met slegs een rug bult) die eerste keer 'n huisdier gemaak is. Dit, tesame met die ruitertegnieke wat toe ontwikkel het, het gelei tot die ontstaan van die Bedoeïene. Oorspronklik het die ruiter agter die bult op die kameel se rug gesit (3500 v.C.). Die eerste afbeeldings van 'n ruiter wat op die bult sit, dateer uit 900 v.C. Dit was eers nadat die kameelsaal in gebruik gekom het (350 n.C.) en sekere elemente van die Persiese oorlogvoering oorgeneem is, dat die ruitertegniek vervolmaak en die militêre bedrywighede van die Bedoeïene baie uitgebrei het. 

Die koms van Mohammed en die uitbreiding van die Moslemstaat daarna (7e eeu) was 'n terugslag vir die nomades. Omdat die stamme ŉ verbond met Mohammed gehad het dat hulle mekaar nie sal aanval nie, het hulle hul nou toegespits op die nie-Islamitiese stamme in Arabië en daarna op kultuurgroepe in sekere gebiede van Sirië en Irak. 

Die manskappe in die Arabiese leërs het grotendeels uit nomades bestaan. Hulle het van die staat 'n jaargeld en 'n deel van die roerende buit ontvang. Slegs enkeles het voorkeur gegee aan die vryheid van die woestyn bo die van die nuwe kampstede. Hoewel die meeste Bedoeïenstamme bly voortbestaan het, het die mans in regstreekse stamverband aansienlik minder geword. Daar is baie min bekend oor die Bedoeïene se bewegings tussen die jare 900 en 1700 n.C. 

Die belangrikste Bedoeïenstamme van die moderne tyd is die Anaza, die Sjammar, die al-Moerza, die Oedjimaan en die Chalid. Hulle is die sogenaamde "edel volke", wat nooit andere vir beskerming betaal het nie. Hulle maak 'n bestaan uit die teel van kamele en beheer die groot trekgebiede. Die nomadegroepe wat skape en bokke aanhou, word as minderes beskou. 

Hulle trekgebiede is kleiner en le naby die gebiede waar die kultuur reeds wortel geskiet het. Die nomade gemeenskappe het hulle tradisioneel nog altyd onttrek aan enige bestuursgesag van buite. Deesdae moet hulle hul egter onderwerp aan die regerings in wie se lande hulle hul trekgebiede het. Dit het meegebring dat hulle hul rooftogte moes staak en hulle moes aanpas by vreedsame handelsbetrekkinge. Origens bly die sosiale en kulturele karakter van die Bedoeïengemeenskappe soos dit was. 

Dit gebeur egter ook dat Bedoeïengroepe hulself as gevolg van olievondste materieel skielik te midde in die Westerse kultuur bevind. Daar was deur die eeue heen nog altyd Bedoeïene wat weens ekonomiese en politieke omstandighede genoodsaak was om 'n vaste woonplek te soek. Veral na die Tweede Wêreldoorlog was daar 'n toename in die vestigingsproses, mede as gevolg van die vestigingsbeleid van die state in die Midde-Ooste en Noord-Afrika. Sommige Bedoeïene het hulle as boere gevestig; andere het hulle by die polisie aangesluit of beroepsoldate geword. Sommige het in nywerhede as arbeiders gaan werk (byvoorbeeld in olie-raffinaderye).

Die Bedoeïene maak veral uit veeteelt 'n bestaan. Daar is kameeltelers en bok- en skaapboere. Eersgenoemde groep, ook die groot nomades genoem, voel hulself meerderwaardig teenoor die klein nomades, die bok- en skaapboere. In 'n halfjaarlikse siklus trek die Bedoeïene tussen die somer wel kampe by die permanente bronne en die winter- en voorjaarsweiding. Die kameel verskaf aan die Bedoeïene nie net melk, wat 'n belangrike deel van hulle daaglikse voedsel is, nie, maar is ook baie waardevol as ry- en pakdier. 

Daarbenewens is die kameel van belang as ruilmiddel. Die kameel was die vernaamste rede vir rooftogte. Vir die aanvulling van hulle lewensmiddele is die Bedoeïene afhanklik van die landbouers, wat gewoonlik in die dorpe woon. Hulle dryf met hulle handel en ontvang ook dikwels van die boere "broederskapgeld" in ruil vir beskerming. Deur karavane geleide te doen, handel te dryf en te jag, vul hulle hul inkomste aan. 

Vroue vorm meer as 50 % van die arbeidspotensiaal. Daar word streng onderskei tussen werk wat deur mans verrig word en werk wat vroue doen. Hoewel die vroue minder afgeskei leef as wat dit by die Arabiese boere gebruiklik is, word hulle tog teen kontak met vreemdelinge beskerm. Die vroue het ŉ aparte woning - 'n tent wat van swart bokhaar geweef is.

Verwantskap is die spil waarom die sosiale lewe draai. Persone of groepe wat nie verwant is nie, kan aangeneem word in die "egte bloed" (denkbeeldige verwantskap). Die kleinste sosiale eenheid is die uitgebreide familie of hoemoela. Dit is ŉ gesin wat deur poligamie (veelwywery) uitgebrei het, of deurdat getroude seuns met hulle gesinne hul by die familiegroep aangesluit het. Poligamie kom egter nie dikwels voor nie. 

Verwantskap word via die vaderlike lyn bepaal. Die Bedoeïene soek hul huweliksmaat binne die hoemoela. In beginsel word 'n huwelik deur die ouers gereël. Die ouers van die bruid ontvang 'n bruidsprys van die ouers van die bruidegom. Omdat mense wat hubaar is, binne die uitgebreide familie in werklikheid niggies en neefs (van vaderskant) van mekaar is, is dit verkieslik dat die dogter of seun met die seun of dogter van die vader se broer trou. 

Huwelike met nie-Bedoeïene word as 'n skande beskou. Die vrou gaan na haar huwelik by die familie van haar man woon, maar regtens hoort sy by die familie van haar vader. Die uitgebreide familie, waarvan die lede hulle lewe lank bymekaar bly, woon in die voorjaar in 'n klein kampie of megtir. Namate die seisoen vorder en die water skaarser word, gaan woon die verskillende hoemoelas saam in een groot kamp rondom 'n aantal waterputte. 

Die vee wei dan gesamentlik. So 'n groep, waarvan die gesinshoofde almal van mekaar familie is (by die Bedoeïene van vaderskant), word 'n sibbe genoem. Sosiaal gesproke, is 'n sibbe heeltemal selfstandig, maar polities maak hulle saam met ander sibbes deel uit van 'n fratrie, wat as 'n eenheid na buite optree. In teenstelling met 'n sibbe, is die lede van 'n fratrie nie bloedverwante nie, maar net simbolies verwant aan mekaar. Die eenheid van die fratrie kom ook in die ekonomiese organisasie en integrasie tot uiting. 

Die lede het almal dieselfde brandmerk vir hulle vee. 'n Fratrie vorm ook 'n militêre eenheid. Verskillende fratries wat dieselfde politieke sienswyse het en wat gesamentlik 'n lid van 'n familie wat aansien geniet, as stamhoof erken, vorm 'n stam. Verskillende stamme word weer op grond van gemeenskaplike vyande saam gegroepeer in 'n konfederasie. Die organisasie van 'n Bedoeïenstam is baie soepel. Fratries stig dikwels al en hergroepeer. 

Die beginsel van die verwantskap bly egter altyd bewaar. Stambome word soms verander om denkbeeldige families tot stand te bring. Die stam, en elke fratrie, staan onder leiding van ŉ sjeik, wat as die oudste lid beskou word - indien nie in jare nie, dan in wysheid. By groter eenhede is die funksie van 'n sjeik meestal erflik binne bepaalde families. Ten opsigte van alle sake regeer die sjeiks saam met 'n raad wat uit volwasse mans saamgestel is. 

Die gewoontereg wat binne ŉ stam van toepassing is (die oerf), is tegelyk 'n ongeskrewe handboek vir die "savoir-vivre" (lewenskuns). Dit geld veral vir gasvryheid, wat iedereen, sonder aansien des persoons, vir ten minste drie dae mag geniet. Om gasvry te wees, is vir die Bedoeïene 'n heilige plig.

In naam is die Bedoeïene Moslems, maar in werklikheid bely hulle 'n godsdiens wat nog baie elemente bevat wat dateer uit die tyd van voor die Islam. Allah, as die hoogste en reëngod, en die stamvaderkultus staan sentraal. Priesters bestaan nie; enige manlike Bedoeïen kan offers bring. Gespesialiseerde medisynemanne (fakir) ontvang hulle geneeskrag van Allah. Roemryke afgestorwenes (mans sowel as vroue) ontvang besondere verering. 

’n Algemene Bedoeïense spreukwoord lui: "Ek teen my broers; ek en my broers teen my neefs; dan ek en my neefs teen vreemdelinge." Dit dui op die hiërargie van lojaliteit wat op verwantskap gegrond is. Binne dié raamwerk word dispute opgelos, belange nagejaag, en wet en orde gehandhaaf.

Die gesinseenheid (bekend as ’n tent of "gio") het tradisioneel bestaan uit drie of vier volwassenes (’n getroude paar plus sibbes of ouers) en ’n aantal kinders. As hulpbronne volop was, het ’n paar tente saamgereis as ’n "goum".

Die volgende skaal van groepvorming was die "ibn ʿamm" (afstammelingegroep), wat uit drie tot vyf generasies bestaan het. Die grootste groepvorming was die stam of clan as ’n geheel, wat gelei is deur ’n sjeik. Daar kon langdurige onmin tussen verskillende clans geheers het.

Daar was tradisioneel streng erekodes, en regstelsels was geskoei op dié kodes.

In die 1950's en 1960's het talle Bedoeïene in Midde- en Wes-Asië begin om die tradisionele nomadiese leefstyl te verruil vir die stadslewe, veral namate die bevolking gegroei en hul tradisionele gebiede kleiner geword het. Regeringsbeleide in Egipte, Israel, Jordanië, Irak, Tunisië, die Arabiese state en Libië, sowel ’n behoefte aan beter lewenstandaarde, het ook daartoe gelei dat die meeste Bedoeïene burgers van ’n land geword het, eerder as om rond te swerf.

Regerings het druk op die Bedoeïene geplaas om hulle op een plek te vestig deur middel van dienste (skole, gesondheidsorg en wetstoepassing), en in ander gevalle was daar die behoefte om land in te palm waar Bedoeïene rondgeswerf en beheer uitgeoefen het.





</doc>
<doc id="102430" url="https://af.wikipedia.org/wiki?curid=102430" title="Queensberrybaai">
Queensberrybaai

Queensberrybaai is geleë aan die kus, noordoos van Oos-Londen in die Oos-Kaap, Suid-Afrika.



</doc>
<doc id="102434" url="https://af.wikipedia.org/wiki?curid=102434" title="Chintsa">
Chintsa

Chintsa is 'n aftree- en vakansiedorpie geleë aan die Indiese Oseaankus, 38 km noordoos van Oos-Londen in die Oos-Kaap, Suid-Afrika.



</doc>
<doc id="102435" url="https://af.wikipedia.org/wiki?curid=102435" title="Haga Haga">
Haga Haga

Haga Haga is 'n vakansiedorpie geleë aan die Indiese Oseaankus, 60 km noordoos van Oos-Londen in die Oos-Kaap, Suid-Afrika.



</doc>
<doc id="102436" url="https://af.wikipedia.org/wiki?curid=102436" title="Qoloramond">
Qoloramond

Qoloramond (uitgespreek "Kologamond") is geleë aan die kus, 38 km noord-oos van Oos-Londen in die Oos-Kaap, Suid-Afrika.



</doc>
<doc id="102437" url="https://af.wikipedia.org/wiki?curid=102437" title="Mazeppabaai">
Mazeppabaai

Mazeppabaai is 'n vakansiedorpie, geleë aan die Indiese Oseaankus 175 km noordoos van Oos-Londen in die Oos-Kaap, Suid-Afrika.



</doc>
<doc id="102438" url="https://af.wikipedia.org/wiki?curid=102438" title="Tertia Flemming">
Tertia Flemming

Tertia Flemming (gebore Kloppers, Robertson, 5 Desember 1907 - Pretoria, 28 Desember 2008) was een van die grootste weldoeners in die Vrystaat se geskiedenis, 'n kampvegter vir beter bejaardesorg en, as eggenote van ds. H.C.J. Flemming (1907–1977), agtereenvolgens pastoriemoeder van die NG gemeentes Krugersdorp-Wes (vanaf 1931), Durban (1945), Port Natal (1945) en Bloemheuwel (1953–1977). Laasgenoemde gemeente se kerksaal is na haar genoem asook Flemmingpark, 'n behuisingsontwikkeling vir bejaardes in Brandwag, Bloemfontein. 

Tertia Kloppers is op Robertson gebore. Haar diensmotief is as hoërskoolmeisie by haar vasgelê toe sy ingewoon het by ’n tante, Maria Kloppers (van die Maria Kloppers-kinderhawe in Johannesburg), en in aanraking met die nood van haar medemens gekom het. Dit was nadat haar ouers na Standerton in Transvaal verhuis en sy 'n leerling geword het aan die Helpmekaar-hoërskool in Johannesburg, maar daar destyds nie koshuisgeriewe vir plattelandse kinders was nie. Ná skool het sy na die Potchefstroomse universiteitskollege en die Normaalkollege vir verdere studie gegaan, en daarna onderwys gegee op Middelburg, Transvaal, en Leeudoringstad. 

Op 22 Desember 1931 tree sy in die huwelike met prop. H.J.C. Flemming, wat op 13 Januarie daardie tot die bediening in die NG Kerk toegelaat is. Uit dié huwelik is twee dogters en 'n seun gebore. Haar man is in 1977 oorlede. Die oudste dogter, Elna, is op tweejarige ouderdom in 1935 oorlede. Die ander dogter, Esther Tertia, gebore op 21 Mei 1940, behaal die grade B.A. en B.A. (Hons. Engels) aan die Universiteit van die Oranje-Vrystaat, en H.O.D. aan die Universiteit van Pretoria. Sy is getroud is met Henry, oudste seun van die eertydse direkteur van onderwys in die Vrystaat mnr. E.E. van Kerken. In later jare was sy 'n professor. Die seun, Hermanus Christoffel Johannes (Monus), gebore op 10 Januarie 1937, behaal die grade B.Com. en LL.B. (met onderskeiding) aan die Universiteit van die Oranje-Vrystaat, was 12 jaar lank advokaat-dosent in regsvakke aan die universiteit en praktiseer later as advokaat in Bloemfontein. Ten tyde van sy ma se dood in 2009 was Monus Flemming afgetrede adjunk-regter-president van die Randse hooggeregshof. Hy is met Sonneke Neethling, dogter van die prinsipaal van die Hoërskool Pellissier op Bethulie, getroud. Daar was agt kleinkinders en 11 agterkleinkinders met Tertia Flemming se dood.

Flemming was lewenslank besorg oor kinders en bejaardes. Nadat sy in 1929 lid van die Suid-Afrikaanse Vrouefederasie geword het, het sy in ’n komitee gedien wat die eerste tehuis vir bejaardes in die land beplan het. Toe reeds het sy vir die versorging van verswakte bejaardes gepleit. Sy was die dryfkrag agter die oprigting en instandhouding van talle instansies, onder meer verskeie tehuise vir bejaardes in die Vrystaat (soos die Mooihawe-tehuis in Bloemfontein), behuising vir werkende vroue in Durban en Welkom, twee kleuterskole in Bloemfontein en versorgingswoonplekke vir ongehude moeders. Flemmingpark, ’n behuisingskompleks vir senior burgers in Brandwag, Bloemfontein, is na haar genoem. Sy was baie jare voorsitter van die Bloemfontein-tak van die Oranje-vrouevereniging (OVV) en het onder meer die oprigting van die kleuterskole Rooikappie en Tinktinkieland in Bloemfontein geïnisieer.

Tot op 82 was sy aktief betrokke in welsynswerk in die Vrystaat, veral die beheer van die OVV se tehuise vir bejaardes. Daarna het sy na Pretoria verhuis, waar sy etlike jare betrokke was by die Suid-Afrikaanse Vrouefederasie. Oor haar vol en diensbare lewe het Flemming op Maandag 2 Maart 1987 aan "Volksblad" gesê: “Die Here het my langs wonderlike paaie gelei. Eer kom Hom toe. As dit nie vir Hom was wat vir my goeie gesondheid, krag en ’n lang lewe gegee het nie, sou ek nooit die werk kon doen nie.”

Tertia Flemming het onder meer gedien in die Nasionale Raad vir Bejaardesorg, die streekwelsynsrade van die Vrystaat, verskillende ander komitees en die Lisensiesertifikaatraad. Sy was lid van Vrystaat-versorging in Aksie, vroeër die OVV, se hoofbestuur en ook voorsitter van 1972 tot 1985. Sy was die dryfkrag agter die ontwikkeling en uitbouing van die OVV op vele terreine. Sy het tot 1985 in die Federale Vroueraad-volksbelang gedien en was ook lid van die Gesinstigting, ’n raad van trustees wat geld ingesamel het vir die welsynswerk van die OVV en die susterorganisasies (die Suid-Afrikaanse Vrouefederasie, Afrikaanse Christelike Vrouevereniging en die Natalse Christelike Vrouevereniging).

Ondanks al dié buitebedrywighede het Flemming ook tyd ingeruim om in talle verenigings en kommissie in haar man se gemeentes te dien. In Bloemheuwel, waar die paar die langste (sowat 24 jaar) gearbei het, was sy onder die enigste vroulike lid van die Feeskommissie met die gemeente se 25-jarige bestaan (1972), voorsitter van die beheerkomitee van die Mooihawe-tehuis vir bejaardes, lid van die Kerksaal-boukommissie (1960), lid van die reëlingskomitee vir die Vrystaatse Eeufees (1954), lid van die kerkkoor, lid van die susterswerkgeselskap, presidente van die plaaslike Vrouesendingbond-tak, presidente van die gemeente se tak van die Oranje-Vrouesendingbon en Sondagskoolonderwyseres. 

Met die jare het die Flemming-egpaar in Bloemfontein ’n groot boekeversameling opgebou. Ná haar man se dood in 1977 is die meeste van sy boeke aan die UV geskenk en toe sy Bloemfontein verlaat in 1990, sowat 13 jaar ná haar man se dood, het sy die meeste van haar eie boeke aan die Instituut vir Eietydse Geskiedenis (Ineg) aan die UV in Bloemfontein geskenk. 

In 1998 (toe sy nagenoeg 90 jaar oud was) het sy ’n eenmanuitstalling gehou van haar kunsnaaldwerk, houtbrandwerk, skilderye en piouterwerk.

Sy het die laaste 18 jaar van haar lewe in ’n aftreeoord in Pretoria gewoon. Sy het, so het "Volksblad" op haar 100ste verjaardag berig, probeer om met behulp van ’n tuishulp so selfversorgend moontlik te funksioneer en was tot kort voor haar honderdste verjaardag nog betrokke by die SA Vrouefederasie se tak in Pretoria. Hoewel sy met ’n loopraam geloop het, het sy sy nog goeie gesondheid geniet en het sy steeds ’n lewendige belangstelling gehad in wat om haar aangaan. Sy het nog gebrei, graag rugby , krieket en sokker op TV gekyk en na radioprogramme geluister.

Sy is oorlede nadat sy agt dae tevore ’n beroerte gekry het, die laaste van drie. 'n Dankdiens is op 9 Januarie 2009 vir haar gehou in die NG kerk Suidoos-Pretoria.

Reeds in 1972, in die gedenkboek vir die NG gemeente Bloemheuwel se kwarteeufees, skryf J.A. Bosch, in die lewenskets van ds. Flemming: "Die besielende bystand, aanmoediging en opoffering van mev. Flemming as pastoriemoeder en getroue lewensmaat kan nie onvermeld gelaat word nie. Sy is 'n persoon met besonder heldere insig, nugtere uitkyk, takt, uitstekende organisasietalent, onvermoeide ondermemingsgees, werkywer en deursettingsvermoë. Sy het 'n warm hart vir die sendingsaak en vir die mens-in-nood, en dien onder meer in die hoofbestuur van die Oranje-vrouesendingbond en van die Oranje-vrouevereniging, die streekswelsynsraad (OVS), die lisensieraad, en die Nasionale Raad vir Bejaardesorg en Gesinslewe waar sy die enigste verteenwoordiger uit die Oranje-Vrystaat is. As voorsitster van die direksie van die Utiliteitsmaatskappy van die Natalse Christelike Vrouevereniging en daarna van die Oranje-vrouevereniging staan die NCVV-Dameshuis (Durban), Huis-Oranje (Welkom), Mev. President Steyntehuis (Odendaalsrus), Mooihawe en die wooneenhede (Bloemfontein) as monumente van haar warm hart en ondernemingsgees. Sy het ook haar volle deel tot bevordering van die Afrikaner se taal en kultuur bygedra." 

In 2007, met haar 100ste verjaardag, skryf Santa Oosthuizen, direkteur van Vrystaat-versorging, in "Volksblad": "Sy is ’n formidabele vrou met visie en hoë aansien in die regerings- en nieregeringswelsynsektor. Sy was bekend vir haar deeglike voorbereiding, regverdige oordeel en die vermoë om haar saak met oortuiging te stel. Sy is ’n diep gelowige mens wat die Here innig dankbaar is dat Hy haar die geleentheid gegee het om diensbaar te wees."

Tertia Flemming het in 1953 ’n internasionale eerbewys vir haar bydrae tot welsynsdienste gekry en in 1987 die Orde vir Voortreflike Diens van die destydse staatspresident, PW Botha. Die Raad van die Universiteit van die Vrystaat, waarin sy van 1972 tot 1985 gedien het, het in 1988 ’n erepenning aan haar toegeken.




</doc>
<doc id="102439" url="https://af.wikipedia.org/wiki?curid=102439" title="Skulprandskarnierwaterskilpad">
Skulprandskarnierwaterskilpad

Die skulprandskarnierwaterskilpad ("Pelusios sinuatus") is 'n waterskilpad wat in die Limpopo-provinsie, Laeveld en Mpumalanga voorkom. Die skilpad word 30 tot 40 cm lank en weeg tot 7 kg. Dit kom redelik algemeen voor. Die skilpad is groot en swartbruin. Die rugdop is gekoepel. Skilde aan die dop se agterste gedeeltes is getand. Hulle vreet varswatermossels, paddas en aas, asook bosluise aan seekoeie en buffels.



</doc>
<doc id="102442" url="https://af.wikipedia.org/wiki?curid=102442" title="Skilpad">
Skilpad

Skilpaaie ("Testudines") is 'n orde van viervoetige reptiele met 'n stewige (en dikwels bolvormige) skild (of dop).

Skilpaaie kom in verskillende groottes en kleure voor, en hulle lewenswyses verskil drasties (see- en landskilpaaie). Tog is dit, as gevolg van die uitwendige skild, altyd maklik om hulle van ander reptiele te onderskei.

Alle skilpaaie het 'n beenagtige skild onder die maag ("plastron"), sowel as op die rug (die "karapaks"). Die skild het gewoonlik 'n tweede laag pantser, wat die horingskild genoem word. Die rugskild (bo) en die buikskild (onder) is deur 'n beenagtige brug aan weerskante van die liggaam met mekaar verbind.

Skilpaaie plant gewoonlik jaarliks voort en is sonder uitsondering eierlêend. Hulle groei vinnig as hulle jonk is, maar ontwikkel baie stadig. Van die groter skilpaaie bereik eers na dekades volwassenheid, hierdie spesies kan egter ook baie oud word. Afhangende van die spesie bestaan hulle dieet uit dier- en plantmateriaal.

Daar is ongeveer 340 verskillende spesies skilpaaie, wat in 14 families ingedeel word. Hulle kom oor die hele wêreld in uiteenlopende biotope voor, insluitend woude, grasvelde, vleie en die see. Dosyne spesies is as gevolg van menslike aktiwiteit ernstig bedreigd, hoofsaaklik as gevolg van die vernietiging van hul habitat en die vang van wilde skilpaaie vir verbruik of die dierehandel.

Die biologiese orde waaraan hulle behoort, "Testudines", sluit beide lewende en uitgestorwe spesies in. Die oudste fossiele dateer ongeveer 220 miljoen jaar terug. Dit maak skilpaaie een van die oudste oorlewende reptiele op aarde, selfs ouer as akkedisse, slange en krokodille.

Die orde is baie oud, want die eerste skilpadfossiele is in Middel-Perm-gesteentes (dit dui op 'n ouderdom van 250 miljoen jaar) gevind. Sommige spesies leef op land, terwyl ander in die see, asook in varswater hou. 

Ander spesies is weer amfibies, hoewel alle skilpaaie hul eiers op land lê. Skilpaaie behoort tot die reptielsubklas "Anapsida", omdat hul skedels geen temporale fenestrae (slaapvensters) het nie, en hulle is die enigste lewende verteenwoordigers van die subklas. Die opvallendste kenmerk van skilpaaie is die dop, wat uit 'n dorsale karapaks (rugskild) en 'n ventrale plastron (maagskild) bestaan. 

Die skilde bestaan uit 'n binneste laag beenplate wat deur 'n afsonderlike buitenste horinglaag (vergelykbaar met reptielskubbe) bedek is. Sommige bene van die pektorale gordel vorm ook deel van die maagskild. Die buitenste laag word met tussenpose deur 'n nuwe laag vervang en die "jaarringe" maak 'n relatiewe ouderdomsbepaling van die individu moontlik, hoewel dit nie baie akkuraat is nie. 

Die dop bedek alle sagte dele van die skilpad se liggaam en word deur beenuitsteeksels afkomstig van die bekken- en pektorale gordels gestut. Slegs die diere se pote en koppe steek by die dop uit. Die dop veroorsaak dat skilpaaie stadig beweeg, maar dit beskerm hulle baie doeltreffend teen roofdiere. Die diere maak hulle nog meer teen roofdieraanvalle bestand deur hul koppe in die dop terug te trek, en terselfdertyd hul pote te verskuil. 

Die manier waarop die koppe teruggetrek word, word as taksonomiese hulpmiddel by die klassifikasie van skilpaaie gebruik. Skilpaaie trek hul koppe en sterte in hul doppe terug wanneer gevaar dreig. Sommige skilpaaie, soos die lede van die families "Chelydridae" en "Platysternidae", kan hul koppe nie terugtrek nie, terwyl ander skilpaaie hul koppe heeltemal terugtrek en die openinge afsluit. 

Dit word gedoen deur 'n buikplaat wat met bindweefsel geskarnier is, oor die openinge te klap. Die meganisme word die duidelikste in lede van die genus "Terrapene" gesien, hoewel soortgelyke metodes onafhanklik in ander skilpadgenera ontwikkel het. Mannetjieskilpaaie het 'n effens hol buikskild, sodat hulle tydens paring makliker op die wyfie se rug kan klim. Die spermselle kan 'n lang tyd in die wyfie lewend bly, sodat sommige spesies 'n ruk na die laaste paring nog bevrugte eiers kan lê. Die eiers het 'n stewige, leeragtige dop, en dit word deur die wyfie begrawe nadat dit gelê is. Die eiers broei in die sonverwarmde grond uit.  

Lewende skilpaaie het geen tande nie, hoewel dit wel by die vroeë fossiele voorkom. Die lewende diere se kake is met horingagtige skedes bedek, wat nie skerp genoeg is om voedsel mee te sny of te maal nie. Skilpaaie eet dus selde die veselagtige gedeeltes van plante, maar wel die sagte dele daarvan, asook sagte plante. Hulle eet ook klein ongewerweldes, soos wurms, slakke, insekte en die seelewende diere, veral weekdiere. 

Drie fossielsubordes word onderskei, terwyl die lewende skilpaaie in 2 subordes verdeel word op grond van die manier waarop hulle hul koppe in die doppe terugtrek. Die meeste lewende skilpadfamilies behoort tot die suborde "Cryptodira" en die diere word daardeur gekenmerk dat hulle hul koppe in 'n vertikale vlak in die doppe terugtrek. Baie van die lede se doppe is vereenvoudig of verklein, veral by die seelewende skilpaaie. Die Amerikaanse byterskilpaaie (familie "Chelydridae") is waterlewend en hulle kan nie hul koppe terugtrek nie. 

Die familie "Testudinae" is bekende landskilpaaie en sommige spesies kan baie groot word. Die grootste individue kan 1 m lank word en 'n massa van 200 kg hê. Die Suid-Afrikaanse bergskilpad ("Geochelone pardalis") en die skarnierdoplandskilpad ("Kinixys belliana") behoort ook tot die familie. Laasgenoemde spesie se karapaks (rugskild) is dig met die plastron (maagskild) geskarnier sodat die agterste gedeelte van die skilpaaie heeltemal beskerm is. 

Die seelewende skilpaaie behoort tot 2 superfamilies, die "Chelonioidea" en die "Dermochelyoidea". Die bekende seeskilpaaie (familie "Cheloniidae") behoort tot die "Chelonioidea", en hulle is ekonomies belangrik omdat hul eiers en vleis as 'n lekkerny beskou word. Hul massa kan wissel tussen 20 en 500 kg en die diere toon merkwaardige migrasiepatrone. Die leerskilpaaie (familie "Dermochelyidae") is seelewende skilpaaie en hul doppe bestaan net uit klein been plate onder hul leeragtige velle. 

Hulle kom veral in warm see voor en die volwassenes kan 'n massa van tot 600 kg hê. Lede van die familie "Trionychidae" (superfamilie "Trionychoidea") is varswaterlewende skilpaaie met 'n sagte dop en geen beenplate nie. Webbe word tussen hul tone aangetref en hul neusgate kom op 'n uitstaande snoet voor. Lede van die suborde "Pleurodira" trek hul nekke in 'n horisontale vlak in. Die suborde het slegs 2 families. Die platdopwaterskilpad ("Pelomedusa subrufa)" en die skarnierdopwaterskilpad ("Pelusios sinuatus") van Suid-Afrika behoort tot die familie "Pelomedusidae". 

Hulle is goeie swemmers, hoewel hulle met longe asemhaal en met tussenpose op die oppervlak moet lug skep. Hulle is hoofsaaklik karnivore en leef van enige klein prooi wat hulle kan vang. Indien die diere bedreig word, skei hulle 'n onaangename reuk af wat voornemende roofdiere afskrik. Wanneer die damme, vleie of panne waarin die diere hou, opdroog, grawe hulle 'n holte ondergronds, waar hulle tot die volgende reënseisoen hiberneer.

Skilpaaie kom op alle kontinente behalwe Antarktika voor, maar slegs in tropiese en subtropiese gebiede. Veral in Afrika leef baie soorte. In Europa kom skilpaaie slegs in die suide, rondom die Middellandse see, en in Asië net in die suidelike deel voor. Slegs enkele van die landlewende soorte kom in gematigde gebiede voor. In Noord-Amerika kom hulle voor in die midde en suide, en in Suid-Amerika ontbreek hulle net in die uiters westelike kusstrook. In Oseanië leef skilpaaie op 'n groot aantal van die bybehorende eilande, maar nie in Nieu-Seeland nie. In Australië kom die skilpaaie orals voor, behalwe in die groot woestyngebied in Sentraal-Australië. Op die Arabiese skiereiland leef soorte in die noorde sowel as die uiterste suide, maar ontbreek in die grootste sentrale gebied. Die enigste gebiede waar skilpaaie tans nie voorkom nie is die Noord- en Suidpool. Op die verspreidingskaart (links bo) word die wêreldwye verspreiding van skilpaaie in swart aangedui, en die verspreiding van seeskilpaaie in blou.

Wat betref habitat, word skilpaaie rofweg in landskilpaaie, moerasbewoners en seeskilpaaie verdeel. Hierdie verdeling het egter geen wetenskaplike basis nie; so behoort die seeskilpaaie tot verskillende families. Ook is daar soorte wat hoort by die moerasskildpaaie, maar wat tot 'n lewe op land aangepas het.

Die habitat van 'n skilpad kan bestaan uit alle moontlike biotope, van skrale gebiede soos savannas en halfwoestyne tot in bosse, graslande en moerasse. Slegs in groot mere, baie warm woestyne en koue bergstreke sonder skuilplekke of groenigheid kom geen skilpaaie voor nie. Skilpaaie is soos alle reptiele koudbloedig, en is dus van die omgewingstemperatuur afhanklik.

Die skilpaaie se verspreiding het 'n lang evolusie ondergaan en verskeie groepe het op verskeie kontinente ontstaan.

In Afrika is daar vandag twee groepe:

Die derde groep, die "Chelidae" kom net in Suid-Amerika en Australië voor. Hulle behoort ook tot die "Pleurodira".

'n Vierde groep, die "Paracryptodira", het oorspronklik in Noord-Amerika en Europa voorgekom, maar hulle is uitgestorwe.

Die benoeming "skilpad" is afgelei vanuit die Nederlandse "Schildpad" , 'n samestelling van "schild" (skild) en "pad" (padda), omdat die dier lyk soos 'n padda wat onder 'n skild skuil. Alhoewel die oorspronklike Nederlandse woord 'n samestelling is, is "skilpad" slegs 'n skynsamestelling, aangesien dit nie meer uit twee volwaardige stamwoorde bestaan nie.


</doc>
<doc id="102453" url="https://af.wikipedia.org/wiki?curid=102453" title="Hamdanidiese dinastie">
Hamdanidiese dinastie

Die Hamdanidiese dinastie (Arabies: "Ḥamdānyūn", حمدانيون) was ’n Sjiïtiese, Moslemse Arabiese dinastie van Noord-Irak en Sirië (890-1004). Hulle het afgestam van die antieke, Christelike Banu Taghlib-stam van Mesopotamië en Oos-Arabië.

Die dinastie is deur Hamdan ibn Hamdun gestig (na wie dit genoem is) nadat die Abbasidiese Kalifaat hom in 890 aangestel het as goewerneur van Mardin in Suidoos-Anatolië. 

Sy seun Abdallah (904-929) was op sy beurt goewerneur van Mosoel in Noord-Irak (906) en selfs Bagdad (914). Sy seuns is aangestel as goewerneurs van Mosoel en Aleppo. Die dinastie het in Mosoel regeer tot in 990. Hierna is die gebied wat hulle beheer het, verdeel tussen die Uqailiede en Marwaniede.

Ali Saif al-Daula ("Swaard van die Staat") (945-967) het van Aleppo af oor Noord-Sirië regeer en die belangrikste teenstander geword van die Bisantynse Ryk se Christelike heruitbreiding. Sy hof was ’n kultuurmiddelpunt wat die Arabiese letterkunde bewaar het, maar dit het dié status verloor ná die Bisantynse verowering van Aleppo. 

Om die Bisantyne te keer, is Aleppo onder heerskappy van die Fatimidiese Kalifaat in Egipte geplaas, maar die Fatimiede het die Hamdaniede in elk geval in 1004 afgesit.



</doc>
<doc id="102455" url="https://af.wikipedia.org/wiki?curid=102455" title="Moeraswaterskilpad">
Moeraswaterskilpad

Die moeraswaterskilpad ("Pelomedusa subrufa") is 'n waterskilpad wat in die grootste gedeelte van Suid-Afrika voorkom behalwe die weste van die Noord-Kaap. Die skilpad is 25 tot 32 cm lank en weeg tot 2,5 kg. Hulle leef in seisoenpanne, damme en watergate. Die reptiel is middelgroot met redelike afgeplatte rugdop. Die kop het varkagtige neusgate en word sywaarts in die dop ingetrek. Hulle vreet aas, insekte, paddavissies, eendjies en duiwe.



</doc>
<doc id="102456" url="https://af.wikipedia.org/wiki?curid=102456" title="Armeense Wikipedia">
Armeense Wikipedia

Die Armeense Wikipedia is die Armeense uitgawe van Wikipedia, 'n gratis aanlynensiklopedie. Dit het tans ongeveer artikels, en is die grootste Wikipedia.

Die Wikipedia het tans bladsye, waarvan artikels is. Dit het geregistreerde gebruikers, waarvan as aktief gereken word. Hierdie gebruikers het in totaal wysigings aangebring en lêers opgelaai.


</doc>
<doc id="102457" url="https://af.wikipedia.org/wiki?curid=102457" title="Karetseeskilpad">
Karetseeskilpad

Die karetseeskilpad ("Caretta caretta") is 'n seeskilpad wat aan die suid- en ooskuste van Suid-Afrika voorkom. Hulle leef in vlak kuswater en subtropiese strande en is 700 tot 1 000 cm lank. Hulle weeg 80 tot 149 kg. Dit is 'n groot skilpad met 'n skerp papegaaiagtige bek. Die volwassenes het 'n gladde dop maar die onvolwassenes het gekielde skubbe. Die onvolwassenes dryf die eerste jaar van hulle lewe op die see rond en vreet meestal bloublasies. Die volwassene vreet krappe, seekastaiings en weekdiere.



</doc>
<doc id="102459" url="https://af.wikipedia.org/wiki?curid=102459" title="Tsjetsjniese Wikipedia">
Tsjetsjniese Wikipedia

Die Tsjetsjniese Wikipedia is die Tsjetsjniese uitgawe van Wikipedia, 'n gratis aanlynensiklopedie. Dit het tans ongeveer artikels, en is die 52ste grootste Wikipedia. 


</doc>
<doc id="102460" url="https://af.wikipedia.org/wiki?curid=102460" title="Wit-Russiese Wikipedia">
Wit-Russiese Wikipedia

Die Wit-Russiese Wikipedia is die Wit-Russiese uitgawe van Wikipedia, 'n gratis aanlynensiklopedie. Dit het tans ongeveer artikels, en is die grootste Wikipedia. 


</doc>
<doc id="102461" url="https://af.wikipedia.org/wiki?curid=102461" title="Walliese Wikipedia">
Walliese Wikipedia

Die Walliese Wikipedia is die Walliese uitgawe van Wikipedia, 'n gratis aanlynensiklopedie. Dit het tans ongeveer artikels, en is die grootste Wikipedia. 


</doc>
<doc id="102462" url="https://af.wikipedia.org/wiki?curid=102462" title="Tartaarse Wikipedia">
Tartaarse Wikipedia

Die Tartaarse Wikipedia is die Tartaarse uitgawe van Wikipedia, 'n gratis aanlynensiklopedie. Dit het tans ongeveer artikels, en is die 63ste grootste Wikipedia. 


</doc>
<doc id="102463" url="https://af.wikipedia.org/wiki?curid=102463" title="Oerdoe Wikipedia">
Oerdoe Wikipedia

Die Oerdoe Wikipedia is die Oerdoe uitgawe van Wikipedia, 'n gratis aanlynensiklopedie. Dit het tans ongeveer artikels, en is die grootste Wikipedia. 


</doc>
<doc id="102464" url="https://af.wikipedia.org/wiki?curid=102464" title="Piëmontese Wikipedia">
Piëmontese Wikipedia

Die Piëmontese Wikipedia is die Piëmontese uitgawe van Wikipedia, 'n gratis aanlynensiklopedie. Dit het tans ongeveer artikels, en is die grootste Wikipedia.


</doc>
<doc id="102465" url="https://af.wikipedia.org/wiki?curid=102465" title="Bosniese Wikipedia">
Bosniese Wikipedia

Die Bosniese Wikipedia is die Bosniese uitgawe van Wikipedia, 'n gratis aanlynensiklopedie. Dit het tans ongeveer artikels, en is die grootste Wikipedia.

Die Wikipedia het tans bladsye, waarvan artikels is. Dit het geregistreerde gebruikers, waarvan as aktief gereken word. Hierdie gebruikers het in totaal wysigings aangebring en lêers opgelaai.


</doc>
<doc id="102466" url="https://af.wikipedia.org/wiki?curid=102466" title="Albaniese Wikipedia">
Albaniese Wikipedia

Die Albaniese Wikipedia is die Albaniese uitgawe van Wikipedia, 'n gratis aanlynensiklopedie. Dit het tans ongeveer artikels, en is die grootste Wikipedia.

Die Wikipedia het tans bladsye, waarvan artikels is. Dit het geregistreerde gebruikers, waarvan as aktief gereken word. Hierdie gebruikers het in totaal wysigings aangebring en lêers opgelaai.


</doc>
<doc id="102467" url="https://af.wikipedia.org/wiki?curid=102467" title="Letse Wikipedia">
Letse Wikipedia

Die Letse Wikipedia is die Letse uitgawe van Wikipedia, 'n gratis aanlynensiklopedie. Dit het tans ongeveer artikels, en is die grootste Wikipedia. 


</doc>
<doc id="102468" url="https://af.wikipedia.org/wiki?curid=102468" title="Kantonese Wikipedia">
Kantonese Wikipedia

Die Kantonese Wikipedia is die Kantonese uitgawe van Wikipedia, 'n gratis aanlynensiklopedie. Dit het tans ongeveer artikels, en is die grootste Wikipedia. 


</doc>
<doc id="102469" url="https://af.wikipedia.org/wiki?curid=102469" title="Nepalese Wikipedia">
Nepalese Wikipedia

Die Nepalese Wikipedia is die Nepalese uitgawe van Wikipedia, 'n gratis aanlynensiklopedie. Dit het tans ongeveer artikels, en is die 96ste grootste Wikipedia.


</doc>
<doc id="102471" url="https://af.wikipedia.org/wiki?curid=102471" title="Javaanse Wikipedia">
Javaanse Wikipedia

Die Javaanse Wikipedia is die Javaanse uitgawe van Wikipedia, 'n gratis aanlynensiklopedie. Dit het tans ongeveer artikels, en is die grootste Wikipedia. 


</doc>
<doc id="102472" url="https://af.wikipedia.org/wiki?curid=102472" title="Yslandse Wikipedia">
Yslandse Wikipedia

Die Yslandse Wikipedia is die Yslandse uitgawe van Wikipedia, 'n gratis aanlynensiklopedie. Dit het tans ongeveer artikels, en is die grootste Wikipedia. 


</doc>
<doc id="102473" url="https://af.wikipedia.org/wiki?curid=102473" title="Luxemburgse Wikipedia">
Luxemburgse Wikipedia

Die Luxemburgse Wikipedia is die Luxemburgse uitgawe van Wikipedia, 'n gratis aanlynensiklopedie. Dit het tans ongeveer artikels, en is die grootste Wikipedia. 


</doc>
<doc id="102474" url="https://af.wikipedia.org/wiki?curid=102474" title="Malayalamse Wikipedia">
Malayalamse Wikipedia

Die Malayalamse Wikipedia is die Malayalamse uitgawe van Wikipedia, 'n gratis aanlynensiklopedie. Dit het tans ongeveer artikels, en is die grootste Wikipedia. 


</doc>
<doc id="102475" url="https://af.wikipedia.org/wiki?curid=102475" title="Marathi Wikipedia">
Marathi Wikipedia

Die Marathi Wikipedia is die Marathi uitgawe van Wikipedia, 'n gratis aanlynensiklopedie. Dit het tans ongeveer artikels, en is die grootste Wikipedia. 


</doc>
<doc id="102476" url="https://af.wikipedia.org/wiki?curid=102476" title="Basjkiriese Wikipedia">
Basjkiriese Wikipedia

Die Basjkiriese Wikipedia is die Basjkiriese uitgawe van Wikipedia, 'n gratis aanlynensiklopedie. Dit het tans ongeveer artikels, en is die grootste Wikipedia.

Die Wikipedia het tans bladsye, waarvan artikels is. Dit het geregistreerde gebruikers, waarvan as aktief gereken word. Hierdie gebruikers het in totaal wysigings aangebring en lêers opgelaai.


</doc>
<doc id="102477" url="https://af.wikipedia.org/wiki?curid=102477" title="Iers-Gaeliese Wikipedia">
Iers-Gaeliese Wikipedia

Die Iers-Gaeliese Wikipedia is die Iers-Gaeliese uitgawe van Wikipedia, 'n gratis aanlynensiklopedie. Dit het tans ongeveer artikels, en is die grootste Wikipedia. 


</doc>
<doc id="102478" url="https://af.wikipedia.org/wiki?curid=102478" title="Kirgisiese Wikipedia">
Kirgisiese Wikipedia

Die Kirgisiese Wikipedia is die Kirgisiese uitgawe van Wikipedia, 'n gratis aanlynensiklopedie. Dit het tans ongeveer artikels, en is die grootste Wikipedia. 


</doc>
<doc id="102479" url="https://af.wikipedia.org/wiki?curid=102479" title="Tadjikse Wikipedia">
Tadjikse Wikipedia

Die Tadjikse Wikipedia is die Tadjikse uitgawe van Wikipedia, 'n gratis aanlynensiklopedie. Dit het tans ongeveer artikels, en is die grootste Wikipedia. 


</doc>
<doc id="102480" url="https://af.wikipedia.org/wiki?curid=102480" title="Bengaalse Wikipedia">
Bengaalse Wikipedia

Die Bengaalse Wikipedia is die Bengaalse uitgawe van Wikipedia, 'n gratis aanlynensiklopedie. Dit het tans ongeveer artikels, en is die grootste Wikipedia.

Die Wikipedia het tans bladsye, waarvan artikels is. Dit het geregistreerde gebruikers, waarvan as aktief gereken word. Hierdie gebruikers het in totaal wysigings aangebring en lêers opgelaai.


</doc>
<doc id="102481" url="https://af.wikipedia.org/wiki?curid=102481" title="Wes-Pandjabi-Wikipedia">
Wes-Pandjabi-Wikipedia

Die Wes-Pandjabi-Wikipedia is die Wes-Pandjabi-uitgawe van Wikipedia, 'n gratis aanlyn ensiklopedie. Dit het tans ongeveer artikels, en is die grootste Wikipedia. 


</doc>
<doc id="102482" url="https://af.wikipedia.org/wiki?curid=102482" title="Skotse Wikipedia">
Skotse Wikipedia

Die Skotse Wikipedia is die Skotse uitgawe van Wikipedia, 'n gratis aanlynensiklopedie. Dit het tans ongeveer artikels, en is die grootste Wikipedia. 


</doc>
<doc id="102484" url="https://af.wikipedia.org/wiki?curid=102484" title="Tsjoewasjiese Wikipedia">
Tsjoewasjiese Wikipedia

Die Tsjoewasjiese Wikipedia is die Tsjoewasjiese uitgawe van Wikipedia, 'n gratis aanlyn ensiklopedie. Dit het tans ongeveer artikels, en is die grootste Wikipedia. 


</doc>
<doc id="102486" url="https://af.wikipedia.org/wiki?curid=102486" title="Friese Wikipedia">
Friese Wikipedia

Die Friese Wikipedia is die Friese uitgawe van Wikipedia, 'n gratis aanlynensiklopedie. Dit het tans ongeveer artikels, en is die grootste Wikipedia. 


</doc>
<doc id="102487" url="https://af.wikipedia.org/wiki?curid=102487" title="Lombardiese Wikipedia">
Lombardiese Wikipedia

Die Lombardiese Wikipedia is die Lombardiese uitgawe van Wikipedia, 'n gratis aanlynensiklopedie. Dit het tans ongeveer artikels, en is die grootste Wikipedia. 


</doc>
<doc id="102488" url="https://af.wikipedia.org/wiki?curid=102488" title="Aragonese Wikipedia">
Aragonese Wikipedia

Die Aragonese Wikipedia is die Aragonese uitgawe van Wikipedia, 'n gratis aanlyn ensiklopedie. Dit het tans ongeveer artikels en is die grootste Wikipedia.

Die Aragonese Wikipedia het tans bladsye, waarvan artikels is. Dit het geregistreerde gebruikers, waarvan as aktief gereken word. Hierdie gebruikers het in totaal wysigings aangebring en lêers opgelaai.


</doc>
<doc id="102489" url="https://af.wikipedia.org/wiki?curid=102489" title="Leerskilpad">
Leerskilpad

Die Leerskilpad ("Dermochelys coriacea") is 'n seeskilpad wat in al die oseane voorkom. In Suid-Afrika word hulle aan die hele kusgebied aangetref. Hulle leef op oppervlakwaters van tropiese en gematigde oseane. Die skilpaaie is 1,3 tot 1,7 m lank en weeg tot 800 kg. Die skilpaaie kan besigtig word op die Maputalandstrande tussen St. Lucia en Kosibaai.



</doc>
<doc id="102490" url="https://af.wikipedia.org/wiki?curid=102490" title="Birmaanse Wikipedia">
Birmaanse Wikipedia

Die Birmaanse Wikipedia is die Birmaanse uitgawe van Wikipedia, 'n gratis aanlyn ensiklopedie. Dit het tans ongeveer artikels, en is die grootste Wikipedia.

Die Wikipedia het tans bladsye, waarvan artikels is. Dit het geregistreerde gebruikers, waarvan as aktief gereken word. Hierdie gebruikers het in totaal wysigings aangebring en lêers opgelaai.


</doc>
<doc id="102491" url="https://af.wikipedia.org/wiki?curid=102491" title="Seldjoekse Ryk">
Seldjoekse Ryk

Die Seldjoekse Ryk was ’n Middeleeuse Turks-Persiese ryk. Dit was in beheer van ’n groot gebied van die Hindoekoesj tot Oos-Anatolië en van Sentraal-Asië tot die Persiese Golf. Van hul tuislande naby die Aralmeer het hulle eers in Chorasan en toe in Persië inbeweeg voordat hulle eindelik Oos-Anatolië verower het.

Die ryk is in 1037 deur Toeghril Beg (1016–63) gestig. Hy is deur sy oupa, Seldjoek-Beg, grootgemaak wat ’n hoë posisie in die Turkse staat Oghuz Yabgu beklee het. Seldjoek se naam is gebruik vir die ryk sowel as die dinastie. Die Seldjoeke het die verbrokkelde politieke toneel van die oostelike Islamitiese wêreld verenig en ’n sleutelrol gespeel in die Eerste en Tweede Kruistog. Hul kultuur en taal was in ’n groot mate Persies en hulle het ’n groot rol gespeel in die ontwikkeling van die Turks-Persiese tradisies. Die vestiging van Turkse stamme in die noordwestelike streke van die ryk, vir die strategiese militêre doel om invalle van buurstate af te weer, het gelei tot die turkifisering van dié gebiede.

Ahmad Sanjar (1097 tot 1118) het te doen gekry met opstande in verskeie dele van die ryk, sowel as nomadiese volke wat die ryk binnegeval het. In 1141 is die Seldjoeke verslaan en die leër het groot verliese gely. Hierna het hul aansien baie afgeneem en hulle het al hul oostelike provinsies verloor.

Die Koninkryk van Georgië en die Armeense Koninkryk van Silisië het ook in dié tyd sterk magte geword en hul grense uitgebrei tot nadeel van die Seldjoeke. In 1194 het die Seldjoekse Ryk eindelik geval. In die middel van die 13de eeu het die Mongoolse Ryk Anatolië binnegeval en dit in kleiner emirate verdeel. Eindelik het een van dié emirate, die Ottomane, magtig geword en die res van die gebied verower.



</doc>
<doc id="102494" url="https://af.wikipedia.org/wiki?curid=102494" title="NG gemeente Viljoensdrif">
NG gemeente Viljoensdrif

Die NG gemeente Viljoensdrif is ’n gemeente van die Nederduitse Gereformeerde Kerk in die noorde van die Vrystaat en saam met Berea in KwaZulu-Natal en Andrew Murray in Pretoria een van net drie NG gemeentes wat, nadat hulle by ’n ander gemeente ingelyf is, opnuut afgestig het. Toevallig was ds. S.A. Struwig, Viljoensdrif se leraar van 1982 tot 1992, van 1979 tot sy koms hierheen leraar van Berea. 

Die lidmate in die omgewing van die dorpie Viljoensdrif, wat onder die gemeente Oranjeville geval het, het lank vir afstigting gevoel. Aangesien Viljoensdrif 30 myl (amper 50 km) van Oranjeville was, was dit uiters moeilik het vir lede om die kerk daar te besoek. Op handelsgebied het hierdie gemeentelede ook geen kontak met Oranjeville gehad nie, maar wel met Vereeniging, 'n paar myl vanhier, maar in die destydse Transvaalse Kerk. Gevolglik het die gemeenskap nie alleen op die gebied van handel nie, maar ook op kerklike gebied na Vereeniging gegaan. Dit het die gevoel vir afstigting nog meer gesterk.

Op 'n kerkraadsvergadering op Oranjeville is 'n voorstel tot afstigting gedoen, wat ook onmiddellik die meerderheid van stemme uitgelok het. Later het heelwat besware na vore gekom: onder meer dat die gemeente finansieel die mas nie sal opkom nie. Nietemin het sake vinnig gevorder en op 16 September 1948 kon die Ringskommissie van Heilbron verklaar dat die gemeente Viljoensdrif gestig is. Die eerste kerkraadslede wat gedien het, was soos volg: ouderlinge G. J. Fourie, eerw. L.P. Maree, B. Hartzenberg, J.H. Botha, H.J. Viviers en G. Muller; diakens W.H. Miller, D. Calitz, J.L. Fourie, T.R.W. Potgieter, J. van der Walt, J.D. Engelbrecht en F.C. Pistorius. 

Voorlopig het die gemeente in die skoolklaskamers op Viljoensdrif vergader, en vir 'n pastorie is van 'n plaaswoning gebruik gemaak. Die gemeente, wat finansieel op die bodem begin en geen hulp van elders ontvang het nie, het onder met sy klein ledetal van 390 selfstandig voortgestap. Ná 'n vakature van 10 maande kon die gemeente sy eerste leraar, prop. A.J. Etsebeth, op 30 Julie 1949 bevestig. Nadat 'n standplaas uiteindelik deur Vereeniging Estates aan die gemeente toegesê is, is die hoeksteen op 3 Junie 1950 deur ds. A. J. Etsebeth gelê. Op 12 Augustus dieselfde jaar kon die saal ingewy word. 

Nog het die gemeente in sy snelle vooruitgang nie gestuit nie, want onmiddellik ná inwyding van die saal is begin met die bou van 'n sierlike pastorie, ruim en groot, wat op 19 Mei 1951 ingewy is. In een enkele jaar het die gemeente die kerksaal en pastorie gebou, hoewel nie kontant nie. In 1952 berig "Ons gemeentelike feesalbum": "Op die oomblik gaan die gemeente nog vooruit en staan met die beoogde petrolfabriek en ander industriële uitbreidings in die omgewing, voor die deur van groot ontwikkeling."

Om die een of ander rede het die nywerheidsuitbreidings nie aan die gemeente se groeiverwagtings voldoen nie, want in 1959 het die belydende lidmate net 10 meer getel as in 1951, te wete 400. In 1972 was dit darem 528 en in 1979 588, maar teen 1990 het dit teruggesak tot 339, 231 in 1995 en 148 in 2000. In daardie jaar of die jaar daarna is Viljoensdrif ingelyf by Vaalpark op Sasolburg, waar die oudste NG gemeente eers in 1954 gestig is, ses jaar ná Viljoensdrif. Nadat die gemeente in 2011 van Vaalpark afgestig het, is dr. Jan de Man in Desember 2016 as tentmaker bevestig. In daardie stadium het die gemeente 117 belydende en 20 dooplidmate gehad.





</doc>
<doc id="102495" url="https://af.wikipedia.org/wiki?curid=102495" title="Kia Mohave">
Kia Mohave

Die Kia Mohave is 'n kompakte sportnutsvoertuig wat sedert 2008 deur die Suid-Koreaanse vervaardiger Kia vervaardig word.


</doc>
<doc id="102496" url="https://af.wikipedia.org/wiki?curid=102496" title="Klas A-tenklokomotief">
Klas A-tenklokomotief

Die Klas A 4-8-2T tenklokomtief is 'n Suid-Afrikaanse stoomlokomotief vanuit die negentiende eeu. Dit was oorspronklik 'n Klas D lokomotief van die Natalse Regeringspoorweë.


</doc>
<doc id="102497" url="https://af.wikipedia.org/wiki?curid=102497" title="Kia Ray">
Kia Ray

Die Kia Ray is 'n kompakte elektriese motorvoertuig wat sedert 2012 deur die Suid-Koreaanse vervaardiger Kia vervaardig word.


</doc>
<doc id="102498" url="https://af.wikipedia.org/wiki?curid=102498" title="Swartgordelakkedis">
Swartgordelakkedis

Die Swartgordelakkedis ("Cordylus niger") is 'n akkedis wat endemies is aan Kaapstad en omgewing. Hulle leef in skeure en klipbanke in kusfynbos en klipmure. Die akkedis word 12 – 14 cm lank. Die reptiel is klein en gitsswart. Die lyf is afgeplat en die kop is driehoekig en plat. Die rug is bedek met 'n ry gekielde skubbe en die stert is stekelrig. Die akkedis vreet kewers, sprinkane en insekte.



</doc>
<doc id="102499" url="https://af.wikipedia.org/wiki?curid=102499" title="Sjapoer I">
Sjapoer I

Sjapoer I of Shapur I (Persies: شاپور) was die tweede "koning van konings" van die Sassanidiese Ryk. Sy bewind word gewoonlik aangegee as 240/242 tot 270/272, maar hy het moontlik ook as medeheerser saam met sy pa regeer.
Die naam "Sjapoer" is ’n kombinasie van die woorde "sjah" ("koning") en "puça" ("seun"), en beteken dus letterlik "seun van die koning".

Sjapoer was die seun van Ardasjir I (224–242), die stigter van die Sassanidiese dinastie vir wie Sjapoer opgevolg het. Hy het sy pa op sy veldtogte teen die Partiërs vergesel wat in dié tyd ’n groot deel van die Iranse plato beheer het deur ’n stelsel van leenstate, waarvan Persië self nog deel was.

Die datum van sy troonbestyging word gewoonlik as 240 aangegee; dit was ook die jaar waarin Hatra verower en verwoes is. Hatra was sowat 100 km suidwes van Nineve en Mosoel in die hedendaagse Irak.



</doc>
<doc id="102506" url="https://af.wikipedia.org/wiki?curid=102506" title="Sjapoer II">
Sjapoer II

Sjapoer II, ook bekend as Sjapoer die Grote (Persies: شاپور دوم بزرگ), was die 10de "koning van konings" van die Sassanidiese Ryk. Hy was die ryk se langs heersende koning, van 309 tot 379, en die seun van Hormizd II. Tydens sy lang bewind het die Sassanidiese Ryk sy eerste goue era beleef sedert die bewind van Sjapoer I (241–272).

Toe koning Hormizd II (302–309) sterf, het Persiese adellikes sy oudste seun, Adhoer Narseh, doodgemaak ná ’n kort bewind, die tweede seun verblind en die derde een gevange geneem. Die troon is gehou vir die ongebore kind van een van Hormizd II se vroue. Daar word beweer Sjapoer II was dalk die enigste koning in die geskiedenis wat "in utero" as koning gekroon is; volgens legende is die kroon op sy ma se maag geplaas terwyl sy swanger was. Hy is dus as koning gebore.



</doc>
<doc id="102518" url="https://af.wikipedia.org/wiki?curid=102518" title="Siriese Burgeroorlog">
Siriese Burgeroorlog

Die Siriese Burgeroorlog (Arabies: الحرب الأهلية السورية), ook bekend as die Siriese Rewolusie, is ’n voortslepende konflik in Sirië. Die onrus het in die vroeë lente van 2011 begin met landwye opstande teen president Bashar al-Assad se regering, wie se magte gereageer het met gewelddadige ingrypings. Dit het ná maande van militêre beleërings geleidelik omgesit in ’n gewapende rebellie.

Die gewapende opposisie bestaan uit verskeie groepe wat tydens die konflik gevorm het, veral die Vrye Assiriese Leër, wat die eerste groep was wat in 2011 wapens opgeneem het, en die Islamitiese Staat in Sirië (ISIS), wat in 2013 gestig is. In 2013 het Hezbollah tot die oorlog toegetree ter steun van die Siriese leër.

In die ooste het die Islamitiese Staat in Irak en die Levant (ISIL), ’n djihadistiese militante groep wat sy oorsprong in Irak het, vinnig gebiede in Sirië en Irak verower en met die ander rebelle gebots. Teen Julie 2014 het ISIL ’n derde van Sirië se grondgebied beheer, asook die meeste van sy olie- en gasvervaardiging, en homself so gevestig as die grootste opposisiemag.

Teen Julie 2013 was die Siriese regering in beheer van sowat 30–40% van die land se gebied en 60% van die bevolking. ’n Verslag van die Verenigde Nasies in laat 2012 het die konflik beskryf as "openlik sektaries van aard", tussen hoofsaaklik Alawitiese regeringsmagte, militias en ander Sjiïtiese groepe wat veral veg teen Soennities-oorheersde rebellegroepe, hoewel beide opposisie- en regeringsmagte dit ontken het.

Vanweë buitelandse betrokkenheid is die konflik al ’n oorlog by volmag genoem, waar nie een van die kante mekaar direk aanval nie, maar mekaar se bondgenote. In Januarie 2015 was die dodetal al meer as 220 000, en in April 2015 na beraming tot 310 000. Internasionale vredesorganisasies het die Siriese regering, ISIL en ander opposisiemagte van erge menseregteskendings met vele slagtings beskuldig.

Die Siriese regering is na berig word verantwoordelik vir die meeste burgerlike sterftes en oorlogsmisdade, dikwels deur bombarderings. Tienduisende opstandelinge en aktiviste is ook al in hegtenis geneem en daar is berigte van marteling in staatstronke.

Die VN en baie internasionale organisasies het al die erns van die konflik uitgestip. Meer as 7,6 miljoen Siriërs is van hul woonplek ontneem en meer as 4 miljoen het uit die land gevlug na lande soos Griekeland, Turkye, Libanon, Jordanië, Irak en Egipte. Nog miljoene woon in swak omstandighede met ’n tekort aan kos en drinkwater.



</doc>
<doc id="102521" url="https://af.wikipedia.org/wiki?curid=102521" title="Akkedis">
Akkedis

Akkedisse is reptiele (wat saam met die slange) aan die orde van skubreptiele ("Squamata") behoort. Daar is meer as vyfduisend soorte akkedisse, wat dit die grootste groep van alle moderne reptiele maak. Hulle ontstaan in die Trias-tydperk, maar al die goeie fossiele dateer uit die jonger Jura-tydperk. Slange het daarna in die Kryt-tydperk uit 'n groep akkedisse ontstaan. Hoewel slange dus evolusionêr gesproke tot die akkedisse behoort, word hulle vanweë hul afwykende fisiologie en lewenswyse nie as akkedisse beskou nie.

Akkedisse is meestal kleinerig. Die meeste spesies word (met stert insluit) nie langer as 50 sentimeter nie. Baie min bereik 'n lengte van meer as een meter. Die meeste akkedisse is groen tot bruin van kleur en het 'n plat liggaam met 'n duidelik onderskeibare kop, stert en vier goed ontwikkelde pote. 'n Paar groepe het egter 'n silindriese liggaam met gedegenereerde pote (oorblyfsels van vroeëre pote). Enkele spesies het slegs voorpote, en 'n aantal groepe is totaal pootloos. Sulke akkedisse kan maklik met slange verwar word.

Die liggame van verskillende spesies kan drasties van kleur en aanpassings verskil. 'n Aantal akkedisse het uitsteeksels soos dorings, kamme, horinkies, krae of vleuels. Die verkleurmannetjies het, as voorbeeld, 'n sterk sywaarts afgeplatte liggaam met verskeie kenmerkende aanpassings.

Selfs die lewenswyse van akkedisse is hoogs gespesialiseerd. Geitjies, byvoorbeeld, is gewoonlik in die nag aktief en leef in bome, terwyl die egte akkedisse bedags aktief is en op die grond lewe. Daar is egter uitsonderings, soos daglewende geitjies en klimmende egte akkedisse.

Akkedisse is koudbloedig en lê graag in die son om warm te word. Hulle kan baie vinnig beweeg, wat hulle help om doeltreffend te jag en vir gevaar te vlug. Hulle vreet oorwegend insekte en ander geleedpotiges, groter spesies eet soms gewerweldes of selfs plante. Hulle is belangrik vir die mens omdat hulle plaagdiere, soos huiskrieke, sprinkane en kakkerlakke, vreet.

Van die meer bekende families akkedisse is: geitjies, verkleurmannetjies, koggelmanders, likkewane, pootlose akkedisse en iguana's.



</doc>
<doc id="102527" url="https://af.wikipedia.org/wiki?curid=102527" title="NG gemeente Monument">
NG gemeente Monument

Die NG gemeente Monument was ’n gemeente van die Nederduitse Gereformeerde Kerk in die Vrystaatse hoofstad, Bloemfontein, maar dit is reeds in 1998 ingelyf by Uitsig-Bloemfontein. Die getal gemeentes in die Vrystaatse Sinode het van 'n hoogtepunt van 174 in 1995 tot 157 in 2015 gedaal, maar die getal belydende lidmate per gemeente het in dieselfde tydperk nietemin van 750 tot 536 afgeneem omdat die 10%-vermindering in die getal gemeentes nie tred gehou het met die 36%-afname in die lidmaattal nie. 

Die gemeente is op 24 September 1949 met 'n ledetal van 1 017 gestig. Die naam is ontleen aan twee gedagtes: (1) Die bekende Vrouemonument is in die middel van die gemeente geleë; (2) omdat die stigting van die gemeente uit geldelike en ander oogpunte 'n gewaagde onderneming was, gesien die feit dat 'n groot deel van die gemeente maar betreklik onwelvarend was en dus seker nie gou in staat sou wees om indrukwekkende geboue ens. op stoflike gebied daar te stel nie, het die mooi gedagte by en van die ou vaders in die gemeente ontstaan om die naam Monument aan die gemeente te gee, “omdat ons die monument vir die Here moet wees en nie ons geboue nie!" 

Die gemeente is van die moedergemeente Bloemfontein afgestig waar voor die afstigting twee predikante werksaam was, naamlik di. J.H. van Loggerenberg en F.A. Kock. Laasgenoemde het sedert sy aankoms in Bloemfontein twee jaar tevore veral die suidelike deel van die stad en die platteland in suidwestelike rigting onder sy bearbeiding gehad; en hierdie gedeelte het reeds by die aankoms van die jong leraar en voor die tyd in die rigting van afstigting begin werk. 

Met die oog daarop is daar dan ook spoedig nog 'n kerksaal gebou (behalwe die reeds bestaande saal in Watkeystraat die eintlike sentrum van ds. Kock se werkkring), en wel op die kleinhoewes rondom die stasie Ferreira; asook 'n pastorie in Wilsonstraat waarin ds. Kock ná sy huwelik gaan woon het. In 'n mate was hierdie deel dus reeds ryp vir afstigting toe die kerkraad, op aandrang van die Ring, in 1949 daartoe besluit het. 

Aansienlike struikelblokke op die weg tot afstigting was natuurlik die feit dat die gemeente die eerste skrede op die weg van selfstandigheid sonder die gebruiklike bruidskat aan kontant van die moedergemeente moes waag; en verder ook die besonder sterk sentimentele bande wat 'n groot deel van die gevestigde lidmate aan die ou historiese Tweetoringkerk gebind het. Wel het die nuwe gemeente by die skeiding of verdeling van eiendomme die twee kerksale en die pastorie in Wilsonstraat as geskenk ontvang, maar daar is ook onmiddellik besef dat hierdie geboue aanmerklik groter gemaak moet word om enigsins vir die gemeente doeltreffend te kan wees; en waar dit duidelik was dat die gemeente dit ten minste vir die eerste jaar net sou kon bybring om van die hand na die mond te lewe, was daar natuurlik baie wat in kleingelowigheid gesê het dat die gemeente finansieel nie sou kon bestaan nie. 

Vir die jong leraar (ds. Kock), wat dan ook ná die stigting deur die eerste gekombineerde kerkraad met groot meerderheid tot eerste leraar van die gemeente beroep is, en vir die eerste kerkraad was dit egter 'n geloofsaak – en die geloof het (ten minste in die eerste jare) nie beskaam nie. Dit het bo verwagting goed gegaan. Die kerksaal in Watkeystraat is aanmerklik vergroot en van goeie stoele voorsien, en die skuld van £750 wat daar nog na die afstigting op die Ferreim-kerksaal gerus het, is ook betaal; en omstreeks 1951 het die gemeente hom begin beywer vir die aankoop van 'n geskikte perseel vir die aanbou van 'n kerkgebou. 

Ten spyte van baie moeilikhede op die weg vorentoe, ontbreek dit die lidmate oor die algemeen nie aan moed en ywer nie, aldus Ons gemeentelike feesalbum (1952). “Ook in hierdie deel van Bloemfontein, wat tans nog maar betreklik onaansienlik en ‘sub-ekonomies’ is, staan daar groot industriële en woonbuurt-uitbreiding voor die deur, veral in die omgewing van Hamiltonstasie, waar reeds 'n hele aantal groot fabrieke aan die verrys is. Die kerkraad en gemeente het ongetwyfeld 'n groot en verantwoordelike taak.”

Op 11 Augustus 1998 het "Volksblad" as volg oor die inlywing van Monument by Uitsig-Bloemfontein berig: "Die NG kerk Monument, een van die oudste gemeentes in Bloemfontein, gaan binnekort met 'n ander gemeente saamsmelt deurdat sy lidmatetal drasties afgeneem het weens woonhuise wat in sakeondernemings omskep is. Dié gemeente in Kerkstraat, wat in 1949 van die NG Tweetoring-kerk afgestig het, sal op 1 September met die NG kerk Uitsig in Werdasingel saamsmelt. Ds. Lindo Pieters, gemeentebestuurder van die NG kerk Uitsig, sê lidmate van die Monument-gemeente sal Sondae van September af per bus na Uitsig gebring word. Hulle beoog om die Monument-kerkgebou aan 'n ander Christelike denominasie te verhuur. Die gebou sal nie vir pakplek of 'n sakeperseel gebruik word nie. Monument-gemeente bestaan uit sowat 1 500 lidmate, en kon geldelik nie meer 'n bestaan maak nie.

"Pieters sê 'n eenwordingsfees met 'n fakkelloop en potjiekos word op 4 September gehou. Die fakkelloop begin by Monument-kerk en op die grens van die twee gemeentes sal Uitsig-lidmate aansluit. 'n Fakkel sal by Uitsig-kerk aangesteek word. Uitsig-gemeente sal van September af sowat 4 500 lidmate hê. Vier kerkdienste sal dan elke Sondag gehou word. Die tradisionele diens begin om 08:00, die informele gesinsdiens om 09:30, en 'n diens vir jong mense sal om 10:00 gehou word. Die aanddiens is om 18:15. Pieters sê die kerk beoog om kategese te desentraliseer sodat dit uit 100 klasse met 7 kinders elk bestaan. Dié kinders sal dan weekliks by huise bymekaarkom. 
Pieters sal in beheer wees van die kerk se bestuur, finansies en administrasie, en die ander Uitsig-leraar, ds. Hein Kotzé, sal opleiding en toerusting behartig. Ds. Hugo van der Walt, tentmakerbedienaar van Monument, sal tot 1 April 1999 die Stille Rus-behuisingskema vir bejaardes in Monument bedien. Ds. Johnny Fourie van Monument sal van 1 Oktober af 'n heeltydse pastorale spreekkamer by Uitsig-kerk beman."





</doc>
<doc id="102528" url="https://af.wikipedia.org/wiki?curid=102528" title="Walmer-landgoed">
Walmer-landgoed

Walmer-landgoed is 'n onderafdeling van die voormalige Distrik Ses van Kaapstad in die provinsie van die Wes-Kaap.

In die apartheidsjare was sommige van die inwoners sogenaamde boonsteklas-Kleurlinge. Let wel dat die term "bruin mense" deesdae as meer aanvaarbaar beskou word. Dit is onder andere beskryf as "die gekleurde Bishopscourt", of "swart Seepunt", wat beide verwys het na welgestelde blanke woonbuurte. Die inwoners van Walmer-landgoed was glo meestal Engelssprekend, waar Engels nog beskou is as 'n taal met 'n hoër status as Afrikaans.

Ten spyte hiervan was Afrikaans die oorheersende taal in die omgewing. Armoede en bendebedrywighede was altyd 'n groot probleem. Die onlangse gentrifikasie van die buurt het die demografie egter drasties verander. Dit het daartoe gelei dat baie inwoners wat generasies lank daar gewoon het uit hulle huise gesit is en in die Kaapse Vlaktes moes gaan bly waar daar baie probleme is met bendebedrywighede. Heelwat van hierdie inwoners het hulle nou in Blikkiesdorp en ander dele van die nuwe Delft-township op die Kaapse Vlaktes gevestig. Die gentrifikasie het Walmer-landgoed byna heeltemal verander in die laaste paar jaar. Dit sluit ook die argitektuur in, wat gelei het tot 'n verlies aan die sogenaamde ou-Kaapse, Distrik Ses-sjarme. Die ou kulturele bedrywighede het hiermee saam ook verdwyn. Die tradisionele Kaapse Klopse word byvoorbeeld nou byna glad nie meer in die nuwe jaar opgevoer nie, as gevolg van 'n gebrek aan ondersteuning en selfs afkeer van die nuwe inwoners. Dieselfde situasie word ook in die naburige Bo-Kaap ondervind.


</doc>
<doc id="102532" url="https://af.wikipedia.org/wiki?curid=102532" title="NG gemeente Welkom">
NG gemeente Welkom

Die NG gemeente Welkom is die moedergemeente van die Nederduitse Gereformeerde Kerk in die Vrystaat se goudstad, Welkom.

Die gemeente Welkom is op 17 Maart 1950 afgestig en wel van Odendaalsrus. Op 20 Augustus 1950 is die eerste leraar, ds. D.W. Krynauw, hier bevestig. Die gemeente het as gevolg van die ontwikkeling van die goudmyne in die Oranje-Vrystaat ontstaan. Die eerste van hierdie myne was St. Helena, of Eerstemyn, wat in 1951 die produksiestadium bereik het, en vyf ander myne wat aan die Anglo-American Corporation behoort.

Die besonderse wyse van ontstaan het vir die nuwe gemeente ook besonderse probleme meegebring, onder meer: Dit was geen gevestigde wyk van 'n bestaande gemeente wat afgestig is nie, maar 'n aantal mense wat uit verskillende gemeentes hierheen gekom het en in 'n groot mate vreemd vir mekaar was. Trouens, baie het hulle ná 'n paar jaar nog as vreemdelinge beskou en geweier om hul attestate hierheen te laat oorkom omdat hulle nie van plan was om vir altyd hier te bly nie.

Rondom die ses goudmyne het verskillende “dorpe" hul ontstaan gehad. Elke myn het voorsiening vir ongeveer 500 huise gemaak om hul eie mynwerkers te huisves. Dit het die aanbou van ongeveer 3 000 mynhuise beteken. Hierdie huise is egter nie bymekaar gebou nie, maar in verskillende wyke of dorpe, met baie ruim voorsiening tussenin vir privaat persone om grond te bekom en huise te bou, sakepersele, parke ens. Teen 1951 was die volgende dorpe in aanbou: St. Helena, Welkom, Bedelia, Dagbreek en Rheederpark.

Die werknemers van die groot bothaannemers is in drie tydelike uitbreidings op St. Helena, Western Holdings en Uitsig-kamp gehuisves. Die blanke inwoners is reeds in 1951 op ongeveer 7 000 na 8 000 beraam, en elke dag het nog mense ingestroom. Met die stigting van die gemeente was daar nog geen hoërskool nie, maar wel twee laerskole met ongeveer 1 000 leerlinge.

Die lidmate van die nuwe gemeente was nie net vreemdelinge vir mekaar nie, maar ook was die dorpe so geleë dat daar geen sprake was van 'n gemeentelike eenheid nie. Die gevolg was dat in elke uitbreiding daar kerk- en pastoriepersele vir die afstigting van toekomstige gemeentes aangekoop moet word. Sodanige persele is binne ’n jaar of wat reeds op St. Helena, Welkom en Dagbreek aangekoop, waar binne afsienbare tyd selfstandige gemeentes ontstaan het. Totdat afgestig is, was dit onmoontlik om 'n kerk te bou. Intussen is 'n kerksaal op Welkom gebou, en kort daarna op St. Helena. 'n Saal op Dagbreek was ook 'n dringende behoefte, waar voorlopig eers gebruik gemaak is van 'n gemonteerde saaltjie.

Die ouderlinge en diakens is feitlik almal verbonde aan die myne, en as gevolg van moeilike werkure was dit nie altyd moontlik om die wyke te besoek en nuwe intrekkers op te spoor nie. Die gevolg was dat nie alleen die geestelike bearbeiding skade gely het nie, maar ook die insameling van geld.

Aanvanklik het die leraar alleen gestaan in die gemeente en moes elke week twee bidure waarneem en elke Sondag drie dienste op die verskillende dorpe. Met behulp van die Armesorg is toe proponente H.J. van Niekerk en L.A.D. Roux aangestel, wat veral sekere wyke met die oog op afstigting moes bearbei. In 1952 berig Ons gemeentelike feesalbum: “(Daar) word gevoel dat die uitbreidinge hier sulke geweldige afmetinge aanneem, dat dit die taak geword het van ons hele Kerk om hierdie instromende menigtes vir ons Kerk te behou. Die Roomse en verskeie sektes is geweldig bedrywig. Hier is nie net 'n proses van wording nie, maar ook verwording en dikwels godsdienstige en sedelike agteruitgang.”

Mettertyd het die verwagting van al bogenoemde afstigtings waar geword met die stigting van die gemeentes Welkom-Noord, Welkom-Suid, Welkom-Wes, Reitzpark (ontbind in 2011), Welkom-Wespark (ingelyf by Welkom-Wes), St. Helena, Dagbreek en Bedelia. Later het ook Riebeeckstad en Riebeeckstad-Erfdeel in die voorstad Riebeeckstad aan die beurt gekom.






</doc>
<doc id="102533" url="https://af.wikipedia.org/wiki?curid=102533" title="Carl Panzram">
Carl Panzram

Carl Panzram (28 Junie 1891 – 5 September 1930) was ’n Amerikaanse reeksmoordenaar, verkragter, brandstigter en inbreker. Hy is bekend vir sy bekentenis teenoor sy enigste vriend, die tronkwag Henry Lesser. Panzram het skuld aan 21 moorde beken, asook die sodomisering van meer as 1 000 seuns en mans. Hy is verskeie kere in hegtenis geneem en eindelik in 1930 gehang vir die moord op ’n werknemer van die Leavenworth-gevangenis in Kansas.

Charles Panzram is in East Grand Forks, Minnesota, gebore as die seun van die Oos-Pruisiese (Duitse) immigrante Johann "John" en Matilda Panzram en het op die familieplaas grootgeword. Hy het vyf broers en susters gehad, en die gesin was arm. Die eerste tekens van misdaadbedrywighede was toe hy in 1903, toe hy 12 jaar oud was, koek, appels en ’n rewolwer uit hul bure se huis gesteel het. In Oktober van dié jaar het Panzram se ouers hom na die Minnesota-staatsopleidingskool, ’n korrektiewe inrigting, gestuur. Daar het personeellede hom verskeie kere geslaan en gemartel in wat die kinders "Die Verfhuis" gedoop het – hulle sou soos ’n skoon skilderdoek lyk wanneer hulle ingaan, en uitkom "geverf" met kneusplekke en bloed. Panzram het die plek gehaat en dit eindelik afgebrand, sonder dat hy uitgevang is.

Die personeellede het probeer om Christenskap aan hom op te dwing, maar weens sy wrewel teenoor hulle het dit die teenoorgestelde uitwerking gehad en het hy die Christendom begin verafsku. 

Laat in 1905 het hy die skool verlaat. Teen sy tienerjare was hy ’n alkoholis en het hy meermale met die gereg gebots, meestal weens inbraak en diefstal. Op 14 het hy van die huis af weggeloop. Hy het dikwels op treine gereis; hy het vertel dat hy op een van dié ritte deur ’n groep boemelaars verkrag is.

As volwassene het Panzram enigiets gesteel van fietse tot seiljagte, en hy is verskeie kere aangekeer. Terwyl hy in die tronk was, het hy dikwels in die moeilikheid beland omdat hy wagte aangerand en geweier het om opdragte uit te voer. Daarvoor is hy geslaan en op ander maniere gestraf. In 1907, op 15, het Panzram by die Amerikaanse leër aaangesluit nadat hy in Montana dronk geraak het. Hy is kort daarna skuldig bevind aan diefstal. Hy het van 1908 tot 1910 in die Amerikaanse strafkaserne Fort Leavenworth deurgebring. Hy het later beweer die bietjie goedheid wat in hom oor was, is hier uit hom geslaan. 

In Augustus 1920 het Panzram ’n huis in Connecticut beroof en juweliersware gesteel, asook obligasies en ’n pistool. Laasgenoemde het hy in verskeie moorde gebruik. Met die geld wat hy uit die verkoop van die gesteelde goedere gemaak het, het hy ’n seiljag gekoop. Hy het ook ’n bemanning gehuur wat hy wou dronk maak en sodomiseer. (Sien Moordtog onder.)

In sy outobiografie het Panzram geskryf hy was "die verpersoonliking van woede" en dat hy dikwels mans wat hy besteel het, verkrag het – nie noodwendig omdat hy homoseksueel was nie, maar om hulle te domineer en verneder. Hy was ’n sterk man, en dit het hom gehelp om die meeste mans wat hy teengekom het te oorrompel. Hy het ook vandalisme en brandstigting gepleeg. 

Hy was in Kalifornië, Texas, Oregon, Idaho, Montana, Oregon, New York en Washington D.C. in die tronk.

Op 1 Junie 1915 het Panzram by ’n huis in Astoria, Oregon, ingebreek. Hy is kort daarna aangekeer terwyl hy van die gesteelde goedere probeer verkoop het. Hy is gevonnis tot sewe jaar gevangenisstraf in die Oregon-staatsgevangenis in Salem, waar hy op 24 Junie aangekom het. Hy was onder toesig van die bewaarder Harry Minto, wat geglo het in streng strawwe, insluitende lyfstraf en isolasie

Hier het Panzram sy medegevangene Otto Hooker help ontsnap en terwyl hy op vrye voet was, het Hooker vir Minto vermoor. Panzram is verskeie kere by Salem gedissiplineer en het onder meer 61 dae in eensame opsluiting deurgebring voordat hy op 18 September 1917 ontsnap het. Hy is weer gevang en op 12 Mei 1918 het hy weer ontsnap. Dié keer het hy op ’n goederetrein oos gereis. Hy het die naam John O’Leary begin gebruik en sy snor afgeskeer.

Met die dood van die Oregon-tronkbewaarder Minto was Panzram betrokke by minstens een moord, as medepligtige, tot met 1920. In dié jaar hy sy moordtog begin. Met geld wat hy van diefstalle oorgehad het, het hy vir hom die jag "Akiska" gekoop. Hy het matrose in New York uit kroeë gelok en hulle dronk gemaak, verkrag en doodgeskiet. Hy het beweer hy het altesaam 10 vermoor. Hy het net opgehou omdat sy vaartuig naby Atlantic City, New Jersey, gestrand het. Sy twee laaste moontlike slagoffers het ontsnap. Panzram het daarna ’n skip na Afrika gehaal en in Luanda, Angola, geland. Hy het later beweer hy het hier ’n 11- of 12-jarige seun verkrag en vermoor. Hy het ook beweer dat hy ’n roeiboot met ses roeiers gehuur het. Hy het toe die roeiers doodgeskiet en hul lyke vir die krokodille gevoer.

Nadat hy na Amerika teruggekeer het, het hy volgens hom twee seuntjies verkrag, die een op 18 Julie 1922 in Salem met ’n klip doodgeslaan en die ander een later dié jaar in New Haven, Connecticut, verwurg. Hy het na bewering in Junie 1923 ’n man doodgeskiet wat hom probeer beroof het. Ná sy laaste arres in 1928 het hy beweer hy het ’n moord gepleeg terwyl hy tussen Baltimore en Washington D.C. huise beroof het, en ook twee seuns in 1923 en 1928 in Philadelphia vermoor.

Hy het ook ambisieuse planne gehad soos om ’n hele stad se inwoners uit te wis deur die drinkwater met arseen te vergiftig of ’n Britse oorlogskip in die New Yorkse hawe te sink om ’n oorlog tussen Brittanje en Amerika te ontlok.

In 1928 is Panzram in hegtenis geneem vir ’n rooftog in Washington D.C. Tydens sy aanhouding het hy vrywillig beken dat hy twee seuns vermoor het. Weens sy uitgebreide misdaadrekord is hy gevonnis tot 25 jaar gevangenisstraf en oorgeplaas na die Leavenworth-gevangenis in Kansas. "Ek sal die eerste man wat my lastig val, doodmaak," het hy vir die hoofbewaarder gesê. Daarom het hy ’n werk in afsondering in die tronk se waskamer gekry. Op 20 Junie 1929 het hy Robert Warnke, ’n voorman by die wassery, vermoor deur hom met ’n ysterstaaf dood te slaan. Hy is daarvoor die doodstraf opgelê en het geweier om appèl aan te teken.

Terwyl hy in die dodesel was, het ’n bewaarder, Henry Lesser, hom bevriend en skryfbehoeftes aan hom verskaf. Panzram het ’n gedetailleerde opsomming van sy misdade en nihilistiese filosofie neergeskryf. Dit begin met die volgende reguit stelling:

Panzram is op 5 September 1930 gehang. Terwyl die galgtou om sy nek geplaas is, het hy die laksman na bewering in die gesig gespoeg en gesê: "Ek wens die hele mensdom het een nek gehad en dat ek my hande daarom gehad het!" Toe die laksman hom vra of hy enigiets vir oulaas wil sê, het hy geblaf: "Ja, maak gou, jou gemors! Ek kon al ’n dosyn mans doodgemaak het in die tyd wat jy rondneuk!" Hy is in die tronk se begraafplaas begrawe.

Lesser het Panzram se briewe en manuskrip gehou en die volgende vier dekades probeer om ’n uitgewer te kry. Dit is eindelik in 1970 gepubliseer onder die titel "Killer: A Journal of Murder". Dit het in 1996 die basis vir die rolprent met dieselfde naam gevorm, met James Woods as Panzram en Robert Sean Leonard as Lesser. In 1980 het Lesser die materiaal aan die San Diego-staatsuniversiteit geskenk, waar dit in ’n biblioteek gehou word as die "Carl Panzram-dokumente". In 2012 het John Borowski ’n dokumentêr uitgereik met die naam "Carl Panzram: The Spirit of Hatred and Vengeance".




</doc>
<doc id="102537" url="https://af.wikipedia.org/wiki?curid=102537" title="NG gemeente Kroonstad-Suid">
NG gemeente Kroonstad-Suid

Die NG gemeente Kroonstad-Suid is een van agt gemeentes van die Nederduitse Gereformeerde Kerk op die Vrystaatse dorp Kroonstad. Buiten Bloemfontein is die ander dorpe/stede in die Vrystaatse Sinode met die meeste gemeentes Welkom met sewe, Bethlehem met nege en Sasolburg met ses.

Weens die uiters snelle uitbreiding wat Kroonstad in die middel van die 20ste eeu ervaar het, het die kerkraad van die gemeente Kroonstad dit wenslik geag om 'n gemeente af te stig. So het op 24 Junie 1950 die gemeente Kroonstad-Suid met 'n ledetal van 650 tot stand gekom. As eerste kerkraadslede is die volgende gekies: ouderlinge: H.J. Otto, J.J. Geldenhuis, I. Mynhardt, C.M. Cronje, P.M. Botha, G.P. van Niekerk, F.S. Smith, R.P. Odendaal, R.M. van Huyssteen, S.I. Pienaar, P.W. Pretorius, H.L. Kleynhans en E.P. Kleynhans. Diakens: F.G.W. Botha, I.J.M. van Rooyen, C.P. Nothnagel, W.P. Wessels, J.H. Serfontein, P.R. Botha, G.D. Els, P J. van Niekerk, G.F.C. Troskie, G.P. Wilke, E. Gouws, J.H.P. Serfontein, G.J. Vosloo en T.J. Kleynhans. Tot scriba/kassier is die heer R.M. van Huysateen, 'n afgetrede skoolhoof, gekies. 

Omdat 'n sierlike pastorie nog in aanbou was, is 'n leraar eers in Oktober 1950 beroep. Die keuse het op ds. J.A.J. McDonald van Zastron geval en hy het die beroep aangeneem. Op 2 Desember is hy en sy gesin hartlik in die gemeente verwelkom. Die gemeente het hom destyds beywer vir die oprigting van 'n kerkgebou op 'n terrein wat saam met die pastorie as geskenk van die moedergemeente ontvang is. Ruim bydraes is vir die oprigting van die kerk ontvang, en die kerk vroeg is in 1952 in gebruik geneem.




</doc>
<doc id="102538" url="https://af.wikipedia.org/wiki?curid=102538" title="NG gemeente Clarens">
NG gemeente Clarens

Die NG gemeente Clarens is ’n gemeente van die Nederduitse Gereformeerde Kerk op die Vrystaatse dorpie Clarens. Dit was met stigting die 62ste gemeente in die Vrystaatse Sinode.

Daar is heelwat interessante historiese gebeurtenisse verbonde aan die dorp Clarens, wat in 1912 gestig is. Die dorp heet na die dorp Clarens in Switserland om die volgende redes: (a) Net soos Clarens in Switserland is ook hierdie dorp tussen pragtige berge geleë. (b) Die dorp is uitgelê op die slagveld waar president Kruger (destyds kommandant) in 1866 teen die Basoeto's geveg het, tydens die oorlog tussen pres. Brand van die OVS en Mosesj; omdat pres. Kruger in Switserland oorlede is, het die stigters van hierdie dorp dit goed gedink om die dorp met pres. Kruger se nagedagtenis te assosieer. 'n Beter en gepaster naam kon hulle seker nie gekies het nie, aldus Ons gemeentelike feesalbum. 'n Paar kilometer buite die dorp staan ’n klein monument ter ere van die Transvalers wat daar gesneuwel het.

Nog geskiedkundige gebeurtenis aan Clarens verbonde is die oorgawe gedurende die Anglo-Boereoorlog van genl. Prinsloo met 4 000 burgers by Surrender, sowat 12 km suid van Clarens.

In 1913 is die skool in 'n bouvallige waenhuis geopen. As eerste skoolhoof is die heer J.S. de Leeuw aangestel. 'n Paar jaar ná die stigting van die dorp is die dorpsbestuur vervang deur 'n munisipaliteit. Die eerste burgemeester was die heer N.B. Swart. In 1920 is die gemeente Clarens van Bethlehem afgestig. Die eerste leraar was ds. S.J. Stander, later van onder meer Hartebeestfontein. Ook het die Clarens-tak van die OVV. hier 'n saal gebou, naamlik die President Kruger-gedenksaal.

In 1940 is 'n sierlike kerk gebou. Die hoeksteen is deur die destydse predikant, ds. J.J. le Roux, gelê. In die voorportaal van die kerk is 'n klip ingemessel, afkomstig uit die fondament van die tweede Voortrekkerkerkie wat in Natal gebou was. Bokant die klip is 'n koperplaat met die opskrif: “Hierdie klip is uit die Marianna (Tweede Voortrekkerkerkie), gebou deur die Voortrekkers in 1852 op Mount Howell, tussen die groot en klein Tugela, Natal, en is gesloop in 1874."

Vanweë die pragtige natuurskone berge, met die wonderlike rotsformasies en heerlike somerklimaat, het Clarens 'n gewilde vakansieoord geword, nie alleen van Suid-Afrika nie, maar ook vir mense ver buitekant die grense.


</doc>
<doc id="102543" url="https://af.wikipedia.org/wiki?curid=102543" title="Pretoria-Pietersburgspoorlyn">
Pretoria-Pietersburgspoorlyn

Die Pretoria-Pietersburgspoorlyn is tussen in 1897 en 1899 van Pretoria na Pietersburg (deesdae Polokwane) deur die "Pretoria Pietersburg Spoorweg Maatschappij" met Britse kapitaal gebou. Vyf maande nadat die spoorweg voltooi is, breek die Tweede Vryheidsoorlog uit en die ZAR-regering lê beslag op die spoorweg. Na die oorlog kom dit onder die beheer van die Sentraal-Suid-Afrikaanse Spoorweë. 

Bouwerk begin in 1897 en op 1 Julie 1898 is die eerste 132 km tussen Pretoria en Nylstroom geopen. Drie maande later is die volgende 90 km tussen Nylstroom en Potgietersrus geopen en op 31 Mei 1899 is die laaste 63 km tussen Potgietersrus en Pietersburg geopen. Die spoorlyn begin by die Pretoriastasie waar dit met NZASM se spoornet verbind is. Dit loop verby die die stad aan die wes en volg die Apiesrivier tot by Hammanskraal. Terwyl die Apiesrivier en Pienaarsrivier na die weste draai, loop die spoorlyn na die noorde tot Warmbad waar dit na Nylstroom klim. Toe draai dit aan die noordooste en volg die Nylrivier tot by Potgietersrus. Daar gaan dit oor die Waterberg en dal af tot Pietersburg.

Op 31 Mei 1902, toe die spoorlyn onder Britse beheer gekom het, was sy amptelike lengte 176 myl en 58 kettings (284,4 km)

Op 12 Oktober 1899, 'n paar maande nadat die spoorlyn geopen is, breek die Tweede Vryheidsoorlog uit. Die ZAR-regering lê beslag op die spoorlyn en plaas dit onder beheer van die NZASM met Mauritz de Wildt as bestuurder. De Wildt was destyds ook hoofingenieur met NZASM.. Nadat die Britse magte onder die bevel van Lord Roberts Pretoria op 31 Mei 1900 beset het, het die ZAR-regering hul na Machadodorp gevestig en spoorwegkoetse is vir regeringskantore gebruik en ook om die staatsargiewe te stoor. 

Nadat President Kruger na Europa vertrek het, het die ZAR regering na Pietersburg verhuis. Koetse op die Warmbad-Pietersburggedeelte van die spoorlyn is tot 30 Maart 1901 deur die ZAR regering gebruik. terselfdertyd is skade aan die Pretoria Warmbad-gedeelte van die lyn herstel. Op 1 April is Nylstroom deur die Australiese magte beset, Potgietersrus is op 5 April beset en Pietersburg is op 8 April beset. Toe kom die spoorlyn onder die beheer van die "Imperial Military Railways" (IMR). Afgesien van normale spoorwegdienste, het die treine ook 'n mobiele poskantoordiens gelewer. 

Hierna is die IMR se treine ten minste twee keer deur Boerkommando's aangeval. Op 4 Julie 1901 het 'n Boerekommando onder die bevel van Generaal CF Beyers 'n trein by Tobiasspruit, 8 km noord van Naboomspruit aangeval. Op 10 Augustus 1901 het nog 'n Boerekommando, dié keer onder die bevel van Kaptein Jack Hindon en Kaptein Henri Slegtkamp by Haartebeeslaagte, 11 km suid van Naboomspruit 'n gepantserde trein aangeval. Na die Vrede van Vereeniging (31 Mei 1902) word die spoorlyn onder die beheer van die Sentraal-Suid-Afrikaanse Spoorweë geplaas.

In 1895 is 'n konsessie aan Hendrik Jacobus Schoeman toegestaan om die spoorlyn te bou en te bedryf. In 1896 is die "Pretoria-Pietersburg Railway Company Limited" met 'n kapitaal van £500 000 in die Verenigde Koninkryk gestig en op die Londense beurs gelys om die konsessie te bedryf. Verdere finansiering is verkry deur die uitreiking van skuldbriewe ter waarde van .

Tussen 31 Mei 1899 en 13 Oktober 1899 is passassiers en 7402 ton vrag deur die spoorweg vervoer. Die inkomste oor hierdie periode was en uitgawe (uitsluitende rente op sy skuldbrieve) was .

Op 14 November 1903 is die maatskapy deur die Britse Regering ontein. Die Britse regering het die aandeelhouers hul oorspronklikke kapitaal terugbetaal en ook die maatskapy se bate betaal. In opdrag van die Konvensie van Den Haag (1898) is vergoeding aan hulle betaal vir inkomste wat deur die ZAR-regering gewaarborg is.

Die PPS het 'n totaal van 15 lokomotiewe bestel maar voordat die laaste vier afgelewer is, het die Tweede Vryheidsoorlog uitgebreek en die PPS het met die NZASM saamgesmelt. Terwyl die spoorweg in aanbou was, is vier saaltenklokomotiewe gekoop vir bouwerk en rangeringswerk. Drie lokomotiewe is direk van die vervaardiger en een lokomotief, 'n 0-4-0ST is tweedehands van die NGR gekoop. Die PPS het aflewering van ses hooflynlokomotiewe geneem - vyf 2-6-4T tenklokomotiewe wat nuut gekoop is en 'n tweedehandse tenklokomotief wat van die Delagoabaai Spoorweg gekoop is. 'n Sesde tenklokomotief het op die seereis tussen die Verenigde Koninkryk en Suidelike Afrika verlore geraak. Die vervangingslokomotief is in 1900 te Lourenco Marques afgelewer.

In 1898 is drie tenderlokomotiewe bestel. Hierdie lokomotiewe, wat op die 7de Klas van die Kaapse Regeringspoorweë gebaseer is, is in 1900 aan die Imperiale Militêre Spoorweë gelewer. In 1898 is 'n 46 tonner lokomotief ook van NZASM verkry. Hy het die naam "Prinsloo" gedra.
Notas


</doc>
<doc id="102548" url="https://af.wikipedia.org/wiki?curid=102548" title="NG gemeente Estoire">
NG gemeente Estoire

Die NG gemeente Estoire is ’n gemeente van die Nederduitse Gereformeerde Kerk in die Vrystaat hoofstad, Bloemfontein. Dit is tans (2015) die 80ste oudste gemeente in die Vrystaatse Sinode.

Die naoorlogsjare in Bloemfontein is gekenmerk deur 'n fenomenale groei van die stad. Een ná die ander nuwe gemeente word afgestig, en op 17 Oktober 1947 is hierdie gemeente deur die Ringskommissie van die Ring van Bloemfontein gestig. Die moedergemeente, De Bloem, was toe pas 12 jaar oud. 

Op 3 November 1947 is ds. François Albertus Dreyer, destyds medeleraar van die gemeente De Bloem, as eerste leraar van die nuutgestigte gemeente Estoire beroep. Hy aanvaar die beroep en word op 24 Januarie 1948 bevestig. 

Dit het spoedig geblyk dat die kerksaal vir die groeiende gemeente te klein geword het, en in Mei 1948 is die saal teen 'n koste van £2 550 vergroot. Vroeg in 1950 is met die bou van 'n sierlike pastorie begin, dog voordat dit nog in gebruik geneem kon word, moes die gemeente afskeid neem van hul geliefde leraar wat 'n beroep na Dewetsdorp aanvaar het. 

Op 15 April 1950 is ds. Gerhardus Willem Koornhof van Durban beroep. Hy aanvaar die beroep en word op 26 Augustus bevestig. Nog steeds groei hierdie gemeente. Waar dit met afstigting in 14 wyke verdeel was, was daar teen 1951 21 wyke. Die bou van 'n kerk is deur 'n groot deel van die gemeente sterk gepropageer, en, so berig "Ons gemeentelike feesalbum" in 1951, "ons voel oortuig die intuïsie en leiding van ds. Koornhof sal die gemeente spoedig tot die daad bring".





</doc>
<doc id="102550" url="https://af.wikipedia.org/wiki?curid=102550" title="NG gemeente Bethlehem-Wes">
NG gemeente Bethlehem-Wes

Die NG gemeente Bethlehem-Wes is, hoewel nie die moedergemeente van die Nederduitse Gereformeerde Kerk op Bethlehem in die Vrystaat nie, wel die oudste gemeente van dié kerkverband nadat die moedergemeente Bethlehem by haar oudste dogtergemeente ingelyf is. Dit was met stigting di 69ste gemeente in die Vrystaatse Sinode.

Vanweë die snelle uitbreiding van Bethlehem – reeds vroeg in die 20ste eeu 'n belangrike spoorweg- en onderwyssentrum, geleë in 'n hoogs produktiewe landboustreek – het die getal lidmate van die NG gemeente omstreeks 1925 tot oor die 2 000 aangroei. Die kerkraad besluit om die Bethlehem-gemeente te verdeel en op 21 Junie 1927 kom die gemeente Bethlehem-Wes tot stand. 

Op 16 Junie 1928 is die eerste leraar van die nuwe gemeente, in die persoon van ds. J.C. du Plessis van Jagersfontein, hier bevestig. Op 28 Februarie 1931 is 'n sierlike godsgebou, op die hoek van Kerk- en Thomsonstraat, met 'n 29,3 m hoë toring na die ontwerp van die vermaarde Afrikaanse argitek Wynand Louw van die Paarl ingewy. By dié geleentheid het ds. A.J.L.Hofmeyr die wydingsdiens waargeneem. Louw het die gebou eklekties ontwerp as samevoeging van verskillende style, onder meer Doriese kolomme, 'n Barok-voordeur en Romaans-Bisantynse vensters. Die bouaannemers was W.J. du Plessis en Broer. Dit bied sitplek aan 1 200 kerkgangers. Die kerkorrel is op 14 November 1929 van Cooper, Gill en Tomkins gekoop. Op 30 Januarie 1930 is die kerkhorlosie en klok van W.W. Keay van Kaapstad aangekoop. Dit weeg 568 kg.

Die gemeente sou nog lank noustrop trek om die reuseskuldelas van £21 466 – die kerk het £24 178 gekos – te delg, want die Groot Depressie en droogte van 1933 het die jong gemeente swaar getref. 

Met 'n vaste hand en onwrikbare geloof het ds. Du Plessis die gemeente egter deur hierdie krisisjare geloods. Toe hy op 4 Februarie 1945 na Beaufort-Wes vertrek, was meer as die helfte van die skuldelas uitgewis.

Ds. J.T.M. De Jongh van Arkel het in 1945 die teuels oorgeneem en onder sy taktvolle leiding, gepaar met 'n innemende persoonlikheid, is die skuldelas die laaste nekslag toegedien, en kon die aanvoorwerk vir twee doelmatige pastorieë, wat in 1949 en 1950 voltooi is, 'n aanvang neem. In 1947 is die diens van 'n hulpleraar, ds. D. Botha, ingeroep. In 1948 word prop. T.N. du Toit as eerste medeleraar in die boesem van die gemeente verwelkom. In 1948 neem ds. Van Arkel 'n beroep as sekretaris van die Britse en Buitelandse Bybelgenootskap aan en word ds. J.J.G. Loots, van die gemeente Capital Park, op 14 Mei 1949 in die gemeente bevestig. Onder die nugtere en bekwame leiding van hierdie twee godsmanne het die gemeentelike werk in al sy vertakkinge gesonde groei en vooruitgang getoon. 

Met die ontginning van Môrelig, 'n nuwe dorpsuitbreiding wat binne die grense van die gemeente val, het belangrike ontwikkelinge die gemeente voor die deur gestaan. In 1945 kon die gemeente sy eerste sendingleraar, eerw. J.P. Jacobs, bevestig. Met noeste vlyt en toewyding het eerw. Jacobs die sendingwerk in die gemeente opgebou en uitgebou sodat daar in 1950 een van die sierlikste sendingkerke in ons land in die plaaslike lokasie kon verrys.





</doc>
<doc id="102554" url="https://af.wikipedia.org/wiki?curid=102554" title="NGR Klas K 0-4-0ST">
NGR Klas K 0-4-0ST

Die NGR Klas-K 0-4-0ST is 'n saaltenklokomotief vanuit die negentiende eeu. Vyf van hierdie lokomotiewe is deur die Natalse Regeringspoorweë in 1891 bestel. In 1896 is twee van die lokomotiewe aan die Natalse Hawediens verkoop en in 1897 is een aan die Pretoria-Pietersburg Spoorweë verkoop.


</doc>
<doc id="102556" url="https://af.wikipedia.org/wiki?curid=102556" title="Cryptodira">
Cryptodira

Cryptodira is 'n taksonomiese suborde van skilpaaie ("Testudines"). Dit is (saam met "Pleurodira") een van die twee subordes waarin skilpaaie opgedeel word. Die meeste lewende skilpaaie behoort aan die groep.

Skilpaie wat aan die suborde behoort kan hulle nekke reguit onder hulle doppe intrek. Hulle hoef dus nie hulle nekke te vou of sywaarts langs die liggaam onder die dop in te trek nie. Skilpaaie wat aan die suborde "Pleurodira" behoort, daarteenoor, vou hulle nekke onder hulle doppe in.

Die naam is afgelei van "crypta" = holte en "dira" = verberg. Voorbeelde hiervan is die bergskilpad, Kalahariskilpad en die leerskilpad.


</doc>
<doc id="102557" url="https://af.wikipedia.org/wiki?curid=102557" title="Pleurodira">
Pleurodira

Pleurodira is 'n taksonomiese suborde van skilpaaie ("Testudines"). Dit is (saam met "Cryptodira") een van die twee subordes waarin skilpaaie opgedeel word.

Skilpaie wat aan die suborde behoort kan nie hulle nekke reguit onder hulle doppe intrek nie. Hulle moet dus die nek vou of sywaarts langs die liggaam onder die dop inskuif. Skilpaaie wat aan die suborde Cryptodira behoort, daarteenoor, kan hulle nekke reguit onder hulle doppe intrek.

Die naam is afgelei van "pleuro" = kant en "dira" = verberg. Die moeraswaterskilpad is 'n voorbeeld van so 'n skilpad.

Daar is drie groepe Pleurodira:


</doc>
<doc id="102558" url="https://af.wikipedia.org/wiki?curid=102558" title="Sinoniemring">
Sinoniemring

In metadata is 'n sinoniemring of sinstel 'n groep data-elemente wat vir die doeleindes van inligtingonttrekking as semanties ekwivalent beskou word. Hierdie data-elemente kom dikwels in verskillende metadatarregisters voor. Hoewel 'n groep terme as ekwivalent beskou kan word, berg metadataregisters die sinonieme by 'n sentrale plek wat bekend staan as die voorkeurdata-element.

Volgens WordNet is 'n "sinstel" of sinoniem gedefinieer as 'n stel of versameling bestaande uit een of meer sinonieme wat in bepaalde kontekste uitruilbaar is sonder om die waarheidswaarde van die stelling waarin hulle ingebed is, te verander.

Die volgende word as semanties ekwivalent beskou en vorm 'n sinoniemring.
Let op dat elke data-element twee komponente het:

'n Sinoniemring kan uitgedruk word as 'n reeks stellings in die Web Ontology Language (OWL) deur gebruik te maak van die codice_1 of die codice_2 of  die instansie-ekwivalensiestelling – die codice_3 eienskap.




</doc>
<doc id="102560" url="https://af.wikipedia.org/wiki?curid=102560" title="Bell se skarnierskilpad">
Bell se skarnierskilpad

Bell se skarnierskilpad ("Kinixys belliana") is 'n spesie van Afrikaskilpad, uit die familie "Testudinidae". Dit het 'n skarnier wat alle skilpaaie in die genus "Kinixys" kenmerk. Daar is verskeie subspesies (waarvan sommige eintlik afsonderlike spesies is) en die Bell se skarnierskilpad is onderhewig aan variasie dwarsdeur sy omvattende reeks.

Beide die wetenskaplike naam, "Belliana", en die gewone naam is ter ere van die Engelse dierkundige Thomas Bell. 

Bell se skarnierskilpad is 'n medium-grootte ligbruin skilpad. Hulle kan tot 22 cm groei. Op die agterkant van sy dop het die skilpad 'n 90-grade skarnier wat, wanneer gesluit, die agterste bene en stert teen roofdiere beskerm. 

Die skubbe op sy effens koepelvormige en verlengde dop het tipies 'n uitstraalpatroon van donker kolle, maar dit kan vervaag. Volwasse manlike skilpaaie het 'n konkawe buik. Die meeste Bell se skarnierskilpaaie het vyf kloue aan elke voorpoot behalwe vir een van die subspesies, "K. b. nogeuyi".

Bell se skarnierskilpad verkies die tropiese en sub-tropiese savannas van sub-Sahara Afrika.

Dit word beskou as die mees algemene en wydverspreide skarnierskilpad, en kom voor in groot dele van sub-Sahara Afrika soos in Soedan, Tanzania, Kongo en af en toe in Suider-Afrika. 'n Hersiening van die spesie deur Kindler "et al." (2012) beperk dit tot sentraal Afrika, vanaf Angola tot Burundi. 

Bell se skarnierskilpad is 'n omnivoor, met 'n baie uiteenlopende dieet wat hoofsaaklik uit 'n reeks van verskillende plante bestaan, maar ook met insekte en ander vleis. Dit voed op groente, takkies, wortels, blare, vrugte, erdwurms, slakke, paddavissies en ander klein ongewerwelde diere.

In sy natuurlike habitat word dit bedreig deur roofdiere soos luiperds, valke, en arende.

Tans word die spesie hoofsaaklik bedreig deur wydverspreide versameling van die skilpaaie in die natuur vir onwettige handel. Dit word ook versamel deur die plaaslike bevolking vir kos en menslike bevolkingsgroei in die gebied plaas die spesie onder druk. Mensgemaakte vure is ook 'n bedreiging.



</doc>
<doc id="102562" url="https://af.wikipedia.org/wiki?curid=102562" title="NG gemeente Chubut">
NG gemeente Chubut

Die NG gemeente Chubut was ’n gemeente van die Nederduitse Gereformeerde Kerk in Argentinië en die enigste gemeente van dié kerkverband in die Amerikas.

Ná die Tweede Vryheidsoorlog het talle Afrikaners in Transvaal en die Vrystaat nie kans gesien om hul lewe uit die puin van die stryd te herbou en dit boonop as onderdane van die veroweraar nie. So het ’n groot groet na Oos-Afrika getrek, maar ’n kleiner groep ook na Argentinië waar hulle gaan woon het in die dorre Patagonië. In Mei 1906 besluit die Kaapse Kerk om leraar te vra om die uitgeweke Afrikaners in Rhodesië, Duits-Suidwes-Afrika, Portugees-Oos-Afrika en Argentinië te besoek.

Die moderatuur het ds. A.J. Jacobs gekry om vir ’n jaar na Sarmiento, Chubut te gaan. Eers het hy komm. D.M. Bresler in die Kordilleras besoek en daarna oor land gegaan deur die woeste dorsland genaamd Patagonië gegaan onderweg na die Afrikaners in Chubut. Sy reis van Kaapstad na Chubut het altesaam ongeveer ses maande geduur.

Op 14 Februarie 1907 het lede van sowel die NG as die Gereformeerde Kerk in Chubut saamgekom om die leraar te ontvang en enige ouderlinge en diakens te benoem. Die ouderlinge was C.P.H. Myburgh (vroeë van Lady Grey in die Kaapkolonie). P.H. Henning (vroeër van die Gereformeerde kerk Burgersdorp, Kaapkolonie) en Tjaart van der Walt (Gereformeerde kerk Johannesburg, Fordsburg, Transvaal). Van die 195 belydende lidmate by die stigting van die gemeente het 34 uit die Gereformeerde Kerk gekom.

Hoewel buitengewone moeilikhede aan die werk verbonde was, het dit goed gegaan tot baie Afrikaners hul plaas verkoop en óf dieper die land ingetrek óf na Suid-Afrika teruggekeer het. ’n Aansienlike getal het wel in Chubut gebly. Met hulle gaan dit, volgens "Ons Kerk Album" van 1917, “naar het tijdelike uitstekend” (met ander woorde hulle het vooruitgeboer).

In Februarie 1911 keer ds. Jacobs terug na sy vaderland met ’n vrou (die dogter van ouderling P.H. Henning met wie hy in die verre land getroud is) en twee seuntjies. Ds. Jacobs was daarvan oortuig dat “die arbeid van die Kerk in die vreemde geweste nie sonder seën vir ons geloofsgenote was nie, en ook ’n gunstige indruk op die … die Argentyne … gemaak het”. Hy word in 1912 leraar van die NG gemeente Amsterdam in Oos-Transvaal, maar tree in 1915 uit diens van die NG Kerk. Hy is voor 1947 oorlede, maar die datum van sy oorlye is onbekend.

Die immigrante het hulle ná ds. Jacobs se vertrek op die Nederlandse Gereformeerde Kerk in Buenos Aires beroep. Die predikant van dié klein gemeente in die hoofstad was ds. A.C. Sonneveldt wat, op versoek van die twee Afrikaanse gemeentes, die Afrikaners besoek en omgesien het na hul afsonderlike behoeftes. Hy het hulle die eerste maal in 1913 besoek en die jaar daarop ’n beroep van albei gemeentes se kerkraad ontvang. Daarna het hy dié rol met groot toewyding twee maal per vanuit die hoofstad vervul. Die noue samewerking tussen die twee gemeentes het voortgeduur tot 1925 toe die NG gemeente die Kaapse Kerk versoek het om beter bearbeiding. Dit het daartoe gelei dat ds. A.D. Lückhoff die land nog in daardie jaar besoek het. In 1927 het ds. J.A. Hurter besoek aan Argentinië afgelê en van 1928 tot 1931 het ds. J.J. Wasserfall die gemeente bedien. Hy is opgevolg deur di. H.J. Piek en later ds. J.S. Klopper. In al die jare is die Gereformeerde gemeente steeds getrou deur ds. Sonneveldt bedien. In 1936 het die Gereformeerde Kerk in die Kaapprovinsie ds. Dirk Postma na Argentinië gestuur, waar hy gebly het tot vroeg in 1937.

Die Kaapse Kerk het blykbaar besluit dat die gemeente Chubut met die vertrek van ds. Jacobs outomaties ontbind het, want met die koms van ds. J.J. Wasserfall in 1928 is die gemeente herstig en die eerste keer ingelyf by die Kaapse Kerk. Hy het in 1931 reeds terugkeer na die Unie en leraar van die gemeente Excelsior in die Vrystaat geword.

Die Gereformeerde Kerk het ook ’n gemeente in Argentinië gehad waarvan ds. Johannes Marthinus Opperman leraar was van 1951 tot 1953. Ds. Dirk Postma, seun van Martinus, het per geleentheid ’n reis na Chubut onderneem en hom beywer vir die repatriasie van die Afrikaners wat hulle ná die Tweede Vryheidsoorlog daar gaan vestig het. Hy het jare lank ’n omvangryke briefwisseling met geloofsgenote gevoer, ook buite Suid-Afrika.






</doc>
<doc id="102570" url="https://af.wikipedia.org/wiki?curid=102570" title="Noord-Indiese kragonderbreking van 2012">
Noord-Indiese kragonderbreking van 2012

Twee ernstige kragonderbrekings het die noorde en ooste van Indië op 30 en 31 Julie 2012 getref. Die verduistering op 30 Julie 2012 het meer as 300 miljoen mense geraak en was vir kort rukkie die grootste kragonderbreking in die geskiedenis volgens aantal mense geraak, baie meer as die onderbreking van Januarie 2001 wat 230 miljoen mense in Noord-Indië geaffekteer het.

Die onderbreking op 31 Julie was die grootste kragonderbreking in die geskiedenis. Die onderbreking het oor die 620 miljoen mense geraak, sowat 9% van die wêreldbevolking, of die helfte van Indië se bevolking, versprei oor 22 state in Noord-, Oos-, en Noordoos-Indië. 'n Geskatte 32 gigawatt se opwekkingsvermoë is uit die sisteem verloor.

In 'n artikel in "The Wall Street Journal" word berig dat, van die geaffekteerde bevolking, 320 miljoen aanvanklik sonder krag was, terwyl die res van die geaffekteerde bevolking direkte toegang tot krag ontneem is. Die kragvoorsiening na die geaffekteerde plekke is herstel tussen 31 Julie en 1 Augustus 2012.

Indië is die wêreld se derde grootste elektrisiteitsprodusent en verbruiker van elektrisiteit na die Verenigde State en China. Die land se elektriese infrastruktuur word egter as algemeen onbetroubaar beskou. Die noordelike elektriese rooster het al voorheen in duie gestort, in 2001. 'n Geraamde 27% van die energie wat gegenereer word, gaan verlore tydens oordrag of word gesteel terwyl die piektoevoer 'n gemiddelde 9% tekort op die vraag toon. Die volk ly onder gereelde kragonderbrekings wat soms so lank as 10 uur duur. Verder het ongeveer 25% van die bevolking, sowat 300 miljoen mense, geen elektrisiteit nie. Pogings is aangewend om oordrag- en verspreidingsverliese te verminder en produksie verder te verhoog.

In die somer van 2012 het uiterste hitte veroorsaak dat kragverbruik rekordvlakke bereik het in Nieu-Delhi, wat tot die faling gelei het. As gevolg van die laat koms van die monsoenseisoen, het landbougebiede in Punjab en Haryana meer krag verbruik vir waterpompe om ryslande te besproei. Die laat reëns het ook veroorsaak dat hidrokragsentrales minder krag as gewoonlik kon opwek.


</doc>
<doc id="102571" url="https://af.wikipedia.org/wiki?curid=102571" title="Kragonderbreking van 2003 in Noordoos-Amerika">
Kragonderbreking van 2003 in Noordoos-Amerika

Die Amerikaanse Noordooste se kragonderbreking van 2003 was 'n wydverspreide kragonderbreking wat plaasgevind het in dele van die Noordooste en Midweste van die Verenigde State en die Kanadese provinsie Ontario op Donderdag, 14 Augustus 2003, net na 16h10 (plaaslike tyd).

Sekere gebiede se kragtoevoer is teen 23h00 herstel maar vele ander het eers twee dae later hul krag teruggekry. In meer afgeleë gebiede het dit byna 'n week geduur om krag te herstel. Dit was op daardie tydstip die wêreld se tweede mees wydverspreide onderbreking in die geskiedenis, na die kragonderbreking van 1999 in Suidelike Brasilië. Die onderbreking, wat veel erger was as die Amerikaanse Noordooste se kragonderbreking van 1965, het 'n geskatte 10 miljoen mense in Ontario en 45 miljoen mense in agt state van die VSA geraak.

Die primêre oorsaak van die onderbreking was 'n sagtewarefout in die alarmstelsel in 'n beheerkamer van die FirstEnergy Corporation, geleë in Ohio. Die gebrek aan alarm het operateurs onbewus gelaat van die behoefte om krag te herversprei nadat oorlaaide transmissielyne ongesnoeide bome getref het, wat 'n wedlooptoestand in die beheersagteware veroorsaak het. Wat 'n hanteerbare plaaslike onderbreking was, het toe ontaard in 'n massiewe wydverspreide noodtoestand op die elektriese netwerk.

Die volgende is die volgorde van gebeure tydens die kragonderbreking op 14 Augustus 2003 (tyd in EDT):



</doc>
<doc id="102573" url="https://af.wikipedia.org/wiki?curid=102573" title="Afrikaners in Argentinië">
Afrikaners in Argentinië

Die Afrikaners in Argentinië verwys na die sowat 600 Afrikaners wat tussen 1902 en 1906 uit Suid-Afrika na Argentinië geëmigreer het en hul nasate, van wie enkeles vandag nog woon in die provinsie Chubut, sowat 1 600 km suid van die hoofstad, Buenos Aires. Hulle het hoofsaaklik geëmigreer omdat dit te swaar was om hul lewe in hul vaderland uit die puin van die Tweede Vryheidsoorlog weer op te bou nadat talle alles verloor het weens die Britte se verskroeide-aarde-beleid. Sommige het ook nie kans gesien om dit onder die Britse gesag te doen nie. ’n Groot gedeelte van hulle het in 1938 die aanbod van repatriasie na die Unie van Suid-Afrika aanvaar nadat die Suid-Afrikaanse regering en NG Kerk hulle gesamentlik beywer het vir die Afrikaners se terugkeer. Tradisioneel was die meeste Afrikaners in Argentinië gemoeid met skaapboerdery op die Pampas, noordwes van die windverwaaide hawedorp Comodoro Rivadavia.

Die here Green en Vietma is kort ná die Tweede Vryheidsoorlog na Suid-Afrika gestuur om nedersetters vir die dorre streke van Argentinië te werf omdat die regering graag die ylbevolkte dele van die land beter wou vestig en ontwikkel. Louis Baumann van Bloemfontein was een van die eerste Boere wat na die provinsie Chubut verhuis het. Ds. L.P. Vorster van die Gereformeerde kerk Burgersdorp het die tweede trek (1903) vergesel, maar ná sy terugkeer ontmoedig hy die verdere verhuising van Afrikaners wat nie minstens £500 besit nie. Gunstige verslae het Suid-Afrika wel bereik en so het heelwat Afrikaners besluit om liewer in die vreemde opnuut met hul lewe te begin. Party bronne sê die getal was eindelik 600 mense; ander stel dit op tot 800 gesinne. In Oktober 1903 het 322 Boere Kaapstad aan boord van die "Highland Fling" verlaat. Enkele gekleurde werknemers het hulle vergesel. Die skip het in die Kaap aangekom met 'n vrag muile en is toe daar omskep om passasiers te vervoer. Nadat hulle in Buenos Aires aangekom het, het hulle 17 dae later aan boord van die "Presidente Roca" na Chubut gevaar en op 5 Desember 1903 in Comodoro Rivadavia aangekom.

Weens die ellende van die Driejarige Oorlog het die meeste Afrikaanse immigrante uit Suid-Afrika baie min kapitaal gehad, maar wel ’n grondige kennis van skaap- en wolboerdery. (Luidens die meeste bronne was hulle hoofsaaklik uit die Kaapkolonie afkomstig.) Aan die begin het die Argentynse regering elke nedersetter 625 hektaar gratis grond gegee terwyl van hulle verwag is om elkeen nog 1 875 hektaar grond teen een peso per hektaar te koop. So het hy ’n ekonomies lewensvatbare stuk grond van amper 2 500 hektaar gekry. Die koopprys is versprei oor vyf jaar en die koper moes bewys van inbesitneming bied deur minstens een vertrek op te rig, 200 bome aan te plant en 10 hektaar te verbou; hy moes in besit wees van 400 skape of bokke, of 80 beeste; en hy moes ’n eed van getrouheid aan die Argentynse regering aflê. Min van die nedersetters het volle eienaarskap gekry ingevolge die neergelegde voorwaardes, want kort ná die koms van die eerste Afrikaners is die gratis toewysing van grond stopgesit en die koopprys verhoog tot vier peso's per hektaar. Eindelik kon staatsgrond net gehuur word. Dit het tot ontevredenheid by baie gelei omdat hulle nie in staat daartoe was om titelakte op hul grond te bekom nie, maar in die praktyk het dit min verskil aan hul verblyfreg gemaak.

Die boere het gou besef die grond was nie geskik vir akkerbou nie, maar wel vir skaapboerdery, waarby die meeste van hulle toe betrokke geraak het. In die dorre landstreek waar hulle gevestig het, was geen drinkwater nie en dis moes per wa aangery word. Die Afrikaners het 'n boor van Buenos Aires versoek en in 1907 die eerste keer olie raak geboor. As Argentinië se landswette nie bepaal het alle mineraalregte behoort aan die staat nie, kon die Boere seker superryk geword het.

Die landstreek waar die Boere gaan woon het, was ’n vaal, onbewoonde gebied met geringe weiding, gure winters en kwaai sneeustorms. Daar was geen paaie of brûe nie en ook geen hawegeriewe by Comodoro Rivadavia nie. So is die nedersetters feitlik afgesny van die buitewêreld. Al kommunikasie met Buenos Aires en die gevestigde noorde van die land was per skip. Aanvanklik moes hulle klaarkom sonder ’n kerk en daar was ook nie ’n skool nie. Enkele gekleurde bediendes het hulle werkgewers na die nuwe land vergesel, maar die landbouers moes self amper al die werk op hulle plaas verrig. Hoewel die nedersetters oor die algemeen nie welvarend geword het nie, het hulle tog daarin geslaag om ’n redelike bestaan te voer. Die ergste terugslag was in 1925 toe ’n kwaai sneeustorm gelei het tot ’n groot verlies van skape, wat baie boere gedwing het om opnuut te begin. Geleidelik het hulle wel die onherbergsame streek getem. Hulle het beter wonings gebou, meer grond bewerk en die een plaas ná die ander is omhein. Die koste hiervan, die regering se invordering van lank agterstallige huurgeld en die lae wolpryse van 1926 en 1927 het baie van die boere feitlik geruïneer en sterk stukrag aan die repatriasiebeweging gegee. In 1934 was daar nog 900 Afrikaners in Argentinië van wie 80% in die provinsie Chubut gewoon het. Van hulle het 535 tot die NG gemeente Chubut behoort en die meeste van die res waarskynlik tot die Gereformeerde Kerk.

’n Unieke probleem wat die boere in die gesig gestaar het, was die handhawing van kerkbande en die opvoeding van die jeug. Hulle het gehoop om hulle volksidentiteit, taal en godsdiens te handhaaf midde-in ’n vreemde volk en geloof (Rooms-Katolisisme), en hulle was nie bereid om met die Argentyne te assimileer nie. Eers het die ouers dit op hulle geneem om die kinders so ver moontlik op te voed. In 1907 het die regering ’n skool tot stand gebring op die plaas van C.J.N. Visser met ’n eentalige Spaanssprekende onderwyser aan die hoof daarvan. Dié skool is later gesluit toe van die boere dieper die land binnegetrek het. Sommige kinders is na die staatskool in Comodoro Rivadavia gestuur waar koshuisgeriewe was, maar daar was geen onderrig in Afrikaans (oftewel Nederlands) nie en die staatskole het ook nie godsdiensonderrig aangebied nie. Ouers wat na aan die privaat skool van ene mej. Cave gewoon het, het soms hulle kinders na haar gestuur. Enkeles het Rooms-Katolieke skole bygewoon, en ouers wat dit kon bekostig, het hulle kinders in Buenos Aires laat onderrig. Privaat skole het groot opofferings van die ouers geverg. In 1934 het meer as 500 kinders by hulle ouers ingewoon en hulle vooruitsigte was swak. Tensy hulle onderrig ontvang het, was hulle gedoem tot ’n nederige bestaan as skaapwagters, -skeerders en knegte. Sowat 200 van dié kinders was van skoolgaande ouderdom. Sommige het die staats- of Rooms-Katolieke skole bygewoon, maar die meeste het net die basiese tuis geleer, genoeg om die Bybel te lees en te katkiseer. ’n Poging in 1934 om die regering te oorreed om ’n Spaanse skool met ’n koshuis en Protestantse koshuisvader en matrone op te rig het misluk. ’n Pleidooi aan die Suid-Afrikaanse regering in dieselfde jaar het ook nie geslaag nie.

Met baie moeite en teen groot onkoste is enkele privaat skole op plase in stand gehou. Die onderwysers was C. Verwey, T. van der Walt en ene Melville, wat privaat onderrig gegee het en so daarin geslaag het om primêre onderwys tot 1925 te handhaaf. Van 1928 tot 1930 het mev. ds. J.J. Wasserfall 'n voorbereidende skool in Comodoro Rivadavia gelei met Afrikaans as onderrigmedium. Van Oktober 1929 tot Mei 1933 was mej. Johanna Visser aan die stuur van sake by dié skool.

Die Armesorgkommissie van die Kaapse NG Kerk het ’n belangrike rol gespeel ter ondersteuning van Christelike nasionale onderwys onder sy lidmate in Argentinië. Ds. A.D. Lückhoff het die land in 1925 as afgevaardigde van die Kerk besoek en was veral besorg oor die stand van die onderwys. Ná sy terugkeer in Suid-Afrika het die Armesorgkommissie Nico Loubser en T.C. de Villiers van die Paarlse Onderwyskollege uitgestuur, maar hul poging om skole op te rig het misluk weens ’n gebrek aan ondersteuning. Ds. D.P. van Huyssteen van die Kaapse Kerk het ’n groot mate van ongeletterdheid onder die jonger geslag waargeneem en gemeen die aanname van die Spaanse kultuur was onafwendbaar.

In 1934 het sen. F.S. Malan die Afrikaanse gemeenskap in Argentinië besoek ná 'n versoek om kerklike en opvoedkundige hulp.

Wat kerksake betref, het die Afrikaners in Argentinië ewe groot probleme ervaar. Ds. L.P. Vorster van die Gereformeerde Kerk in die Kaapprovinsie het die tweede trek na Suid-Amerika – dié van C.J.N. Visser van Maclear in die Noordoos-Kaap – vergesel nadat ’n klein trek onder leiding van Lewis Baumann van Bloemfontein reeds in 1902 die land binnegekom het. Die Vissertrek het bestaan uit 102 mense wat op 13 September 1903 as gemeente onder ds. Vorster op die skip byeengekom het waarop hulle Suid-Afrika verlaat het en ouderlinge en diakens verkies het. Die meeste van hulle was lidmate van die NG Kerk en die res Gereformeerdes. Ná Vorster se terugkeer na Suid-Afrika was dié mense sonder ’n geestelike leier. Die derde trek, wat in 1905 onder M.M. Venter, ’n oudlid van die Kaapse Wetgewende Vergadering, vertrek het, het die getalleverhouding tussen die twee kerkverbande in ’n groot mate versteur omdat die meeste van die nuwe aankommers Gereformeerde lidmate was en hulle kerk nie geldelike steun aan haar lidmate in Suid-Amerika kon bekostig nie.

In 1906 het die Kaapse Kerk se Kommissie vir Hulpbehoewende Kerke ds. A.J. Jacobs na Argentinië gestuur om dié kerkverband opnuut daar te organiseer. Hy het die gemeente Colonia Boera (die latere NG gemeente Chubut) georganiseer waarby lidmate van sowel die NG as Gereformeerde Kerk aangesluit het, hoewel dit eintlik ’n gemeente van die Kaapse NG Kerk was. Van die 195 belydende lidmate by die stigting van die gemeente het 34 uit die Gereformeerde Kerk gekom. Vele teleurstellings het op ds. Jacobs gewag. Hy het in 1911 na Suid-Afrika teruggekeer en daarna het die Doppers hul eie kerk in stand probeer hou. Albei dié groepe het hul kerklike bedrywighede lewend gehou met behulp van kerklike amptenare van hul onderskeie kerke ten spyte daarvan dat nie een ’n predikant gehad het nie.

Die immigrante het hulle ook op die Nederlandse Gereformeerde Kerk in Buenos Aires beroep. Die predikant van dié klein gemeente in die hoofstad was ds. A.C. Sonneveldt wat, op versoek van die twee Afrikaanse gemeentes, die Afrikaners besoek en omgesien het na hul afsonderlike behoeftes. Hy het hulle die eerste maal in 1913 besoek en die jaar daarop ’n beroep van albei gemeentes se kerkraad ontvang. Daarna het hy dié rol met groot toewyding twee maal per vanuit die hoofstad vervul. Die noue samewerking tussen die twee gemeentes het voortgeduur tot 1925 toe die NG gemeente die Kaapse Kerk versoek het om beter bearbeiding. Dit het daartoe gelei dat ds. A.D. Lückhoff, van 1916 tot 1943 die eerste armesorgsekretaris van die Kaapse Kerk, die land nog in daardie jaar besoek het. In 1927 het ds. J.A. Hurter besoek aan Argentinië afgelê en van 1928 tot 1931 het ds. J.J. Wasserfall die gemeente bedien. Hy is opgevolg deur di. H.J. Piek en later ds. J.S. Klopper. In al die jare is die Gereformeerde gemeente steeds getrou deur ds. Sonneveldt bedien. In 1936 het die Gereformeerde Kerk in die Kaapprovinsie ds. Dirk Postma na Argentinië gestuur, waar hy gebly het tot vroeg in 1937.

Daar was reeds in die 1920 ernstige sprake onder die immigrante van repatriasie. In 1929, nadat hulle te hore gekom het van die geslaagde repatriasie van Afrikaners uit Angola met behulp van die Unieregering (sien Gereformeerde kerk Humpata), het hulle voorleggings aan die Unieregering gedoen om ook hulle by te staan. Die meeste van hulle kon nog ’n redelike bestaan voer, maar hulle was oor die algemeen gekant teen assimilasie met die plaaslike bevolking, wat hoofsaaklik Latyns was en, veral in die omgewing van Comodoro Rivadavia waar olie ontdek is, kosmopolities. Die Afrikaners was ongetwyfeld burgers van Argentinië, maar hulle was vasbeslote om hul taal en godsdiens te handhaaf.

Die Kaapse Kerk was sterk ten gunste van repatriasie en in 1938 het die Unieregering sy hulp aangebied. Gerepatrieerdes se Unieburgerskap sou herstel word en die staat en kerk het saamgewerk om die koste van repatriasie te bestry en om werk aan hulle te voorsien. In die loop van 1938 het twee derdes van die Afrikaners van Argentinië teruggekeer na Suid-Afrika. Sommige is ingeneem deur familielede en die meeste ander is werk gegee. Net enkeles het voldoende geldmiddele gehad om opnuut selfstandig te begin boer. Die hele repatriasieskema is met die hartlike samewerking van die Argentynse regering uitgevoer.

Diegene wat die aanbod om terug te keer van die hand gewys het – altesaam skaars 200 – was hoofsaaklik die jonger garde wat reeds die nuwe land, waar heelparty gebore is, as hulle eie aangeneem het. Ds. Sonneveldt het omgesien na hul geestelike behoeftes.

Ná die Tweede Wêreldoorlog het die Gereformeerde Kerk nogmaals ’n poging aangewend om sy lidmate te behou. In 1951 het ds. J.M. Opperman ’n beroep van die Gereformeerde kerk Chubut aanvaar en daar vertoef tot 1953. Daarna het die gemeente hom geskaar by ander Gereformeerde elemente in Suid-Amerika en een van sy eie jong manne uitgekies om opgelei te word vir die bediening.

Die Afrikaanse diens van die SAUK het twee programme oor die Afrikaners in Argentinië uitgesaai, naamlik "Springbok op die Pampas" in 1979 en "Van Pampas tot Springbokvlakte" in 1980. In 1991 het nog net twee van die oorspronklike nedersetters nog gelewe. Die jaar daarna was daar na raming duisend nasate van die Boere. Die ouer nasate het nog in sommige gevalle redelik suiwer Afrikaans gepraat. Algemene vanne is vandag nog onder meer Botha, Grimbeek, Henning, Venter en Visser. Daar was 'n jaarlikse fees waartydens tradisionele kleredrag gedra is, hulle Volkspele gedans het en boerekos berei het. Baie van die mans net met Argentynse vroue getrou omdat die gemeenskap te klein was om afsonderlik voort te bestaan. Dié ouers en hul kinders het dan amper altyd Spaans gepraat, pleks van Afrikaans.

Vroeg in 1992 het 'n groep van 107 Suid-Afrikaners Patagonië vir twee weke besoek. Die besoek is gereël deur Ollie Viljoen, vervaardiger van die TV-geselsprogram Spies en Plessis. Plaaslike koerante, radio en TV het foto's van die besoekers geneem en onderhoude met hulle gevoer

In 2002 is 'n gedenkteken in Comodoro Rivadavia, wat saam met Sarmiento die meeste Boere gehuisves het, ter ere van die Afrikanerpioniers opgerig. Dit bestaan uit 'n granietkaart van Suid-Afrika, 'n granietkaart van die provinsie Chubut, Argentinië, 'n granietkakebeenwa en 'n gedenkmuur waar die vanne van al die families wat geëemigreer het, aangedui word. Die plein waarop die monument opgerig is, is herdoop na "Boulevard Colectividao Sudafricana". 'n Ander straat in Comodoro Rivadavia is ook hernoem na "Colonos Sudafricanos", wat in Afrikaans "Suid-Afrikaanse nedersetters" beteken. Die inwoners van die straat het self hierdie naamsverandering versoek. Blykbaar woon 'n hele paar nasate van die Boere daar.

Die Boeregemeenskap hou blykbaar nog vas aan baie van hulle tradisies en gebruike. Hulle boer nog met skape; hulle kook nog "boerekos"; hulle sing nog met nostalgie en geesdrif liedjies soos "Sarie Marais", "Tannie met die rooi rokkie" en "Suikerbossie". Baie van die mense ouer as 45 jaar praat nog vlot Afrikaans. Tydens die Falklandoorlog in 1982 het baie van die Boere weer vir hulle vaderland – nou Argentinië – teen die Engelse geveg.

In Junie 2012 het die Afrikanernasate in Comodoro die 110-jarige herdenking van die koms van hul voorouers na Argentinië tydens 'n roerende seremonie gevier. Martin Blackie het in 'n toespraak in Spaans herinneringe gedeel en ook gepraat oor die gemeenskap van sowat 300 mense wat nog 'n Afrikaanse van het. Die geleentheid het plaasgevind by die gedenkteken ter ere van die Afrikanerbaanbrekers. In 'n berig oor die seremonie wat in "El Patagónico" verskyn het, skryf dié koerant die eerste nedersetter het op 4 Junie 1902 in Comodoro Rivadavia aangekom. Nog groepe het in 1903, 1905 en 1907 in Patagonië aangekom, "meestal uit die Transvaal en die Oranje-Vrystaat". Blackie het vertel die setlaars het toegespits op skaapboerdery, het paaie geboue, ongetemde gebiede mak gemaak en produkte verbou soos hawer, gars en lusern. "Hulle het hul kinders hul gewoontes, kultuur en taal geleer. Selfs vandag praat baie van hulle afstammelinge Afrikaans," aldus "El Patagónico"

In 2015 het die rolprentvervaardiger Richard Finn Gregory die dokumentêr "Boere op die Aardsdrempel", ’n vollengteprent deur The Good Work Picture Company, uitgereik wat belangstelling in die Afrikaners van Argentinië laat opvlam het. In Oktober daardie jaar sou "In die grond van die wind" op die Aardklop-kunstefees première. Die skepper daarvan, Drikus Volschenk het onder meer ’n maand in Argentinië deurgebring en het toe die stuk geskryf. Hy het met sowat 50 liedere begin en eindelik 10 tot 15 gekies. Volschenk het die produksie aanmekaargesit met behulp van Elize Cawood, wat ook die regisseur is. Die storie word deur die musiek vertel met ’n variasie van subtitels, voordrag (die teks van die liedere) en dialoog sodat die gehoor altyd die verloop van die storie verstaan.





</doc>
<doc id="102574" url="https://af.wikipedia.org/wiki?curid=102574" title="De Hoop, Wes-Kaap">
De Hoop, Wes-Kaap

De Hoop is 'n dorp in die Oudtshoorn Plaaslike Munisipaliteit in die Wes-Kaap van Suid-Afrika.



</doc>
<doc id="102575" url="https://af.wikipedia.org/wiki?curid=102575" title="Matjiesrivier">
Matjiesrivier

Matjiesrivier is 'n dorpie in die Oudtshoorn Plaaslike Munisipaliteit in die Wes-Kaap van Suid-Afrika.



</doc>
<doc id="102578" url="https://af.wikipedia.org/wiki?curid=102578" title="Suteërs">
Suteërs

Die Suteërs was ’n Semitiese volk wat omstreeks 1350 v.C. in die Levant en Kanaän gewoon het, en later ook in Babilonië aangetref is. Hulle word in agt van die 382 Amarna-briewe genoem.

Hulle was aanvanklik handelaars. Hulle word in dokumente van die Middel-Assiriese Ryk (1395-1075 v.C.) genoem as bewoners van die Assiriese koloniale stad Emar in wat nou Noordoos-Sirië is. Saam met ander Semitiese volke soos die Galdeërs en Arameërs het hulle dele van Babilonië omstreeks 1100 v.C. verower. Hulle en die res van Babilonië is eindelik deur die Assiriërs oorrompel.


</doc>
<doc id="102580" url="https://af.wikipedia.org/wiki?curid=102580" title="Twee Rivieren">
Twee Rivieren

Twee Rivieren is 'n klein voorstad van George in die Wes-Kaap, Suid-Afrika. 



</doc>
<doc id="102583" url="https://af.wikipedia.org/wiki?curid=102583" title="Filistyne">
Filistyne

Die Filistyne (Hebreeus: פְּלִשְׁתִּים, "Plištim") was ’n volk wat in die Bybel beskryf word. Hulle was ’n seevarende volk wat hulle aan die einde van die 2de millennium v.C. op die kusstrook in die suide van Kanaän gevestig en vermoedelik intensiewe kontak behou het met Alasjië (Siprus), Miceense Griekeland en Minoïese Kreta.

Volgens Josua 13:3 en 1 Samuel 6:17 het die land van die Filistyne uit vyf stadstate bestaan: Gasa, Asdod, Askelon, Gat en Ekron. Die volk word in die Bybel dikwels uitgebeeld as Israel se grootste vyand. Daarbenewens word hulle vermeld in Egiptiese, Assiriese en Babiloniese bronne.

Buite Bybelverband is bewyse vir die Filistyne en hul oorsprong nie duidelik nie. Hulle was vermoedelik een van die Seevolke en het gedurende die 12de en 11de eeu v.C. die heerskappy in die Levant gehad, maar in die eeue daarna is hul mag al hoe meer ingeperk. Tydens die Nieu-Assiriese Ryk (omstreeks 800–626 v.C.) het die Filistynse gebiede opnuut ’n opbloei beleef. Ná hul verowering deur die Babiloniërs in 604 v.C. is die Filistyne geleidelik in ander volke opgeneem.

Die outonome Filistynse stadstate sou na die Babiloniese inval van Nebukadnésar II verdwyn en die Filistynse volk assimileer geleidelik in die omringende volke. Toe enkele eeue later die Romeine binneval en die "provincia" Iudaea stig, het die Filistyne as 'n etniese groep alreeds in ander volke opgegaan. Na die opstand van die Jode onder leiding van Sjimon bar Kochba (132-135) en die daaropvolgende repressie en verbanning het die Romeine die hele gebied van Judea tot "Palaestina" as belediging van die verslaande vyand herdoop: die Filistyne was altyd die aartsvyande van die Jode. Na die verdeling van die Romeinse Ryk in 'n westelike en 'n oostelike (Bisantynse) deel en na die ondergang van die Wes-Romeinse Ryk aan die einde van die 4de eeu was die gebied onder die gesag van die Bisantyne. Toe die Moslems die gebied in 636 verower, het hulle die gebied na aanleiding van die Latynse Palaestina فلسطين "Falasṭīn" genoem en hierdie term is dikwels uitruilbaar met dié vir die Levant ("al-Shām"). Hierdie benaming het tydens die Bisantynse, Arabiese en Ottomaanse tydperk vir die streek behoue gebly.

Die nakomelinge van die geïslamiseerde Bisantynse provinsies en Arabiere van Palestina sou in die 19de en 20ste eeu deur Britse skrywers "Philistines" of "inwoners van Palestina" genoem word. Hierdeur het verwarring tussen die terme "Philistines" en "Palestinians" ontstaan. Hieruit het die veronderstelling gekom dat die Palestyne direkte nakomelinge van die Filistyne is, wat deur albei kante van die Palestyns-Israeliese konflik uitgebuit word om dié konflik 'n historiese rede te gee. Hoewel dit moontlik is dat onder die voorouers van die Palestyne Filistyne was, is dit onwaarskynlik dat alle Palestyne direkte nakomelinge van die Filistyne is.

Filistyne het hul eie taal gepraat (wat deur enkele woorde en name in die Bybel en ander bronne getuig). Hul inskripsies is baie kort en bestaan meestal uit 'n paar woorde. Hulle het aanvanklik 'n variasie van die Siprominoïese lettergreepskrif gebruik, en het dan die Fenisiese alfabet begin gebruik. Binne 1-2 eeue het hulle hul taal verloor en 'n plaaslike Semitiese dialek begin praat en kort daarna geassimileer is.

Navorsers het lank bespiegel dat Filistyne afstammelinge van Pelasgers kon wees, 'n konglomerasie van pre-Grieks wat die Egeïese See-streek bewoon het. Die Egiptiese opskrifte oor die "Seevolke" noem die nasie PLST onder andere wat Egipte binnegeval het en later in die Midde-Ooste beland het. Die argeologiese materiaalkultuur van die Filistyne is van sigbare Egeïese oorsprong, en 'n paar bekende Filistynse woorde het parallelle in die tale van die westelike Anatolië (Lidya, Lycia, ens.). 'N onlangse (2019) genetiese studie van die Filistyne het bevind dat hulle oorspronklik van die mense van die Midde-Ooste verskil, maar soortgelyk aan dié van die Egeïsche streek; As gevolg van gemengde huwelike is die onderskeid egter ongeveer 5 eeu vC verlore gegaan.





</doc>
<doc id="102584" url="https://af.wikipedia.org/wiki?curid=102584" title="Skaam karooskilpad">
Skaam karooskilpad

Die skaam karooskilpad ("Homopus boulengeri") kom voor in die Groot-Karoo van Pearston en Wolverfontein in die ooste tot by Sutherland en Carnarvon in die weste. Die skilpad staan ook bekend as "karooskilpadjie", "rooiskilpadjie", "donderweerskilpad", "biltongskilpad", "padloper" en "Boulenger se skilpad".

Die klein skilpadjie het vyf kloue aan sy voorpote en vier aan sy agterpote. Die wyfies is groter as die mannetjies. Die skilpad se dop is taamlik plat en het nie knobbels nie, hulle kan dus maklik onder rotse inkruip vir beskerming. Hulle is meetstal aktief op koel somersdae, veral wanneer 'n donderstorm dreig, en vandaar die naam "donderweerskilpad".

Kraaie vreet graag die reptiel deur hulle op rotse te laat val en om die doppe te kraak.



</doc>
<doc id="102587" url="https://af.wikipedia.org/wiki?curid=102587" title="Landskilpad">
Landskilpad

Landskilpaaie ("Testudinidae") is 'n familie van skilpaaie ("Testudines") wat op die land leef. Hulle het, soos die verwante seeskilpaaie, 'n dop (skild) wat hulle teen roofdiere beskerm. Landskilpaaie beweeg stadig en vreet plantegroei. Die meeste is kleinerig, maar 'n paar eilandspesies word besonder groot. Die Galápagos-skilpaaie, as voorbeeld, kan 1,3 tot 1,9 meter lank word. Hulle is oor die algemeen teruggetrokke diere wat daglewend is, maar afhangende van die temperatuur is hulle soms meerendeels in die skemer aktief.

Anders as water- en moerasskilpaaie sal sommige landskilpaaie wel bad, maar feitlik nooit swem nie, en ook nie oor 'n vaartbelynde dop beskik nie. Baie spesies sal selfs verdrink as hulle in diep water beland. Die dop is gewoonlik hard en bolvormig. Waterlewende skilpaaie het gewoonlik 'n sagter en ligter dop, wat baie platter en meer vaartbelyn is. 'n Ander kenmerk is dat die meeste landskilpaaie hoofsaaklik (of geheel en al) van plante lewe, sommige vreet ook aas.

'n Aantal grasvretende spesies het 'n stadige metabolisme en beweeg besonder stadig. Die voordeel hiervan is dat hulle baie oud kan word. Die oudste bekende skilpad ooit (genaamd Adwaitya) is in 2006 op 255-jarige ouderdom dood.



</doc>
<doc id="102591" url="https://af.wikipedia.org/wiki?curid=102591" title="Bundestag">
Bundestag

Die Bundestag (letterlik "Bondsdag") is 'n konstitusionele en wetgewende liggaam in Duitsland.

Die Bundestag is in 1949 deur die Grondwet van die Bondsrepubliek Duitsland ("Grundgesetz für die Bundesrepublik Deutschland") gestig as die opvolger van die vorige Reichstag. Die byeenkoms vind plaas in die Reichstag (gebou) in Berlyn. Norbert Lammert is die huidige President van die Bundestag. Verteenwoordigers van die Bundestag word direk verkies, gewoonlik elke vier jaar, maar soms vroeër as die kanselier van Duitsland die president van Duitsland vra om 'n verkiesing te hou.



</doc>
<doc id="102593" url="https://af.wikipedia.org/wiki?curid=102593" title="BabelNet">
BabelNet

BabelNet is 'n veeltalige geleksikaliseerde semantiese netwerk en ontologie. BabelNet word outomaties geskep deur die grootste veeltalige Web-ensiklopedie, Wikipedia, met die gewildste rekenaarleksikon vir Engels, WordNet, te skakel. Die integrasie word by wyse van 'n outomatiese afbeelding uitgevoer waarin leksikale gapings in hulpbronarmtale met behulp van statistiese masjienvertaling gevul word. Die resultaat is 'n "ensiklopediese woordeboek" van konsepte en benoemde entiteite in vele tale, wat deur middel van groot hoeveelhede semantiese verwantskappe met mekaar geskakel is. Bykomstige leksikaliserings en definisies word bygevoeg deur skakeling met vrylisensie-woordnette, OmegaWiki, die Engelse Wiktionary en Wikidata. Net soos WordNet, groepeer BabelNet woorde in verskillende tale in versamelings van sinonieme wat as "Babel-sinstelle "bekend staan. Vir elke Babel-sinstel verskaf BabelNet kort definisies in vele tale wat uit WordNet en Wikipedia verkry is.
Sedert 2016 dek BabelNet (weergawe 3.7) 271 tale, insluitend alle Europese tale, die meeste Asiatiese tale en selfs Latyn. BabelNet 3.7 bevat bykans 14 miljoen sinstelle en ongeveer 745 miljoen woordbetekenisse (afgesien van hul taal).  Elke Babel-sinstel bevat gemiddeld 2 sinonieme, d.w.s woordbetekenisse, per taal. Die semantiese netwerk sluit al die leksiko-semantiese verwantskappe uit WordNet (hiperonimie en hiponimie, meronimie en holonimie, antonimie en sinonimie, ens., in totaal ongeveer 364,000 verwantskapsboë), sowel as 'n ondergespesifiseerde verwantskapsrelasie uit Wikipedia (in totaal ongeveer 380 miljoen verwantskapsboë) in. Weergawe 3.7 verbind ook ongeveer 11 miljoen beelde met Babel-sinstelle en verskaf 'n Lemon RDF-enkodering van die hulpbron wat deur 'n SPARQL-eindpunt beskikbaar is.

Dit is reeds aangetoon dat BabelNet veeltalige natuurliketaalverwerking moontlik maak. Die geleksikaliseerde kennis wat in BabelNet beskikbaar is, is ook reeds suksesvol aangewend in die jongste stand van kundigheid ten opsigte van die volgende gebiede:

BabelNet het die META-prys van 2015 gewen vir “baanbrekerswerk om taalgrense deur ’n veeltalige, geleksikaliseerde, semantiese netwerk en ontologie te deurbreek, deur die gebruik van heterogene databronne”.

BabelNet het in ’n artikel van die TIME-tydskrif verskyn, wat die onderwerp van die nuwe era van innoverende en aktuele leksikale kennisbronne op die Web bespreek. Die artikel bevat besonderhede oor hoe BabelNet ’n leidende rol in die 21ste eeu speel.




</doc>
<doc id="102594" url="https://af.wikipedia.org/wiki?curid=102594" title="Lancia">
Lancia

Lancia is 'n Italiaanse motorvervaardiger gestig in 1906 deur Vincenzo Lancia as "Lancia & C.". Dit het deel van die Fiat Groep geword in 1969; die huidige maatskappy, Lancia Automobiles S.p.A., is in 2007 gestig.






</doc>
<doc id="102597" url="https://af.wikipedia.org/wiki?curid=102597" title="Mes Aynak">
Mes Aynak

Mes Aynak (Pasjtoe: مس عينک, "Klein Koperbron") is ’n terrein 40 km suidoos van Kaboel, Afganistan, in die dorre Logar-provinsie. Die terrein bevat die land se grootste koperneerslag, sowel as die oorblyfsels van ’n antieke nedersetting met meer as 400 Boeddha-standbeelde, stoepas en ’n kloosterkompleks van 40 ha. Dit is ook ’n groot deurgangsroete vir rebelle uit Pakistan. Argeoloë begin maar eers die oorblyfsels ontdek van ’n vorige, 5 000 jaar oue terrein uit die Bronstydperk onder die Boeddhistevlak, insluitende ’n antieke kopersmeltery.

Die Mes Aynak-terrein bevat ’n groot kompleks van Boeddhistekloosters, huise en markte. Daar is artifakte uit die Bronstydperk, en sommige dateer van 3 000 jaar gelede. Die ligging daarvan aan die Syroete het meegebring dat ’n mengsel van elemente uit Iran, China en Indië daar aangetref word, en die rykdom van die antieke inwoners word duidelik weerspieël. Afganistan se gretigheid om die koper onder die terrein te ontgin lei tot die vernietiging eerder as die bewaring daarvan. Argeoloë neem foto's van die terrein en skatte wat opgegrawe word.

Die Boeddhiste-ruïnes sou einde Julie 2012 vernietig word vir die mynbedrywighede, maar dit is uitgestel om verskeie redes, onder meer politieke onstabiliteit.

Soos uit die naam afgelei kan word, is dit lank reeds bekend dat koper op die terrein voorkom, terwyl die argeologiese waarde bekend is vandat Russiese en Afgaanse geoloë dit in 1973-'74 verken het. Die vroegste Boeddhiste-oorblyfsels dateer uit die Koesjaanse Gandhara-tydperk, met latere Tang-Sjinese en Oeigoerse invloede. Mes Aynak het die hoogtepunt van sy vooruitgang bereik tussen die 5de en 7de eeu n.C. ’n Tydperk van stadige agteruitgang het in die 8ste eeu begin en die nedersetting is eindelik 200 jaar later leeg gelaat.

In November 2007 is ’n huurkontrak ter waarde van $3 miljard vir ’n kopermyn met die Chinese Metallurgiese Groep (MCC) geteken. Dit is die grootste buitelandse belegging en privaat sakeooreenkoms in Afganistan se geskiedenis. Die Afgaanse departement van mynbou raam daar is sowat 6 miljoen ton koper. Die myn sal na verwagting tienmiljarde dollars werd wees, werkgeleenthede skep en ekonomies baie vir land beteken, maar bedreig die argeologiese skatte op die terrein.

Die MCC het nog nie ’n verslag voorgelê vir die impak van die myn op die omgewing nie. Die maatskappy is ook geheimsinnig oor die uitslag van ondersoeke na die uitvoerbaarheid van die plan, besluite oor die opening en sluiting van die myn en waarborge wat in die kontrak opgesluit is.

Ander beloftes van beleggings wat nog nie nagekom is nie, sluit in ’n spoorweg, ’n kragsentrale van 400 megawatt en ’n steenkoolmyn.

Argeoloë beskou Mes Aynak as ’n baie belangrike historiese terrein; die Franse argeoloog Philippe Marquis glo dit was een van die belangrikste punte aan die Syroete. Daar is vermoedelik 19 aparte argeologiese terreine in die vallei, onder meer twee klein forte, ’n sitadel, vier versterkte kloosters, verskeie Boeddhiste-stoepas en ’n Zoroastristiese vuurtempel, asook antieke koperwerke, smeltoonde, ’n munt en mynershuise. Daarbenewens bevat Mes Aynak ook oorblyfsels uit vorige beskawings wat tot van die 3de eeu v.C. kan dateer. Daar is ook munte, glas en gereedskap vir die maak daarvan wat duisende jare oud kan wees.

Tussen Mei 2010 en Julie 2011 is sowat 400 artefakte opgegrawe. In 2010 is onder meer ’n stele ontdek wat prins Siddhartha uitbeeld voordat hy Boeddhisme gestig het, en dit laat kenners glo daar was ’n antieke monastiese kultus op die terrein uit die tyd voor Siddhartha se geestelike verligting.

Al hierdie historiese skatte is in gevaar om vernietig te word vir die beplande kopermyn. ’n Klein groep argeoloë probeer intussen soveel moontlik artefakte opgrawe en verwyder.

Die Amerikaanse ambassade in Kaboel het miljoen dollar beskikbaar gestel om die Boeddisteruïnes te help red. In Junie 2013 was daar ’n internasionale span van 67 argeoloë, insluitende Franse, Britte, Afgane en Tadjiks, asook ’n paar honderd plaaslike werkers. Radar, geo-aangepaste fotografie en 3D-lugfotografie word ook gebruik om ’n uitgebreide digitale kaart van die ruïnes te teken.

Teen middel 2014 was daar net 10 internasionale kenners en minder as 20 Afgaanse argeoloë op die terrein.



</doc>
<doc id="102598" url="https://af.wikipedia.org/wiki?curid=102598" title="Kaapse dwergverkleurmannetjie">
Kaapse dwergverkleurmannetjie

Die Kaapse dwergverkleurmannetjie ("Bradypodion pumilum") is 'n verkleurmannetjie wat endemies is aan Kaapstad en omgewing. Hulle leef in struike en die woudrande in fynbos. Die verkleurmannetjie is 6 tot 8 cm lank. Dit is 'n klein boomlewende reptiel. Die oë is keëlvormig en dit het 'n grypstert. Die reptiel is gewoonlik bedags bedrywig en vreet vlieë en ander insekte wat met die klewerige tong gevang word. Slange, vleiloeries en laksmanne is die verkleurmannetjie se vyande.



</doc>
<doc id="102599" url="https://af.wikipedia.org/wiki?curid=102599" title="Stoepa">
Stoepa

’n Stoepa is ’n Boeddhistiese bouwerk wat die relieke van ’n heilige bevat. Dit is ’n groot, ronde struktuur wat op ’n vierkantige voetstuk gebou is. Stoepas word in groot dele van Suid- en Oos-Asië aangetref.

Stoepas was oorspronklik hope stene en grond waarin relieke van Boeddha begrawe is. Dit kan byvoorbeeld ’n haar of sleutelbeen wees, en daar word geglo dit het wonderbaarlike kragte.

Later het die bousels ontwikkel in groot, halfronde strukture met onder meer die "torana" (poort), die "vedica", die "harmika" (’n vierkantige, omheinde platform bo-op), die "chattrayashti" en ’n stoep rondom die stoepa. Die relieke is steeds in dié geboue bewaar.

Later het die pagoda uit die stoepa ontwikkel toe die Boeddhisme in Asië versprei het. In die Weste word nouliks tussen die twee onderskei, hoewel pagodas eerder na die geboue in Oos-Asië verwys.

Die oudste bestaande stoepa is waarskynlik in Mankiala, Pakistan; dit is in die 2de eeu gebou. Die Dhamek-stoepa in Indië is omstreeks 500 gebou, maar staan op die terrein van ’n stoepa uit die 2de eeu v.C. Die hoogste stoepa is die Phra Pathom Chedi in Thailand, wat 127 meter hoog is. Ook in die Katmandoe-vallei in Nepal is twee groot stoepas. 

Die indrukwekkendste stoepa is die 8ste-eeuse Borobudur-monument in Java, Indonesië. Die boonste terras met rye klokvormige stoepas het Boeddha-beelde bevat wat "Arūpajhāna", die sfeer van vormloosheid, uitbeeld. Die hoofstoepa is leeg en simboliseer die algehele volmaaktheid van verligting. Unesco erken dit as die grootste Boeddhistemonument in die wêreld. Dit is ook die grootste Boeddhistetempel ter wêreld. 

Die ronde vorm van die stoepa is simbolies van Boeddha, wat in ’n mediterende posisie op ’n vierkantige terras sit wat ’n troon voorstel. Die vierkantige "harmika" is die hoof van die Boeddha. Hierop word die kroon aangetref.

In Tibet is dit gebruiklik vir gelowiges om sewe keer om die stoepa te loop terwyl hulle ’n gebedsmeul in die rondte draai. In Suidoos-Asië loop gelowiges drie maal kloksgewys om die stoepa as ’n vorm van aanbidding.

Daar is in Tibettaanse Boeddhisme agt soorte stoepas, wat elk verwys na ’n ander tyd in Boeddha se lewe.




</doc>
<doc id="102602" url="https://af.wikipedia.org/wiki?curid=102602" title="Potala-paleis">
Potala-paleis

Die Potala-paleis (Tibettaans: པོ་ཏ་ལ) in Lhasa, Tibet, was die amptelike woning en regeringsetel van die Dalai Lamas tot met die 14de Dalai Lama, wat na Indië gevlug het tydens die 1959-opstand in Tibet. Dit is nou ’n museum en wêrelderfenisgebied.

Die paleis is genoem na Berg Potalaka, die mitiese woonplek van die bodhisattva Avalokiteśvara. Die 5de Dalai Lama het die bou daarvan in 1645 begin. Dit lê dalk op die oorblyfsels van ’n vroeëre vesting met die naam Wit of Rooi Paleis wat Songtsän Gampo, stigter van die Tibettaanse Ryk, in 637 op die terrein laat bou het.

Die gebou is van oos na wes 400 meter en van noord na suid 350 m, met mure van gemiddeld 3 m dik (5 m by die basis) en koper wat in die fondament gegooi is om die gebou teen aardbewings te beskerm. Daar is 13 verdiepings met meer as 1 000 kamers, 10 000 altare en 200 000 standbeelde. Dit is 117 m hoog en lê op Marpo Ri, die "Rooi Heuwel"; dit troon altesaam meer as 300 m bo die vallei uit.

Volgens tradisie verteenwoordig die drie hoofheuwels van Lhasa die "Drie Beskermers van Tibet". Chokpori, net suid van die Potala, is die siel-berg of Vajrapani, Pongwari dié van Manjusri, en Marpori, die heuwel waarop die Potala staan, verteenwoordig Avalokiteśvara.

Die terrein waarop die Potala staan, is gebou bo-oor ’n paleis wat Songtsän Gampo op die Rooi Heuwel opgerig het. Die Potala bevat twee kapelle by sy noordwestelike hoek wat dele van die oorspronklike paleis bewaar. Lozang Gyatso, die 5de Dalai Lama, het bouwerk aan die moderne Potala-paleis in 1645 begin nadat een van sy spirituele raadgewers gesê het die terrein is ideaal vir ’n regeringsetel omdat dit tussen die Drepung- en die Sera-klooster en die ou stad van Lhasa lê. Die buitestruktuur is binne drie jaar gebou, terwyl werk aan die binnekant en die afwerking 45 jaar geduur het. Die Dalai Lama en sy regering het in 1649 in die Potrang Karpo ("Wit Paleis") ingetrek. Bouwerk het geduur tot in 1694, sowat 12 jaar ná sy dood. Van dié tyd af is die Potala as 'n winterpaleis gebruik. Die Potrang Marpo ("Rooi Paleis") is tussen 1690 en 1694 bygevoeg.

Die Tibettane noem die heilige plek selde die "Potala", maar noem dit "Piek Potala" ("Tse Potala"), of gewoonlik net "die Piek".

Die paleis is effens beskadig in die Tibettaanse opstand teen China in 1959 toe die Chinese bomme in die paleis se vensters ingeskiet is. Dit het ook skade vrygespring tydens die Kulturele Rewolusie van 1966. Feitlik al die meer as 100 000 volume geskrifte, historiese dokumente en ander kunswerke is egter óf verwyder óf beskadig óf vernietig.

Unesco het die Potala-paleis in 1994 tot wêrelderfenisgebied verklaar. In 2000 en 2001 is die Jokhang-tempel en Norbulingka by die lys gevoeg as uitbreidings tot die terrein.

Die dorp Lhasa Zhol het twee klippilare, een binne die beskermingsmure van die dorp en die ander daarbuite. Eersgenoemde dateer van omstreeks 764, "of effens later", en bevat wat moontlik die oudste bekende voorbeeld van Tibettaanse skrif is.

Die pilaar besing die lof van ’n beroemde Tibettaanse generaal en vertel van sy diens aan die koning, insluitende veldtogte teen China wat gelei het tot die kort besetting van die Chinese hoofstad, Chang'an (die moderne Xian), in 763.



</doc>
<doc id="102605" url="https://af.wikipedia.org/wiki?curid=102605" title="Bodhisattva">
Bodhisattva

Bodhisattva is die Sanskrit-term in Mahayana-Boeddhisme vir ’n wese met bodhi (verligting). ’n Bodhisattva is enigiemand wat, aangespoor deur groot meelewing, bodhicitta opgewek het – die spontane wens om ander by te staan om boeddhaskap te bereik. Dit is een van vier verhewe toestande wat ’n mens in die lewe kan bereik (die ander is ’n arhat, boeddha of pratyekaboeddha).

Die gebruik van die term "bodhisattva" het mettertyd verander. In vroeë Indiese Boeddhisme is dit byvoorbeeld hoofsaaklik gebruik om spesifiek na Siddhartha Gautama in sy vorige lewens te verwys. 

Bodhisattvas is gewilde onderwerpe in Boeddhistiese kuns.



</doc>
<doc id="102607" url="https://af.wikipedia.org/wiki?curid=102607" title="Arhat">
Arhat

’n Arhat (Sanskrit, Pali: "arahant", "iemand wat agtenswaardig is") is in Theravada-Boeddhisme ’n "perfekte mens" wat nirwana bereik het. In ander Boeddhistiese tradisies word die term ook gebruik vir iemand wat op die pad van Verligting gevorder het, maar nog nie volle Boeddhaskap bereik het nie.

Die begrip van die konsep het deur die eeue verander en verskil van skool tot skool en van streek tot streek. In die vroeë Boeddhisteskole was daar ’n verskeidenheid maniere om ’n arhat te word.

Mahayana-Boeddhiste word aangespoor om ’n bodhisattva te word en nie terug te keer na die vlak van ’n arhat nie.

In Mahayana-Boeddhisme is ’n groep van Agttien Arhats, met name en persoonlikhede, beskou as wagtend op die terugkeer van die Boeddha as Maitreya, en ander groepe van 6, 8, 16, 100 en 500 arhats word ook in die tradisie en Boeddhistiese kuns aangetref, veral in Oos-Asië. Hulle kan beskou word as die Boeddhistiese weergawe van die Christelike heiliges of apostels.



</doc>
<doc id="102608" url="https://af.wikipedia.org/wiki?curid=102608" title="Robey Leibbrandt">
Robey Leibbrandt

Sidney Robey Leibbrandt (Potchefstroom, 25 Januarie 1913 – Ladybrand, 1 Augustus 1966), was ’n Springbok-bokser en later Duitse valskermsoldaat, geheime agent en vryheidsvegter teen die Britse invloed en politieke mag in Suid-Afrika.

Leibbrandt was die derde oudste kind van Meyder Johannes Leibbrandt en Susan Marquerite Joyce. Sy vader was ’n instrukteur in die Unie-Verdedigingsmag en is dikwels verplaas. As gevolg daarvan het Robey sy skoolonderrig op talle plekke ontvang. In 1930 het hy aan die Grey-kollege in Bloemfontein gematrikuleer. Reeds op hoërskool het hy groot belofte as bokser getoon en met die Vrystaatse senior bokskampioenskapsbyeenkoms in 1929 het hy as 16-jarige skoolseun Vrystaatkleure verwerf.

Ná skool het hy eers by die Unie-Verdedigingsmag aangesluit en in 1932 by die Suid-Afrikaanse Polisie (SAP). Van 1932 tot 1935 was hy die SAP se ligswaargewig-bokskampioen en in 1934 is hy gekies as lid van die Springbokspan wat Suid-Afrika op die Statebondspele in Londen verteenwoordig het. By dié geleentheid het hy 'n bronsmedalje verower. In Oktober 1935 het Leibbrandt 'n pos aanvaar by die nuutgestigte Suid-Afrikaanse Spoorweg-en-hawepolisiekollege en in 1936 is hy weer gekies vir die Springbokspan wat aan die Olimpiese Somerspele 1936 in Berlyn sou deelneem. Hy was hieroor verheug omdat dit hom in staat sou stel om Adolf Hitler vir wie hy 'n heldeverering gehad het, in lewende lywe te sien. By die Spele is Leibbrandt in sy vierde geveg uitgeskakel, maar die besoek aan Duitsland was vir hom allesins die moeite werd; dit sou trouens 'n ingrypende omwenteling in sy lewe teweegbring, soos sy latere loopbaan en optrede getuig het.

Ná die Olimpiese Spele het hy in Duitsland agtergebly om 'n kursus aan die Ryksakademie vir Liggaamlike Opvoeding in Berlyn te volg. Einde 1936 het hy na Suid-Afrika teruggekeer, maar met die vaste voorneme om Duitsland weer te besoek. Terug in Suid-Afrika het hy uit die Spoorwegpolisie bedank en beroepsbokser geword. In Junie 1937 het hy die gesogte swaargewigtitel van Suid-Afrika verower, maar kort hierna die beroepskryt vaarwel toegeroep en is vir verdere studie in liggaamlike opvoeding eers na Londen en daarna na Denemarke, Swede en Finland, om in 1938 na Duitsland terug te keer.

Leibbrandt se verblyf in Duitsland het nie slegs van hom 'n oortuigde en toegewyde Nasionaal-sosialis gemaak nie, maar 'n fanatikus. Met die uitbreek van die Tweede Wêreldoorlog in September 1939 het Leibbrandt hom steeds in Duitsland bevind. Hoewel hy vasbeslote was om na Suid-Afrika terug te keer om die Smuts-regering se oorlogspoging in die wiele te ry, is hy afgeraai om dadelik hierdie voorneme uit te voer aangesien hy moontlik as 'n spioen beskou kon word; dit was trouens geen geheim dat sy simpatie by die Duitse volk en die Nasionaal-sosialistiese ideologie gelê het nie. Die voorstel is aan hom gemaak voor alvorens hy na sy vaderland terugkeer, hy eers as valskermsoldaat opgelei moes word, aangesien die moontlikheid dat sy terugkoms per vliegtuig sou geskied, nie uitgesluit was nie. Hy het hom dus amptelik by die Duitse leër aangesluit en sy opleiding by Stendal voltooi.

Eindelik het hy op 1 April 1941 met 'n seiljag, die Kyloe, uit die Franse hawe Paimpol na Suid-Afrika vertrek. Sy opdrag was onder meer om die marconi's van die boot, 'n Fransman van die Duitse geheime diens, na 'n Duitse agent in Lambertsbaai te bring. Gedurende die tyd het hy onder die skuilnaam Walter Kempf beweeg en dit was taamlik duidelik dat hy dit oorweeg het om op die een of ander wyse genl. J.C. Smuts te elimineer en so Suid-Afrika se deelname aan die oorlog in duie te laat stort.

Op 15 Junie 1941 het hy, nieteenstaande die opdrag om die Duitse agent saam te neem, alleen aan die Namakwalandse kus aan wal gegaan. Intussen het hy ook alle moontlike inligting oor die versetbeweging, die Ossewa-Brandwag (OB), probeer bekom. Met die leiers van laasgenoemde beweging kon Leibbrandt egter nie tot 'n vergelyk kom nie en dit was duidelik die OB-leiers het hom gewantrou. Hierna het Leibbrandt 'n verbete teenstander van dr. Hans van Rensburg, kommandant-generaal van die OB, geword. Nietemin het diegene wat hulle rondom Leibbrandt geskaar het, geleidelik in getalle toegeneem en hoofsaaklik uit die Stormjaergeledere van die OB gekom.

In Bloemfontein het Leibbrandt sy Nasionaal-sosialistiese rebellegroep gestig met die doel om 'n nasionaal-sosialistiese staat op die model van Duitsland in Suid-Afrika tot stand te bring. Die onmiddellike oogmerk van die rebellegroep was grootskaalse sabotasie van treinverbindings na die noorde. By herhaalde geleenthede het Leibbrandt se groep met 'n radiosender kontak met Duitsland probeer maak en mettertyd het die Suid-Afrikaanse Polisie van dié ondermynende bedrywighede bewus geword. Hierna het Leibbrandt hom vir 'n geruime tyd in die Soutpansberge skuilgehou, veral toe talle lede van sy rebellegroep geïnterneer is.

Die OB-leiers het op dié tydstip bevrees begin raak dat Leibbrandt se manne onverantwoordelike sabotasieplanne van stapel kon laat loop en het gevolglik inligting deurgestuur aan die minister van justisie, adv. H.G. Lawrence, en hom aangeraai om Leibbrandt so gou moontlik in hegtenis te laat neem. Die soektog na hom is op groot skaal aangepak, veral toe probeer is om 'n troepetrein digby Pretoria met dinamiet te saboteer. 'n Regeringsagent wat die Leibbrandt-groep se geledere binnegedring het, was eindelik daarvoor verantwoordelik dat Leibbrandt in die nag van 24 Desember 1941 by Sesmylspruit, naby Pretoria, in 'n hinderlaag gevange geneem is.

Leibbrandt se outobiografie "Geen genade", waarin hy sy weergawe gegee het van die behandeling wat hy as gevangene ondervind het, is verbied. Sy hoogverraadhofsaak het wye belangstelling in die pers geniet en veral sy versinsel dat hy met 'n duikboot aan die Suidweskus geland het, is sensasioneel uitgebuit. Op 11 Maart 1942 is Leibbrandt aan hoogverraad skuldig bevind en die doodvonnis opgelê. Verlof tot appèl is toegestaan en 'n unieke hofsaak in die regsgeskiedenis het plaasgevind toe die terdoodveroordeelde sy eie verdediging waargeneem het. Leibbrandt se appèl het misluk, maar op 23 Desember 1943 is sy doodvonnis na lewenslange gevangenisstraf verander.

Met die bewindsaanvaarding van die Nasionale Party in Mei 1948 het Leibbrandt se vrylating as politieke gevangene geweldige reaksie binne Verenigde Party-geledere ontketen, ondanks die feit dat die opposisieleier, genl. Smuts, erken het dat Leibbrandt wel vrygelaat sou word. Ná sy vrylating het Leibbrandt 'n blomplasie gekoop by Honeydew, naby Johannesburg. Daarna het hy 'n slaghuis in vennootskap op Springbok in Namakwaland geopen, voor hy hom in Bloemfontein gevestig het. Daar het hy eers 'n motorsaak en daarna 'n skryfbehoeftewinkel geopen.

Terselfdertyd het hy hom sterk beywer vir die bestryding van kommunisme in Suid-Afrika en onder beskerming van die Anti-Kommunistiese Beskermingsfront het 'n aantal pamflette, "Ontwaak Blank Suid-Afrika" (Bloemfontein s.j.) uit sy pen verskyn. 'n Laaste opspraakwekkende gebeurtenis was Leibbrandt se lasteraksie teen die "Sunday Times" wat hom as 'n Nazi-saboteur beskryf het. Leibbrandt het hierdie hofsaak in die hooggeregshof gewen, maar in die appèlhof is die saak met koste verwerp. Hy het 'n geweldige finansiële verlies gely sodat hy verplig is om al sy eiendomme (volgens 'n ander bron sy huis) te verkoop. Daarna het hy en sy gesin in 'n woonstel gaan woon.

J.H. le Roux skryf in die "Suid-Afrikaanse Biografiese Woordeboek": "As mens was Leibbrandt vurig van geaardheid, uitgesproke en dikwels ontaktvol. Hoewel hy gedurende die oorlogsjare die verbeelding van 'n groepie Afrikaners aangegryp het, het sy onvoorwaardelike aanvaarding van die Nasionaal-sosialisme as 'n lewenswyse meegebring dat hy nie tot die Afrikanervolk in die breë gespreek het nie. Sy invloed op die politiek van sy tyd was derhalwe gering."

Uit sy huwelik met Eda Botha is vyf kinders gebore, van wie die tweede oudste vroeg oorlede is.




</doc>
<doc id="102613" url="https://af.wikipedia.org/wiki?curid=102613" title="Oliver Sacks">
Oliver Sacks

Oliver Wolf Sacks, CBE (9 Julie 1933 – 30 Augustus 2015) was ’n Britse neuroloog en skrywer. Hy was ’n professor in neurologie aan die New York University School of Medicine. Tussen 2007 en 2012 was hy professor van neurologie en psigiatrie aan die Columbia-universiteit in New York, waar hy ook die pos van "Columbia Artist" beklee het, wat sy bydraes tot kuns en wetenskap erken het.

Sacks was die skrywer van verskeie trefferboeke, onder meer verskeie gevallestudies van pasiënte met neurologiese afwykings. Sy 1973-boek "Awakenings", ’n outobiografiese vertelling van sy poging om mense met slaapsiekte te help om hul neurologiese funksies te herwin, is aangepas vir die Hollywoodse Oscar-benoemde rolprent van 1990 met dieselfde naam. Robin Williams en Robert de Niro het daarin gespeel.

In 2008 het hy die CBE gekry vir sy diens aan letterkunde.

Van 1970 af het Sacks oor sy ondervinding met neurologiese pasiënte geskryf. Sy boeke is in meer as 25 tale vertaal. Hy was ook ’n gereelde bydraer tot "The New Yorker" en "The New York Review of Books", sowel as ander mediese, wetenskaplike en algemene publikasies. In 2001 het hy die Lewis Thomas-prys vir skryfwerk oor die wetenskap ontvang.

Sacks se werk is gepubliseer deur ’n breër omvang van media as waarvoor ander hedendaagse mediese skrywers bydraes gelewer het. Sy beskrywings van mense wat neurologiese toestande of beserings hanteer en daarby aanpas, het dikwels lig gewerp op hoe die normale brein waarnemings, geheue en individualiteit hanteer. Hy het sy styl beskou as ’n voortsetting van die 19de-eeuse "kliniese anekdotes," ’n letterkundige styl wat gedetailleerde gevallestudies ingesluit het. Een van sy inspirasies was ook die Russiese neurosielkundige A.R. Loerija.

Hy het sy gevalle in ’n vertelstyl beskryf en gekonsentreer op die ondervindings van die pasiënt (in die geval van "A Leg to Stand On" was hyself die pasiënt). Die pasiënte waaroor hy geskryf het, kon dikwels op verskillende maniere by hul situasies aanpas ondanks die feit dat hul neurologiese toestand as ongeneesbaar beskou is.

Die hoofstorie in sy boek "The Man Who Mistook His Wife for a Hat" gaan oor ’n man met visuele agnosie en was die onderwerp van ’n 1986-opera deur Michael Nyman. Die hoofstorie in "An Anthropologist on Mars" gaan oor ’n outistiese professor. "Seeing Voices" van 1989 dek ’n verskeidenheid gevallestudies in doofheid.

In November 2012 het Sacks sy boek "Hallucinations" uitgegee waarin hy kyk na hoekom gewone mense soms hallusinasies kry en die stigma verwyder wat aan die woord kleef.




</doc>
<doc id="102618" url="https://af.wikipedia.org/wiki?curid=102618" title="Verligting in Boeddhisme">
Verligting in Boeddhisme

Die Afrikaanse woord verligting is die Westerse vertaling van die Boeddhistiese term "bodhi", "ontwaking". Die Westerse konnotasie is van ’n skielike insig in ’n bosintuiglike waarheid.

Die woord word ook gebruik om ander Boeddhistiese terme en konsepte te vertaal wat dui op insig (soos "prajna", "kensho" en "satori"), kennis ("vidhya"), die "uitwerping" ("nirwana") van ontstigtende emosies en begeertes, die gevolglike vryheid of verlossing en die bereiking van boeddhaskap, soos versinnebeeld deur Siddhartha Gautama.

In die Westerse wêreld het die konsep van (geestelike) verligting ’n romantiese betekenis aangeneem. Dit het sinoniem geword met selfbesef en die ware self.



</doc>
<doc id="102620" url="https://af.wikipedia.org/wiki?curid=102620" title="Spartan">
Spartan

Spartan is 'n industriële voorstad van Kemptonpark in die Oos-Rand.


</doc>
<doc id="102621" url="https://af.wikipedia.org/wiki?curid=102621" title="Aston Manor">
Aston Manor

Aston Manor is 'n voorstad van Kemptonpark in die Oos-Rand. Dit val onder bestuur van die Ekurhuleni Metropolitaanse Munisipaliteit. Volgens die 2011-sensus het Aston Manor 'n bevolking van 1 961 gehad.


</doc>
<doc id="102622" url="https://af.wikipedia.org/wiki?curid=102622" title="Estherpark">
Estherpark

Estherpark is 'n voorstad van Kemptonpark, in die Oos-Rand. Dit val onder beheer van die Ekurhuleni Metropolitaanse Munisipaliteit.


</doc>
<doc id="102623" url="https://af.wikipedia.org/wiki?curid=102623" title="Bonaeropark">
Bonaeropark

Bonaeropark is 'n voorstad van Kemptonpark, in die Oos-Rand. Dit is direk oos van die O.R. Tambo Internasionale Lughawe geleë en val onder beheer van die Ekurhuleni Metropolitaanse Munisipaliteit.


</doc>
<doc id="102624" url="https://af.wikipedia.org/wiki?curid=102624" title="Toyota K-enjin">
Toyota K-enjin

Die Toyota K-reeks is 'n inlynviersilinderenjin wat van 1966 tot die middel van 2007 geproduseer is. 

Dit was 'n tweeklepstootstang enjinontwerp, 'n rariteit vir die maatskappy. Dit is oorspronklik in die Toyota Kamigo-fabriek in Toyotastad in Japan gebou.

Die reeks is grootliks deur die Toyota E-enjin-reeks vervang.


</doc>
<doc id="102625" url="https://af.wikipedia.org/wiki?curid=102625" title="Toyota T-enjin">
Toyota T-enjin

Die Toyota T-reeks is 'n familie inlynviersilinderenjins deur Toyota vervaardig van 1970 tot 1985.

Dit het begin as 'n stootstangkopklep (OHV) ontwerp, maar later is 'n prestasiegeoriënteerde dubbelbonokas (DOHC) bygevoeg. Toyota het sy stewige reputasie vir betroubaarheid op hierdie enjins gebou.

Die 4T-GTE variant van hierdie enjin het Toyota toegelaat om in die Wêreldtydrenkampioenskap te kompeteer in die vroeë 1980's, wat dit 'n eerste vir 'n Japannese vervaardiger gemaak het.


</doc>
<doc id="102627" url="https://af.wikipedia.org/wiki?curid=102627" title="Toyota M-enjin">
Toyota M-enjin

Toyota Motorkorporasie se M-familie van enjins is 'n langsgemonteerde inlynsessilinder enjinontwerp.

Hulle is gebruik van die 1960's tot die 1990's. Alle M-familie enjins was stootstangkopklep (OHV)-ontwerpe. Terwyl die M-familie met 'n kettinggedrewe enkelnokas onstaan het, het dit later ontwikkel tot 'n bandgedrewe dubbelbonokas (DBNA)-stelsel na 1980.

Alle M-familie-enjins gebruik 'n gietysterblok met 'n aluminiumsilinderkop, en word in die Toyota Kamigo aanleg in Toyotastad, Japan gebou.


</doc>
<doc id="102628" url="https://af.wikipedia.org/wiki?curid=102628" title="Toyota R-enjin">
Toyota R-enjin

Die Toyota R-reeks was 'n familie inlynviersilinderpetrolenjins vervaardig deur Toyota van 1953 tot 1997.

Dit was ontwerp vir longitudinale gebruik in voertuie soos die Celica en Hilux, maar die gebruik het weggekwyn toe baie van Toyota se hoofstroommodelle oorgeskakel is na voorwielaandrywing. Die R-enjin was bonokasweergawes, gekenmerk deur kettinggedrewe nokaste, wat die gevaar van interne enjinskade uitgeskakel het soos met bandgedrewe enjins ondervind is.


</doc>
<doc id="102630" url="https://af.wikipedia.org/wiki?curid=102630" title="Anapsida">
Anapsida

Anapsida is 'n subklas van reptiele met 'n geslote skedeldak, sonder openinge agter die oë (langs die slape). Hulle verskil van die Diapsida, wat (gewoonlik) twee openinge het, en die Synapsida, wat een opening het. Die skilpaaie is waarskynlik die enigste groep lewende diere wat nog aan die subklas behoort.

Die meeste afstammelinge van die subklas "Anapsida" het teen die einde van die Perm-tydperk uitgesterf. In die laat-Trias verskyn skilpaaie ("Testudines"); wat vir lank as die enigste oorblywende afstammeling beskou is. Filogenetiese studies toon egter dat skilpaaie tot die subklas "Dsiapsida" (diapsides) behoort, ten spyte daarvan dat hierdié openinge in die skedel ontbreek. Daar is wel gevalle waar die skedels van diapsides as gevolg van evolusie weer toegegroei het. Meer fossiele moet gevind word om die status van skilpaaie te bevestig.




</doc>
<doc id="102632" url="https://af.wikipedia.org/wiki?curid=102632" title="Rachelle Greeff">
Rachelle Greeff

Rachelle Greeff (*31 Augustus 1957, Belville -) is 'n Afrikaanse joernalis en skrywer. Haar eerste boek, "Die rugkant van die bruid", wat in 1990 gepubliseer is, is met die CNA se debuutprys bekroon. Sy het daarna verskeie boeke geskryf en ook verskeie pryse daarvoor ontvang, veral vir haar kortverhale. Haar verhale is in verskeie bloemlesings opgeneem, en sommige is selfs in Duits, Nederlands, Deens en Engels vertaal. Haar eerste drama, "Die Naaimasjien", wat deur Sandra Prinsloo opgevoer is, was ook besonder suksesvol.

Rachelle Nelia Greeff is op 31 Augustus 1957 in Bellville gebore as die jongste kind en enigste dogter van Thys Greeff en Lida de Villiers. Sy het twee ouer broers, Frederik Christoffel en Albertus. Op driejarige ouderdom word sy siek van ’n virus en moet daarna weer van vooraf leer om te loop. Sy begin haar skoolloopbaan aan die Bellville-Noord Laerskool, waarna die gesin na die suidelike voorstede van Kaapstad verhuis. Haar vader is hier skoolhoof van Westlake en Kirstenhof Laerskool, by laasgenoemde tot met sy aftrede. By hierdie skole bring sy die res van haar laerskooljare deur en matrikuleer dan aan die Hoërskool Zwaanswyk in Retreat. Vanaf 1976 studeer sy verder aan die Universiteit van Stellenbosch, waar sy ’n B.Drama-graad en ’n B.A. Honneurs-graad in Joernalistiek (laasgenoemde met lof) behaal. Reeds op universiteit publiseer sy gedigte in "Penseel" en in die universiteit se jaarblad en sy is ook betrokke by die studentekoerant "Die Matie".

Na universiteit werk sy vanaf 1980 eers by die NG Kerk-Uitgewers onder Berta Smit en daarna as verslaggewer en subredakteur by "Die Burger", as joernalis by "Huisgenoot" en as redakteur van die maatskappy BP se drie bedryfstydskrifte. Van 1986 af is sy voltydse vryskut-medewerker van publikasies soos "Sarie", "De Kat", "Wynboer" en "Mail & Guardian", terwyl sy ook kopie vir direkte bemarking vir die reklamemaatskappy Louis Sinclair en Genote skryf. In 1999 verower sy die M-Net-beurs wat haar in staat stel om die M.A.-graad in Skeppende Skryfkuns (met lof) aan die Universiteit van Kaapstad te voltooi, met ’n roman "Spieël in ’n raaisel" (later gepubliseer onder die titel "Hanna") as deel van die kursus.

By geleentheid tree sy op as begeleier in Sanlam se Aanlyn Skryfskool en in 2005 word sy aangestel as boekeredakteur by "Rapport". Sy besoek Nederland in April 2008, waar sy onder andere in Het Zuid-Afrika Huis optree. Sy behartig vanaf 2014 ’n skryfkursus vir voornemende skrywers by die skryfskool van die Breytenbach-sentrum op Wellington, nadat sy in 2013 ’n soortgelyke kursus by die Taalmonument buite die Paarl aangebied het.

Uit haar eerste huwelik (waarna haar van verander na Cillié) word twee seuns, Ferdinand en Albertus, gebore. Sy trou vir die tweede keer in 1995, hierdie keer met die prokureur Louis de Villiers en die gesin vestig hulle in Claremont in Kaapstad.

Sy is primêr bekend as kortverhaalskrywer wat verskeie bundels publiseer. In haar verhale verken sy veral die posisie van die vrou in ’n man gedomineerde wêreld, waarin daar ’n groter bewustheid is van geslagspolitieke kwessies. Die fokus word ook op die liggaamlikheid van die vrou geplaas, met die gevolg dat die vleeslike stereotipes en taboes rondom die vrou afgebreek word. Naas die postmodernistiese gebruik van dokumente is dit veral haar perspektiefwisseling wat opval, wat die suggestie, onderspeling en skerp waarnemingsvermoë van meeste van haar verhale aksentueer.

In haar oeuvre lei "Die rugkant van die bruid" die oorheersende tema van die vrou se posisie in die samelewing in. Die verhale behandel die vrou se onderdanige posisie teenoor die man in die samelewing en dinge waaroor daar nie gepraat word nie, soos die fisieke en emosionele pyn van ’n vrugafdrywing, die angs wat met ’n mastektomie gepaardgaan, die vrees vir nagtelike verkragters en geweldenaars en die skaamte oor verlies aan blaasbeheer. Hierdie motiewe word gekoppel aan eensaamheid, gebroke verhoudings en die hunkering na kontak en intimiteit, sodat dit ook groter en meer universele omvang aanneem. Die breër sosiale problematiek word ook aangedurf. "Die rugkant van die bruid" verower in 1991 die CNA Debuut-prys en word in 1990 genomineer vir die Rapportprys.

Met "Onwaarskynlike engele" word die tema van die vrou in haar daaglikse taak en vasgevang in haar eie liggaamlikheid voortgesit, maar speel die bewustheid van die siek gemeenskap waarin sy leef ’n groter rol. In hierdie gemeenskap lewe die mense in ’n ruwe wêreld, ver verwyder van die glans en utopie wat deur die media as ideaal voorgehou word. ’n Deurlopende tema is kos en die eet daarvan, wat ten nouste vervleg word met die verhaal-inhoud, op beide fisiese en sielkundige vlak. Verder word die kontras tussen die onskuldige kinderwêreld en die werklikheid van geweld en verval in die grootmenswêreld wat hulle moet betree, in etlike verhale vanuit die perspektief van ’n verwagtende moeder belig.

"Merke van die nag" se titel verwys na die letsels van emosionele geweld binne verhoudings, waar liefde en ondersteuning doelbewus weerhou word wanneer dit die meeste benodig word en merke laat. Die verhale sentreer veral rondom vrouefigure en hulle geskiedenisse, met dood, verganklikheid en verlies as deurlopende temas, terwyl temas soos bloedskande, depressie, die impak van siekte en erotiek ook aangespreek word. In 2002 ontvang  "Merke van die nag" die RAU-prys.

"Palazzo van die laaste dans" handel soos die titel aandui oor dans en dansers, waar dans hoofsaaklik ’n manier en simbool word om aan die werklikheid te ontvlug. Deur middel van die dans word pyn, verwonding, verlies sterfte en rou uitgebeeld. Die dans word per geleentheid ’n dodedans (die laaste dans van die titel) en die bundel se temas sluit in die dood en sosiale kwessies soos ras, geslagtelike identiteit en ander aktuele sake binne die hedendaagse stadsbestaan. Die vertellers in die verhale is meestal vroue met ’n vroeëre betrokkenheid by dans, wat met woorde trag om die onsegbaarheid van die bewegings en lyne van die dans te kommunikeer.

"Die naaimasjien en ander stories" bevat tien kortverhale en bevestig Greeff se posisie as een van Afrikaans se voorste kortverhaalskrywers. Sy slaag daarin om die onbenullige met betekenis in te klee en die verhale bestaan gereeld uit oënskynlik onbelangrike gebeure wat agterna beskou ’n ingrypende invloed op die karakters uitgeoefen het. In ’n aantal herinneringsverhale kry die detail ekstra trefkrag deur beskrywing met treffende beelde. Die openingsverhaal is "Al wat ek sien", waarin die verteller se eksentrieke tante Nan onthou word. Die titelverhaal verskyn reeds in 2008 in "Die Burger" se "By" en het reeds bekendheid verwerf deurdat dit omskep is in ’n drama en regdeur die land met groot sukses opgevoer is. Die 81-jarige Magdaleen maak haar Bernina-naaimasjien gereed sodat die nuwe eienaar dit kan kom haal. Terwyl sy die naaimasjien voorberei, roep sy verskeie insidente in haar lewe op vanaf haar kindertyd as plaaskind tot haar getroude jare met Tielman en hul vier kinders. Dit word ’n persoonlike kroniek van ’n hele leeftyd met sy geluk, verlies, verlange en versoening, asook ’n weerspieëling van haar belewenis van die politieke geskiedenis van haar tyd. Verskeie verhale verken ook die erotiek. Die liefdesverhaal "Uil en Kaatjie" is ’n hoogtepunt met sy sprokieselemente en poëtiese aard. “"Stasie"” en “"Patrys se open plan"” is verder noemenswaardig, met laasgenoemde se karakterisering wat veral doeltreffend is. Op intertekstuele wyse word verskeie skrywers en figure betrek, met "Op die rug van baie ganse" wat agterin die bundel ingesluit word as ’n ode aan al die bronne wat die skrywer geïnspireer het en leidrade bevat na die funksie van die bronne in die verhale. Die intertekstuele inhoud doen egter nie afbreek aan die toeganklikheid van die verhale nie, maar verdiep slegs die inhoud.

"Spektakels en mirakels" bevat ’n keur uit haar rubrieke vir "Sarie" se agterblad en in "Alles behalwe die geheim van my whiskies" bundel sy rubrieke wat hoofsaaklik in "Die Burger" en "Rapport" verskyn het.

In 2005 wen sy met die verhaal "Swiets in Rhodesië" die Stellenbosse Woordfees, Protea Boekhuis en LitNet se nasionale kortverhaalkompetisie. Die Sanlam letterkundeprys in 1999 vir ’n gepubliseerde Engelse kortverhaal sedert 1997 word aan "Tell him it is never too late" (opgeneem in die versamelbundel "The torn veil") toegeken en hierdie verhaal word ook genomineer vir die Caine Prize for African Literature in 2003. Die verhaal handel oor menslike verhoudings, kinderloosheid en die kwesbaarheid van ouer mense en is in Afrikaans ook later opgeneem in "Merke van die nag".

Haar verhale verskyn in tydskrifte en bloemlesings in Denemarke, België, die Nederlande en die Verenigde State van Amerika en word ook opgeneem in verskeie plaaslike versamelbundels, waaronder "The torn veil", "Veerkrag", "Vrouevertellers", "Borde, borde, boordevol", "Vuurslag", "Die mooiste liefde is verby", "Vonkfiksie", "Op hulle stukke", "Vrou: Mens", "Dogters van Afrika", "Eeu", "Vertellers 2", "Like a house of fire", "Africa", "At the rendezvous of victory", "Lyfspel / Bodyplay", "’n Rooie met ratte, Pa" en "Die wond en ander verhale". Haar werk word ook in Nederlands, Duits, Deens en Engels vertaal.

As samesteller is sy in 1994 verantwoordelik vir die versamelbundel oor erotiese prosa "Lyfspel / Bodyplay".

Sy skryf ook romans en ander prosa. Haar eerste roman, "Al die windrigtings van my wêreld", beskryf die hedendaagse gewone Suid-Afrikaanse mens se lewe uit die oogpunt van die verteller, Kiewiet. Die titel verwys na al die disparate mense en situasies wat oor Kiewiet se pad kom. Terwyl sy besig is met ’n rugsakreis deur Europa sterf haar ouma Riet gewelddadig in die nuwe Suid-Afrika met sy misdaad. Dwarsdeur haar lewe was ouma Riet vir Kiewiet ’n mentor en soort magiese figuur, wat haar gehelp het deur haar egskeiding, die grootmaak van haar kinders en nuwe verhoudings. Kiewiet keer terug na Suid-Afrika vir die begrafnis. Op Heathrow ontmoet sy toevallig vir Jannes, ’n gewese minnaar, en hulle begin weer met ’n verhouding.  In Suid-Afrika ontmoet sy weer ou kennisse en deur terugflitse word haar lewe geopenbaar, met ouma Riet wat herverskynings maak. Haar verhouding met Jannes op universiteit eindig, sy trou en haar kinders word gebore, maar die huwelik eindig in ’n egskeiding. Daarna is daar weer ’n kans op geluk. Haar interaksie met ander geskied alles teen die agtergrond van die politieke omwentelinge in die land, in die hede en verlede, en die boek word dan tekenend van ’n deurmekaar mens se soeke na geluk in ’n deurmekaar tyd. Die boek word in Engels, Duits en Nederlands vertaal.

"Hanna" vertel van ’n vrou wat as kind gemolesteer word. Later word sy kleremaker en wanneer haar man Ville haar verlaat en haar kinders, Wim en Anja, die huis verlaat en oorsee rondswerf, raak sy toenemend verslaaf aan alkohol. Wanneer Wim uit die buiteland terugkeer beplan sy ’n feesmaal, waartydens haar hele lewe uitmekaarspat toe sy die vuurwarm bredie bo-op haar laat uitval en lelik verbrand. In ’n inrigting vir verslaafdes trotseer sy weer in gespreksessies haar verlede om in haar eie verhaal berusting te kan vind. Haar verhaal kom broksgewys aan die lig, van haar oupagrootjie Joshua se afgesonderde lewe in die vuurtoring op Dasseneiland; haar eie kinderjare op die kaal pastoriewerf in die Karoo; haar skoonpa Emil se ateljee hoog bo Stockholm se waters wat lei tot ’n duur oordeelsfout wat steeds ’n skaduwee gooi oor haar lewe en Anja se gelaatstrekke wat haar dit nie laat vergeet nie; en haar seniele skoonma Mary wat daardie tyd in ’n versorgingsoord was. Hanna leer tydens die terapiesessies dat elkeen ’n storie het om te vertel en vir sommige bring dit heling. Self besef sy dat die verlede nooit ten volle afgehandel kan word nie. "Hanna" is in ongepubliseerde vorm onder die titel "Spieël in ’n raaisel" in 2001 een van die finaliste vir "Insig"-Kwela-Sanlam se romanwedstryd.

Kinderverhale van haar is "Enebene en die ander", "Net perfek" (wat in 2000 met ’n ATKV Kinderboektoekenning vir ouderdomsgroep 3-5 jaar bekroon word) en "’n Ma moet soms jok". In 1993 stel sy die verhalebundel vir jong volwassenes, "Veerkrag" saam en daarna is sy ook saam met Riana Scheepers verantwoordelik vir "Sussie Veer is dood en ander verhale", ’n versamelbundel van kortverhale vir die jeug.

Haar eerste drama, "Die naaimasjien", word in 2008 met die Nagtegaal-prys bekroon en wen ook twee Kannas by die Klein Karoo Nasionale Kunstefees (KKNK) van 2009. Dit stap weg met die Herrie-gewildheidsprys vir die gewildste stuk en Sandra Prinsloo wen ook die Kanna vir die beste vroulike kunstenaar op die fees. In hierdie eenpersoondrama neem die 81-jarige Magdaleen ons deur haar lewe en herinnerings op die dag wat sy haar naaimasjien regmaak sodat die nuwe eienaar, mev. Madikizela, dit kan kom haal. Terwyl sy die naaimasjien voorberei, roep sy verskeie insidente in haar lewe op vanaf haar kindertyd as plaaskind tot haar getroude jare met Tielman en hul vier kinders. Die drama is nie net ’n persoonlike kroniek van haar lewensreis met sy geluk, verlies, verlange en versoening nie, maar word ook ’n weerspieëling van haar belewenis van die politieke geskiedenis van haar tyd. Die teks word ook vir die radio verwerk en uitgesaai en Sandra Prinsloo word in 2011 vir ’n Naledi-toekenning benoem vir beste vertoning deur ’n vrou in ’n hoofrol. Hierdie drama word in Engels vertaal as "The sewing machine" en in 2012 by die Edinburgh-fees in Skotland opgevoer, waar dit goeie resensies verwerf.

"Buitepos" debuteer by 2012 se Woordfees, waarna dit ook by die KKNK en elders opgevoer word. Dit handel oor ’n man wat in die afgeleë Karoodorp Buitepos elke middag in die droë rivierloop alleen is met sy klippe, gedagtes en drome. Sy lewe verander wanneer die poskantoor laat weet daar wag ’n geregistreerde brief vir hom.

"Rondomskrik" is ’n drama geïnspireer deur die grusame verkragting en moord op die jong Anene Booysen deur haar seunsvriend en sy maats in Bredasdorp in Februarie 2013. Dit debuteer in 2014 by die KKNK onder regie van Hennie van Greunen. Die titel van die drama suggereer dat die karakters omring is deur angs, maar die drama self bevat tog humor en hoop. Die onderwyseres Jasmien Adams probeer ’n verskil maak in die tiener Antjie Fortuin se lewe. Hierdie drama weerspieël hoe volwassenes die kinders faal, maar vind tog hoop in ’n maalkolk van wanhoop. In 2014 word die drama vir ses Kanna-toekennings benoem na opvoering daarvan by die Klein Karoo Nasionale Kunstefees op Oudtshoorn en word daarna ook benoem vir ses Fiësta-toekennings. "Rondomskrik" verower in 2014 die ATKV se prys vir ’n dramateks.

Rachelle Greeff skryf ook gedigte, waarvan sommige as student in "Penseel" en daarna in "Standpunte" verskyn.

Sy verwerf die volgende toekennings:

Boeke wat sy geskryf het:







</doc>
<doc id="102633" url="https://af.wikipedia.org/wiki?curid=102633" title="Wattville">
Wattville

Wattville is 'n township van Kemptonpark, in Gauteng, Suid-Afrika.



</doc>
<doc id="102634" url="https://af.wikipedia.org/wiki?curid=102634" title="Reigerpark">
Reigerpark

Reigerpark is 'n voormalige bruin woonbuurt in Boksburg in die Ekurhuleni Metropolitaanse Munisipaliteit, Gauteng, Suid-Afrika. Dit is gestig as Stirtonville ná die Tweede Wêreldoorlog toe mense ingestroom het uit landelike gebiede op soek na werk op die goudmyne. In 1963, as gevolg van die beleid van afsonderlike ontwikkeling, het die apartheidsregering die swart mense verskuif na Vosloorus, die Indiërs na Actonville en die bruin mense het oorgebly in Stirtonville, later herdoop na Reigerpark.

Die plaaslike inwoners het hul eie nie-amptelike name aan die verskillende gebiede van Reigerpark gegee, byvoorbeeld "Jerusalem" (as gevolg van die baie kerke in die gebied), "Excuse me" ("verskoon my"), as gevolg van huise wat so naby aan mekaar gebou is, dat wanneer jy nies, jou buurman sê: "seën jou"!) en "Popcorn", 'n nuwe gebied in die 1990's ontwikkel waar die huise so vinnig opgeskiet het, dat hulle vergelyk is met springmielies. 

In 1997 het die Popcorngebied gewelddadige huurboikotte beleef; in 2008, was dit een van die plekke van geweld tydens die anti-immigrante onluste, met brandstigting, aanrandings en moord op immigrante (veral spazawinkeleienaars) in wat beskryf is as "oorlogsones" op strate.



</doc>
<doc id="102635" url="https://af.wikipedia.org/wiki?curid=102635" title="Primrose">
Primrose

Primrose is 'n voorstad van Germiston in die Ekurhuleni Metropolitaanse Munisipaliteit.



</doc>
<doc id="102636" url="https://af.wikipedia.org/wiki?curid=102636" title="KwaThema">
KwaThema

KwaThema is 'n groot township suidwes van Springs op die Oos-Rand van Gauteng, Suid-Afrika. Dit is in 1951 gestig.



</doc>
<doc id="102637" url="https://af.wikipedia.org/wiki?curid=102637" title="NG gemeente Kroonstad-Noord">
NG gemeente Kroonstad-Noord

Die NG gemeente Kroonstad is die tweede oudste gemeente van die Nederduitse Gereformeerde Kerk op die Vrystaatse dorp Kroonstad. 

Die gemeente is op 23 Mei 1927 met sowat 1 200 lidmate van die moedergemeente afgestig, wat Kroonstad die tweede dorp naas Bloemfontein gemaak het wat 'n tweede NG gemeente gekry het; die ander geval in die Vrystaatse Kerk was die stigting van Rietfontein naas die moedergemeente Winburg, maar in daardie geval was dit weens die Rebellie van 1914 en nie vanweë 'n moedergemeente wat te groot geword het nie.

Kroonstad-Noord se eerste herderpaar, ds. en mev. J.S. Bosman, is op 20 April 1928 ontvang en hulle het die gemeente tot 18 November 1950 bedien toe ds. Bosman sy emeritaat aanvaar.

In Augustus 1929 is die pastorie, wat £2 300 gekos het en nog dekades lank gedien het, ingewy. Weens die depressiejare het die moeder- en dogtergemeente byna 10 jaar lank van een kerkgebou gebruik gemaak en het die jong gemeente intussen sy boufonds opgebou sodat die hoeksteenlegging van die sierlike klipgebou op 13 April 1935 en die inwyding op 3 April 1937 kon plaasvind. Die gebou bied sitplek aan 1 100 persone en het £22 000 gekos; die banke het £2 000 gekos en die Duitse eggo-orrel ook £2 000. Die argitek was Gerard Moerdyk en die kontrakteur A. Fairweather van Kroonstad. 

Intussen het die gemeente so snel aangegroei dat ds. J.G.C. Steyn op 6 September 1946 as medeleraar ontvang is; op 19 September 1948 het die herderspaar na Koppies vertrek en is ds. J.W.W. du Preez en gade van Oudtshoorn op 18 Februarie 1949 ontvang. 

Die noodsaaklikheid van die afstigting van 'n eerste dogtergemeente het op 24 Junie 1950 gelei tot die afstigting van Kroonheuwel en is ds. Du Preez daarheen beroep. Die moedergemeente kon die dogter ’n bruidskat van £10 500 gee. Op 2 Maart 1951 is ds. en mev. J.G.C. Steyn weer in die boesem van die gemeente ontvang. 

Onder hierdie gemeente het destyds die meeste onderwysinrigtings op Kroonstad, soos die Volkskool, die grootste in die Unie met oor die 1 400 leerlinge op die rol, die Hoërskool en die Hoër Tegniese Skool asook vier skoolkoshuise geressorteer. Die skriba-kassier van die stigting van die gemeente in 1927 tot minstens 1952 was J.J. Botes.




</doc>
<doc id="102639" url="https://af.wikipedia.org/wiki?curid=102639" title="Dawnpark">
Dawnpark

Dawnpark is 'n voorstad van Boksburg naby aan Vosloorus.



</doc>
<doc id="102640" url="https://af.wikipedia.org/wiki?curid=102640" title="NG gemeente Tweeling">
NG gemeente Tweeling

Die NG gemeente Tweeling is ’n gemeente van die Nederduitse Gereformeerde Kerk op die dorp Tweeling in die provinsie en Sinode van die Vrystaat.

Volgens De Kerkbode van 30 Junie 1926 blyk dit “op 17 Junie 1926 word 'n gemeente gestig deur die Ringskommissie van die Ring van Harrismith te Tweeling". Die gemeente is hoofsaaklik afgestig van 'n groot deel van Frankfort en Reitz en 'n klein deeltjie van Vrede.

Tot ouderlinge is destyds benoem die brs. L.P.J. Taljaard en J.A. Theron en tot diakens die brs. P.G. Human, C.P. Cilliers, J. Kriel en H.J. Duminy. Die predikant van Reitz is benoem tot konsulent en die gemeente sou onder die Ring van Harrismith ressorteer. 

Op 12 Februarie 1927 is die hoeksteen van die kerk, wat as kerksaal gebruik is ná die inwyding van die gemeente se siersteenkerk, deur ds. J.P. van der Spuy, destyds predikant van Reitz en konsulent van die pas gestigte gemeente Tweeling, gelê. Ds. Van der Spuy, later ook moderator van die Vrystaatse Kerk, het besonder baie vir die gemeente opgeoffer voordat hy 'n eie predikant kon hê. Op 27 Mei 1927 is die kerksaal ingewy.

Oop 28 Mei 1927 is ds. M.J. Meij van Kokstad, waarvan hy ook die eerste leraar was, hier bevestig. Die bevestigingsrede is deur ds. J.P. van der Spuy uitgespreek en ds. Meij het sy intreerede uitgespreek na aanleiding van Hand. 10:20: “Ek vra dan om watter rede julle my laat haal het." Die jare 1927 tot 1937 was vir die jong gemeente jare van swaarkry. Sonder geld, behalwe 'n klein donasie van die gemeente Reitz, moes die gemeente opgebou word. Op 2 November 1942 is die pastoriemoeder die gemeente deur die dood ontval. Op 2 Oktober 1948 neem ds. Meij afskeid van die gemeente, aangesien hy ’n beroep na Cedarville aangeneem het. 

Op 12 Maart 1949 is ds. Meij se opvolger, prop. H.O. Pienaar, hier bevestig. Die gemeente het in 1952 sy 25-jarige bestaan herdenk en by dié geleentheid 'n suksesvolle poging in verband met die stywing van sy kerkboufonds onder leiding van sy ywerige leraar aangewend. In daardie haar berig "Ons gemeentelike feesalbum": "Vir hierdie groot saak ontbreek dit nie aan die nodige entoesiasme onder die gemeentelede nie en elkeen sien reikhalsend uit na die groot oomblik wanneer die deure van ons nuwe kerk vir die inwydingsplegtigheid oopgesluit sal word."




</doc>
<doc id="102644" url="https://af.wikipedia.org/wiki?curid=102644" title="Chris Burger">
Chris Burger

Christiaan Petrus Bernard Burger (6 Maart 1952-31 Augustus 1980) was 'n Suid-Afrikaanse rugbyspeler. Hy het van 1975 tot 1980 as heelagter vir die Westelike Provinsie gespeel. Hy sterf op 31 Augustus 1980, op 28-jarige ouderdom, nadat hy sy nek die vorige dag tydens 'n Curriebeker-wedstryd teen die Vrystaat gebreek het.

Ná die voorval het Morné du Plessis, die spankaptein, saam met sy spanmaats, die "Chris Burger-fonds" gestig om sy familie by te staan. Sy dogtertjie, Esmarie, was ten tye van die voorval 18 maande oud.

'n Paar jaar later sterf die rugbyspeler, Petro Jackson (1964-1998), in soortgelyke omstandighede in Stellenbosch, waarna die Petro Jackson-spelersfonds gestig is. Die twee fondse is op 23 September 1992 saamgesmelt in die "Chris Burger-Petro Jackson-spelersfonds", soos dit vandag bekend staan. Die fonds het al talle rugbyspelers wat ernstig beseer is, finansieel ondersteun. Die fonds poog ook om die risiko met betrekking tot ernstige beserings in rugby te verminder.



</doc>
<doc id="102645" url="https://af.wikipedia.org/wiki?curid=102645" title="Duduza">
Duduza

Duduza is 'n groot township geleë in die Ekurhuleni Metropolitaanse Munisipaliteit in Gauteng. Duduza is ongeveer 56 km suidoos van Johannesburg geleë.



</doc>
<doc id="102646" url="https://af.wikipedia.org/wiki?curid=102646" title="Elsburg">
Elsburg

Elsburg is 'n dorpie 6 km suidoos van Germiston, op die Oos-Rand van Gauteng.


</doc>
<doc id="102648" url="https://af.wikipedia.org/wiki?curid=102648" title="NG gemeente Rietfontein">
NG gemeente Rietfontein

Die NG gemeente Rietfontein is die tweede gemeente van die Nederduitse Gereformeerde Kerk op die Vrystaatse dorp Winburg en het “uit die nood van die omstandighede” ontstaan.

Ná die gewapende protes van 1914 is 'n versoek aan die kerkraad van die gemeente Winburg gerig dat die lede van die kerkraad wat die wapens opgeneem het teen hulle mede-Afrikaners, moet bedank. Hierdie versoek is geweier. Diegene wat hulle beswaard gevoel het om langer onder die kerkraad van Winburg te ressorteer, het toe 'n kommissie van 12 gekies ten einde verder te onderhandel. Die kerkraad is opnuut genader en beleefd versoek om toe te staan dat een maal per maand 'n leraar van elders verkry word om die beswaardes te bearbei en die sakramente te bedien. Hierdie versoek is ook geweier, hoewel die vergunning gegee is om buitedienste te hou, maar die sakramente mog nie bedien word nie. Die plaaslike sendeling is ook nie toegelaat om dienste vir die beswaardes te hou nie.

Die Ring het toe ingegryp, maar die vrede is nie herstel nie. 'n Latere poging het goeie vooruitsigte ingehou, maar aangesien die betrokke kerkraadslede, wat eers beloof het om te bedank, weer van sin verander het, is daar finaal tot afskeiding van die moedergemeente besluit. Daartoe is besluit op 'n vergadering van die beswaardes, gehou in Maart 1917. Eindelik is die Ringskommissie gemagtig om die beswaardes tot 'n afsonderlike gemeente af te stig.

Op 31 Mei 1917 is die gemeente Rietfontein gestig, so genoem na die plaas Rietfontein, wat aan die dorp Winburg grens, waarop pres. M.T. Steyn gebore is. Die gemeente het toe reeds 500 lidmate getel. Tot konsulent is ds. H.J. Pienaar van Senekal benoem.

By gebrek aan 'n eie kerkgebou is die eredienste aanvanklik in Winburg se stadsaal gehou en wanneer die stadsaal vir ander geleenthede bespreek was, is dit in die bioskoopsaal gehou. Geld vir die bou van 'n kerk is ingesamel. Eers is daar aan die bou van 'n kerksaal gedink; later is besluit op die bou van 'n kerk. 'n Baie geskikte terrein is aangekoop en die eerste kerk van die gemeente, 'n eenvoudige kruiskerkie, is op 11 Julie 1919 ingewy. Die bouaannemer was Long van Bloemfontein en die koste £8 930.

Twintig jaar later is daar tot die bou van 'n nuwe en doeltreffender kerk besluit. Die oue is afgebreek en op dieselfde terrein is die nuwe kerk gebou, na die ontwerp van die vermaarde argitek Gerard Moerdijk, en in die naweek van 15 en 16 Maart 1941 ingewy. In 2005 skryf Dirk van der Bank in "Volksblad": "Die gemeente het ná die afskeidsdiens in die Voortrekkersaal, wat intussen as kerk gebruik is, in 'n prosessie na die nuwe kerk gestap waar die Sondagskoolkinders hulle toegesing het. In sy toespraak het argitek Moerdijk die gemeente geprys vir sy deursettingsvermoë om hierdie projek ten spyte van die moeilike ekonomiese omstan dighede van die oorlogsjare te voltooi. Binne 18 maande is genoeg geld ingesamel, onder meer met pannekoek- en braaivleisverkope, om die kerk sonder skuld in te wy. Rietfontein se kerkgebou toon heelwat ooreenkomste met Bloemfontein-Wes se kerkgebou wat ook deur Gerhard Moerdijk ontwerp is. Wat die plasing van die toring en die vorm van die skip van die gebou betref, toon Rietfontein se kerk ook in 'n mindere mate ooreenkomste met die Moerdijk-kerke in Kestell, Louis Trichardt en Salisbury (Harare) in die destydse Rhodesië."

Die eerste leraar van die gemeente was ds. J.H. Badenhorst. In 1921 is hy deur ds. B.J. Kloppers opgevolg. In 1927 volg ds. C.R. Kotze. Die vierde leraar was ds. G.N.P. Cloete, wat in 1935 hier bevestig is. Die vyfde leraar was ds. G. J. Barnardt, wat in April 1948 verwelkom is.

In 1952 skryf die gemeente se medewerker, waarskynlik ds. Barnardt, in Ons gemeentelike feesalbum: “Die Here het hierdie gemeente, uit nood en angs gebore, wonderlik geseën.”





</doc>
<doc id="102649" url="https://af.wikipedia.org/wiki?curid=102649" title="Etwatwa">
Etwatwa

Etwatwa is 'n township naby aan Benoni in Gauteng, Suid-Afrika.



</doc>
<doc id="102650" url="https://af.wikipedia.org/wiki?curid=102650" title="Kassapa Boeddha">
Kassapa Boeddha

Kassapa Boeddha, bekend as Kāśyapa in Sanskrit, is een van die antieke Boeddhas wie se biografie voorkom in hoofstuk 24 van die "Boeddhavamsa", een van die boeke van die Pali-kanon.

Volgens die Theravada-Boeddhistiese tradisie is Kassapa die 27ste van die 29 Boeddhas wie se naam bekend is, die 6de van die Sewe Boeddhas van die Antieke Tyd, en die derde van die vyf Boeddhas van die huidige kalpa.

Die huidige kalpa word die "bhadrakalpa" ("Gunstige Eon") genoem. Die vyf Boeddhas van dié eon is:



</doc>
<doc id="102652" url="https://af.wikipedia.org/wiki?curid=102652" title="Pali">
Pali

Pali ("Pāli") is ’n Indo-Ariese taal van die Indiese subkontinent. Dit word wyd bestudeer omdat dit die taal van ’n groot deel van die vroegste bestaande Boeddhistiese letterkunde is, soos vervat in die Pali-kanon, en dit is ook die heilige taal van Theravada-Boeddhisme. Dit word net as liturgiese taal gebruik.



</doc>
<doc id="102655" url="https://af.wikipedia.org/wiki?curid=102655" title="Pali-kanon">
Pali-kanon

Die Pali-kanon (Pali: "Tipiṭaka") is die standaardversameling geskrifte in die Theravada-Boeddhistiese tradisie, soos bewaar in die taal Pali. Dit is die eerste bekende en volledigste bestaande, vroeg-Boeddhistiese kanon.

Dit is in Noord-Indië saamgestel en mondelings oorgedra totdat dit in 29 v.C. op die Vierde Boeddhisteraad in Sri Lanka op skrif gestel is, sowat 450 jaar ná die dood van Gautama Boeddha.

Die Pali-kanon bestaan uit drie algemene kategorieë, wat "piṭaka" (van die Pali-woord vir "mandjie") genoem word. As gevolg hiervan is die kanon tradisioneel bekend as die Tipiṭaka ("Drie Mandjies"). Die drie "piṭakas" is soos volg: 

Die Vinaya- en Sutta-pitaka stem baie ooreen met ander Boeddhistiese werke, maar die Abhidhamma-pitaka is ’n tipiese Theravada-versameling wat min gemeen het met werke van ander Boeddhisteskole.



</doc>
<doc id="102656" url="https://af.wikipedia.org/wiki?curid=102656" title="NG gemeente Paul Roux">
NG gemeente Paul Roux

Die NG gemeente Paul Roux is ’n gemeente van die Nederduitse Gereformeerde Kerk op die Vrystaatse dorp Paul Roux. Dis een van die 60 oudste gemeentes in die Vrystaatse Sinode.

Die dorp en gemeente heet na genl. ds. Paul Roux en is op 25 Junie 1914 gestig, drie jaar en weke ná sy dood. Ds. C.A. van der Merwe was die eerste konsulent en L.N. de Jager scriba. Intussen het die Rebellie gewoed en 'n derde beroep is uitgebring, op ds. H.A. Boshoff, wat op 20 November 1915 antwoord dat hy die beroep sal aanneem, mits die gemeente gewillig is om te wag totdat hy uit die gevangenis is. Op 25 Februarie 1916 is hy ontvang en bevestig. Einde 1918 is ds. Boshoff oorlede aan griep.

Op 18 Augustus 1919 is 'n derde beroep, op ds. C.W. Retief, uitgebring, wat op 2 November 1919 bevestig is. Op 27 Mei 1945 ontvang ds. Retief demissie ná byna 26 jaar diens. (Hy en ds. Boshoff is albei op die kerkperseel begrawe.) Op 2 Junie word ds. H.J.C. Reyneke beroep en in September bevestig. Ná demissie aan ds. Reyneke op 26 Maart 1949 verleen, word ds. F.J. Hay op 30 Oktober 1949 bevestig.

Uit die boedel van J.P.J. Smit is die plaas Geschenk aan die gemeente bemaak, wat later saam met ander plase uit dieselfde familie verkoop en 'n saal, die Smitsaal, gebou word. Op 7 Februarie 1925 is die eerste sendeling in die persoon van eerw. F. Blignaut beroep. Die versoek om 'n sendingkerk te bou, word in 1935 toegestaan. Laat in die jare veertig is die sendinggemeentes Paul Roux en Bethlehem-Wes groepeer en eerw. J.P. Jacobs as eerste sendeling bevestig.
Die kerkinwyding het op 10 Februarie 1917 plaasgevind. Met 'n kerkkoshuis word in 1920 begin. P J. Zeeman word op 1 Februarie 1920 scriba en bly 26 jaar in die tuig. Die pastorie is herbou en op 11 Junie 1921 in gebruik geneem. Op 14 Junie 1930 besluit die gemeente om £2 000 te leen om 'n koshuis te bou en word dit die Retief-koshuis genoem, wat later uitgebrei word.

Op 28 Mei 1946 gee die gemeente toestemming tot die aanbou van die toring van die onvoltooide kerkgebou. Op 17 Augustus 1946 besluit die gemeente om 'n orrel aan te koop. Op 19 Februarie 1947 gaan die gemeente oor tot herbou van die kerkgebou en die inwyding vind plaas op 14 en 15 Februarie 1948. Op 14 Mei 1949 is die nuwe orrel ingewy.

Op 29 Augustus 1933 is die Afrikaanse Bybel feestelik in gebruik geneem. Die kerkraad neem ook deel aan plaaslike eeufeesverrigtinge met die besoek van die kakebeenwa in 1938. Met die reuse-dankoffer in 1951 van oor die £5 000, is alle kerkskuld gedelg.





</doc>
<doc id="102661" url="https://af.wikipedia.org/wiki?curid=102661" title="Ngwegweni">
Ngwegweni

Ngwegweni is 'n nedersetting in Umzimvubu Plaaslike Munisipaliteit in die Oos-Kaapprovinsie in Suid-Afrika, nie ver van Mount Ayliff af nie. 



</doc>
<doc id="102662" url="https://af.wikipedia.org/wiki?curid=102662" title="Anna Rothmann">
Anna Rothmann

Anna Wilhelmina Rothmann (1904–2000) was 'n Afrikaanse skrywer en die dogter van M.E.R. Sy het jeugboeke en een historiese boek geskryf, asook vertaalwerk na Afrikaans gedoen. In 1972 is die Scheepersprys vir Jeugliteratuur aan haar toegeken vir "Klaasneus-hulle". 'n Afdeling van die uitstalruimte in die Albany Museum is in 1980 na haar vernoem.

Anna W. Rothmann is in 1904 in Swellendam gebore. Haar ma was die bekende skrywer, M.E.R. (Maria Elizabeth Rothmann) en haar pa die skoolhoof, Herbert Charles Gordon Oakshott. Sy studeer aan die Universiteit van Stellenbosch en behaal in 1924 haar BSc-graad, in 1926 haar Sekondêre Onderwysdiploma en in 1931 haar MSc-graad.

Rothmann was 'n lektrise aan die Paarlse Opleidingskollege. Gedurende 1938 ontvang sy 'n Carnegie-beurs om by 'n museum in Chicago te studeer. Vanaf 1936 tot 1954 was sy die skoolorganiseerder by die Albany Museum in Grahamstad. Vanaf 1954 was sy by die Drostdy Museum in Swellendam werksaam. Hier het sy ook navorsing oor die geskiedenis van die omgewing gedoen en 'n boekie oor die Republiek van Swellendam saamgestel.

Sy is op 6 Oktober 2000, op 96-jarige ouderdom, oorlede.



</doc>
<doc id="102663" url="https://af.wikipedia.org/wiki?curid=102663" title="Nkantolo">
Nkantolo

Nkantolo is 'n nedersetting in Umzimvubu Plaaslike Munisipaliteit in die Oos-Kaapprovinsie in Suid-Afrika.



</doc>
<doc id="102673" url="https://af.wikipedia.org/wiki?curid=102673" title="Tempel van Bel">
Tempel van Bel

Die Tempel van Bel (Arabies: معبد بل) is ’n antieke ruïne in Palmyra, Sirië. Dit is gewy aan die godheid Bel (of Baäl). Die ruïnes word beskou as van die bes bewaarde skatte van Palmyra.

Die tempel is in Augustus 2015 minstens gedeeltelik verwoes deur die ekstremistiese militante groep Islamitiese Staat in Irak en die Levant (ISIL) nadat hulle die terrein in Mei 2015 beset het. Palmyra se Tempel van Baalsamin is vroeër dié maand met plofstof opgeblaas.

Die tempel is op ’n tel gebou (’n kunsmatige heuwel wat vanweë menslike bewoning ontstaan) en dui daarop dat mense in die 3de millennium v.C. al daar gewoon het. Op die terrein was in voor-Romeinse tye ’n tempel wat gewoonlik die "eerste Tempel van Bel" of "die Hellenistiese tempel" genoem word.

Van die tempel se mure is in die laat 1ste eeu en vroeë 2de eeu n.C. gebou. Dele van die struktuur is in 1132 deur Arabiere gewysig, en dit het gehelp dat dit beter bewaar gebly het. Die meeste van die suile van die binneste kolonnades het steeds staanplekke vir die standbeelde van vooraanstaande burgers.

Die tempel toon ’n merkwaardige samesmelting van Nabye-Oosterse en Grieks-Romeinse argitektuur. Dit lê in ’n groot ingeslote ruimte omring met kolonnades. Dit het ’n reghoekie uitleg wat van noord tot suid loop. Dit staan op ’n geplaveide hof omring deur ’n enorme muur van 205 m lank met ’n ingang. Die eintlike tempelgebou was op ’n podium in die middel van die hof. Die binnekamer was omring deur suile, wat net aan die een kant deur ’n poort onderbreek is — dié het groot treetjies gehad van die binnehof af.

Die binnekamer was uniek omdat dit twee heiligdomme bevat het, een noord en een suid. Die noordelike heiligdom het halfverhewe snywerk gehad van die sewe planete wat toe aan die mens bekend was, die tekens van die diereriem, ’n optog van kamele en vroue met sluiers. In drie hoeke van die gebou was trappe wat na die dakterras gelei het.

In die hof is oorblyfsels van ’n wasbak, altaar, eetkamer en ’n gebou met nisse. In die noordwestehoek is ’n helling waarlangs diere na die tempel geneem is om geoffer te word. Daar is drie poorte, met die ingangspoort aan die westekant. Veranderings in 1132 deur die Arabiere toe hulle ’n bastion opgerig en die tempel in ’n moskee omskep het, het daartoe gelei dat dit beter bewaar gebly het.

Op 30 Augustus 2015 het Associated Press berig ISIL het die tempel gedeeltelik met plofstof verwoes en ooggetuies aangehaal. Volgens berigte het die stene en suile op die grond gelê en was net een muur oor. Ook die Siriese waarnemer van menseregte het die skade bevestig.

Sirië se hoof van oudhede, Maamoun Abdulkarim, het egter later gesê hoewel daar ’n ontploffing naby die tempel was, "staan die basiese struktuur nog".



</doc>
<doc id="102678" url="https://af.wikipedia.org/wiki?curid=102678" title="Lou Hofmeyr">
Lou Hofmeyr

Ds. Johannes Wynand Louw (Lou) Hofmeyr (Somerset-Oos, 19 Julie 1978 – Kaapstad, 28 Oktober 1936) was ’n predikant en sendeling in die NG Kerk.

Lou Hofmeyr was die tiende van die twaalf kinders van ds. Jan Hendrik Hofmeyr en sy vrou, Isabella Murray, suster van ds. Andrew Murray die jonge (1828–1917). Van die vyf van ds. J.H. Hofmeyr se sewe seuns wat predikant geword het, was vier vir korter of langer tyd sendelinge; trouens, sowel die Murray- as die Hofmeyr-gesin het verskeie toe-gewyde en begaafde predikante en sendelinge gelewer en vyf van Lou Hofmeyr se Murray-ooms het ook in die bediening gestaan.

Hofmeyr het grootgeword in 'n vrome, gelukkige gesinsatmosfeer omgewe van die pragtige natuurskoon. Hy ontvang onderwys aan die Gill-kollege, Somerset-Oos, waar hy in 1895 matrikuleer en die B.A.-graad in 1898 behaal. Hierna gee hy 'n jaar lank onderwys aan Dale-kollege, King William's Town, waarna hy in 1900 na die Kweekskool op Stellenbosch gaan. Ná voltooiing van sy kursus word hy op 9 Desember 1904 gelegitimeer. Hy was 'n ywerige en vroom student en het 'n leidende aandeel in die pas gestigte Christen Studentevereniging geneem.

Sy eerste werkkring was Kakamas waar hy op 8 April 1905 as predikant bevestig is. Tot 1909 dien hy die jong arbeidskolonie daar as predikant en superintendent en daarna slegs as predikant. Op 5 Februarie 1912 vertrek hy na Njassaland (Malawi) as sendeling. Daar spits hy hom toe op die studie van die taal Chichewa en maak groot erns met persoonlike geestelike bearbeiding. Ter wille van die gesondheidstoestand van sy vrou moet hy in 1915 na die Suide terugkeer, waar hy ná afloswerk in die gemeente De Nieuwe Kerk, Kaapstad, 'n beroep na Fraserburg aanvaar.

Hofmeyr het uit die sendingveld na die NG gemeente Fraserburg gekom en aan die sending moes die gemeente hom weer afstaan toe hy organiserende sendingsekretaris van die Kaapse Kerk geword.

Ná altesaam vyf mislukte beroepe is Hofmeyr op 23 November 1914 beroep. Hy het die beroep aangeneem en is op 8 Februarie 1915 op Fraserburg bevestig. Uit die aard van die saak het sendingwerk in sy tyd op Fraserburg die nodige aandag geniet. Daar was weer 'n verwoestende droogte wat drie jaar voortgeduur het, nogtans is die openbare eredienste goed bygewoon. Ook kon die Kerkraad verklaar dat daar "groot eensgesindheid heers in die gemeente". Maar dit was die gemeente nie vergun om hierdie leraar lank hier te hê nie. Ná twee jaar en 10 maande se verblyf neem hy reeds afskeid op 15 Desember 1917. "Die Kerkraad dink met dank terug aan sy getroue arbeid."

Op 1 Januarie 1918 word hy organiserende sendingsekretaris in Kaapland in die plek van ds. A.F. Louw (1866–1966). In hierdie hoedanigheid doen hy veral baie vir die opleiding van kerklike Kleurling-arbeiders en die uitleiding van die bruin NG Sendingkerk in Suid-Afrika tot groter selfstandigheid. Voorts was hy 'n sleutelfiguur in die bewerkstelliging van beter wedersydse begrip en samewerking tussen die NG. Kerk en ander Protestantse Kerke, asook tussen Christene van verskillende rasse. In hierdie opsig lewer hy 'n besonderse bydrae by die interkerklike, veelrassige konferensies in Johannesburg in 1923 en in Het Zoute, België, in 1926.

Daar verskyn van Hofmeyr 'n brosjure "Zending studie onderwerpen" (1918) en die volgende sendingbiografieë: "Louis Murray, die leeue-hart" (s.j.), "De kleine Jan van Kongwe" (1913), "Attie Hofmeyr van Nyasaland" (1921), "Piet Weyers van die Soedan" (1924) en "Abraham de Klerk van Ceylon" (1928). In samewerking met ds. A. C. Murray* skryf hy ook "Dagbreek in donker Afrika" (1927), wat ’n oorsig van die sendingwerk van die NG Kerk bied.

Weens swak gesondheid moes Hofmeyr sy emeritaat op 24 Oktober 1932 aanvaar en ná ’n langdurige siekte wat hy met berustende blymoedigheid verduur het, is hy oorlede. Hy het, volgens W.J. van der Merwe in die "Suid-Afrikaanse Biografiese Woordeboek" (deel III), "veelsydige en duursame werk verrig en die genade en gawes ontvang om sy taak met beskeidenheid en Christelike adel te volbring".

Hofmeyr is op 4 April 1906 op Worcester met die begaafde en diensbare Anna Jemina (Minnie) Strasheim getroud. Sy was van 1934 tot haar dood op 17 Februarie 1941 voorsitter van die Vrouesendingbond van Kaapland. Hulle het een seun gehad, Jan Oranje, wat in 1909 op Kakamas gebore is en in 1913 in Kongwe, Njassaland, oorlede is.

Mev. Hofmeyr het saam met haar man baie gemeentes besoek en baie bewus geword van die nood van die bruin mense, veral op maatskaplike gebied. Die Minnie Hofmeyr-kollege is as die "Opleidingskool vir Christelike Kleurlingwerkers" in 'n gebou in Harringtonstraat 109, Kaapstad, begin. Die opleidingskool het met nege studente begin. Hulle moes 19 jaar oud wees en in besit van 'n st. ses-sertifikaat wees. Later het dit na Worcester verskuif waar dit einde 1993 gesluit het.



</doc>
<doc id="102681" url="https://af.wikipedia.org/wiki?curid=102681" title="Fort Cunynghame">
Fort Cunynghame

Fort Cunynghame is geleë net noord van Döhne in die Oos-Kaap van Suid-Afrika. Dit is in 1878 net na die Negende Grensoorlog gebou. 

Sir Arthur Augustus Thurlow Cunynghame (1812–1884) was die Britse militêre bevelhebber in die Kaapkolonie van 1874 tot 1878. Cunynghame het wyd gereis, was 'n goeie waarnemer en het verskeie boeke geskryf, onder andere een oor Suid-Afrika.


</doc>
<doc id="102682" url="https://af.wikipedia.org/wiki?curid=102682" title="Andrew Hofmeyr">
Andrew Hofmeyr

Ds. Andrew Murray Hofmeyr (Murraysburg, 15 Junie 1866 – Elladale, distrik Greytown, 21 Februarie 1936), was ’n sendeling en dosent.

Andrew Hofmeyr was die derde van die twaalf kinders van ds. Jan Hendrik Hofmeyr, predikant van Murraysburg en Somerset-Oos, en sy vrou, Isabella Murray, dogter van ds. Andrew Murray, die oue. Hy verwerf die B.A.-graad aan Gill-kollege, Somerset-Oos, en ontvang sy teologiese opleiding aan die Kweekskool op Stellenbosch. 

Aan die einde van 1893 word hy as predikant van die NG Kerk gelegitimeer en op 14 April 1894 op Somerset-Oos georden om sendingwerk onder die Zoeloes in die omgewing van Greytown, Natal, te gaan doen. Een van sy belangrikste take was die opleiding van evangeliste op Emandhleni. Hiervandaan word hy beroep as die eerste direkteur van die Stofberg-gedenkskool, wat op 1 Oktober 1908 naby Viljoensdrif geopen is vir die opleiding van swart leraars, evangeliste en onderwysers. Die inrigting begin op 'n beskeie skaal, maar brei onder Hofmeyr se leiding bestendig uit. Dit het sy naam gekry ter ere van ds. Pieter Stofberg, sendeling op Mochudi in Betsjoeanaland van 1898 tot sy dood in Junie 1907, sowat 'n jaar nadat hy op die Kaapse Sinode 'n kragtige pleidooi vir die oprigting van so 'n onderwysinstelling gelewer het.

Ná 36 jaar in die amp tree hy aan die einde van 1934 af en vestig hom naby Greytown. By sy aftrede het 26 leraars, 171 evangeliste en honderde onderwysers reeds hul opleiding aan sy inrigting voltooi. 

Hofmeyr is in 1894 met Phoebe Home Stroebel (1866–1924) getroud en in 1927 met die weduwee Millie Nel. Uit die eerste huwelik is vier kinders gebore. Een van die seuns, ds. Henry Murray Hofmeyr, het Hofmeyr as direkteur van die Stofberg-gedenkskool opgevolg. 

Hofmeyr was 'n vrome, beskeie en liefdevolle mens wat sy taak met besonderse ywer en toewyding verrig het. Onder die swart mense is hy as 'n ware geestelike vader beskou en was gelief en gerespekteer.



</doc>
<doc id="102683" url="https://af.wikipedia.org/wiki?curid=102683" title="John Hofmeyr">
John Hofmeyr

Ds. John Murray Hofmeyr (Somerset-Oos, 6 April 1871 – Johannesburg, 15 Desember 1943) was ’n predikant in die Nederduitse Gereformeerde Kerk en word veral onthou as opvolger van sy vader, ds. J.H. Hofmeyr, in die gemeente Somerset-Oos, waar hy gearbei het van 1907 tot hy sy emeritaat in 1940 aanvaar het.

John Hofmeyr is in die ou pastorie op Somerset-Oos gebore. Hy dra die naam van sy oom prof. John Murray, wat een van die eerste teologiese professors van die Kweekskool was. Sy doopsbediening het in die Gill-kollege plaasgevind, waar die dienste tydelik gehou was terwyl die teenswoordige kerk in aanbou was. Ná plaaslike skoolonderwys het hy in 1891 uit die Gill-kollege die B.A. eksamen afgelê. In 1894 is hy ingeskryf as teologiese student op Stellenbosch en na volbragte studie is hy 29 September 1897 gelegitimeer. Op Stellenbosch was hy van 1895 en 1897 kaptein van Maties se eerste rugbyspan. Hy het ook in 1897 vir die Westelike Provinsie se eerste span gespeel. Van Maties se eerste krieketspan was hy ook kaptein. Van sy tyd het ene "Ou-Kaptein" in 1918 in "Gedenkboek van het Victoria-kollege" geskryf (in die Afrikaans van destyds): "In 1895 het daar weer 'n bietjie herlewing in kriket gekom, sodat dit die Stellenbosse span geluk het onder die kapteinskap van J.M. Hofmeyr (tans predikant van Somerset-Oos) selfs die welbekende 'Western Province Club' op hul eie grond 'n pak sla te gee."

Aangesien hy reeds vroeër sy begeerte te kenne gegee het om hom as die eerste verteenwoordiger van die Vrystaatse Kerk aan die Sending in Njassaland te wy, het hy kort ná die proponentseksamen na Londen vertrek om met die oog op sy toekomstige werk 'n jaar lank medisyne aan die Livingstone-kollege te studeer. By sy terugkeer het hy etlike Vrystaatse gemeentes besoek en oor sy werk toegespreek en op 18 Februarie 1899 is hy op Winburg georden. Sy vader het die ordeningsrede uitgespreek oor Eks. 33:14, aan die einde waarvan hy onder meer gesê het: “Ik acht mij gelukkig, mijn zoon, dat ik u heden in de heilige evangeliebediening mag verwelkomen.” Eerw. Andries Dreyer skryf in die gemeente Somerset-Oos se 110-jarige gedenkboek: “Seker was dit vir die vader 'n blye dag en nie minder vir die moeder nie.” Die eintlike afvaardiging het 'n paar maande later onder blyke van groot belangstelling op Somerset plaasgevind en daarop het die jeugdige predikant-sendeling na sy bestemming vertrek.

Ná 'n voorspoedige reis het ds. Hofmeyr veilig op die destydse hoofstasie van die Njassasending, Mvera, aangekom en 'n maand daarna het hy in vereniging met eerw. P.J. Smit weswaarts van Mvera na die land van Mpseni gereis en in September 1899 die sendingstasie Magwero aangelê. Die stasie was 1 000 morg groot en is aangekoop teen een sjieling per morg. Die werk was veelbelowend en geseën en reeds in 1901 is daar 'n skool- en kerkgebou wat 500 of 600 mense kon bevat, voltooi. Toe was daar ook reeds vier buiteskole aan die gang. Ongelukkig is ds. Hofmeyr se werk onderbreek aangesien hy deur herhaalde sware aanvalle van die gevreesde swartwaterkoors genoodsaak is om die land aan die einde van 1902 te verlaat en na die suide terug te keer. Die hoop om na die sendingveld ná 'n jaar van rus terug te keer is egter verydel nadat dokters hulle daarteen verklaar het. Sy gesondheid was ondermyn.

In 1903 is ds. Hofmeyr aangestel as hulpprediker van sy vader. Die aanstelling was slegs vir een jaar aangesien hy toe nog gehoop het om op herstel na die sendingveld terug te keer. Die hulppredikerskap het hom egter oor ruim drie jaar uitgestrek en toe in 1907 die gemeentelike toestande en die gesondheidstoestand van ou ds. Hofmeyr die beroeping van 'n tweede predikant noodsaaklik maak, is ds. J.M. Hofmeyr beroep. Hy het die beroep aangeneem en is 19 Oktober 1907 bevestig. Daar kom geen verslag van die bevestiging in De Kerkbode voor nie. Dat dit vir die vader en seun 'n groot voorreg moes gewees het om met mekaar saam te werk, is seker. Die vader het die volgende jaar weggeval en van toe af was die seun die enigste predikant.

Met die viering van die gemeente se 110-jarige bestaan skryf eerw. Dreyer: “Hy bearbei die gemeente nou reeds meer as dertig jaar en doen dit op 'n wyse en met 'n toewyding wat vir die gemeente 'n oorsaak tot vreugde en dankbaarheid is. Hoewel daar gedurende sy lange dienstyd nie juis opspraakwekkende gebeurtenisse plaasgevind het nie, gaan ds. Hofmeyr in die stilte met sy arbeid voort deur getroue evangelieprediking en herderlike besoek, en daar rus kennelike seën op. Onder sy bediening is daar 'n weeshuis waarin 200 kinders versorg word en 'n arm koshuis in verband met die kerkraad tot stand gekom. En in 1931 is die kerkgebou onder sy leiding teen 'n koste van meer as £3 000 verander en vernuut en dit is inderdaad 'n groot verbetering. Danksy die voorbeeld van die Hofmeyr-familie en die inspirasie wat van hulle uitgegaan het, is Somerset Oos vandag 'n sendingliewende gemeente.”

Ds. Hofmeyr was lid van die Algemene Sendingkommissie.

Ds. Hofmeyr het 29 Julie 1908 in die huwelik getree met mej. Catharina (of Catherine) Louw Pienaar, 'n dogter van wyle ds. D.J. Pienaar van Uitenhage. Die huwelik is geseën met een seun en vyf dogters wat volwassenheid bereik het. Jan Hendrik (1909–1984) was 'n spesialis en professor aan die Universiteit van Pretoria, Heloise Hester Louw (1911–1972) was getroud met ds. D.J. McDonald, Isobel Murray (1913–, ongetroud) was matrone in Kaapstad, Helen Margaret (1916–?, ongetroud) was onderwyseres, Jeanne Adéle (1918–1966) was getroud met ds, A.J. Van Wijk en Catherine Leonie (1921–?, ongetroud) ook. Hul derde dogtertjie, Joan, is 'n maand ná haar geboorte (20 Junie 1914) oorlede. Mev. Hofmeyr was 'n troue hulpe vir haar eggenoot en die twee se hoofdoel, aldus eerw. Dreyer, was “om die naam van die Here Jesus heerlik te maak in die gemeente en Sy Koninkryk te help uitbrei tot aan die eindes van die aarde”.

In 1935, met die herdenking van die gemeente se 110-jarige bestaan, het ds. Hofmeyr die volgende boodskap aan die gemeente gerig: “Geliefde Gemeente! Waar ek, by hierdie feesgeleentheid, die gemeente wat vir my dierbaar is, gelukwens, vergeet ek geen oomblik nie dat die band wat my aan hom bind 'n besondere is. Dit is nie net leraar en gemeente in die gewone sin nie maar leraar wat één was met die gemeente van sy geboorte af. In hierdie selde ou pastorie is ek gebore, het ek my wonderlike, gelukkige kindsjare deurgebring. Een van ons bejaarde predikante het eens aan my gesê: ‘Ons praat van julle as die “happy Hofmeyrs” en ek wonder soms of julle nie te “happy” is nie.’ Met sulke ouers, broers, susters, woning en vriende in die gemeente, kon dit nie anders wees nie. Na hierdie vriende, gemeente, omgewing, ouers, het ek teruggekeer toe u my vereer het om my te vra hierdie gemeente te dien, na dit duidelik geword het dat ek nie weer kon terugkeer Nyasaland toe nie.

“Watter voorreg, veral om hulpprediker te wees van so 'n vader, van so 'n leraar! Sy wonderlike tak, netheid, akkuraatheid, versigtigheid, mensekennis, sy edele karakter moes mens bewonder. In die werk wat hy vir gemeente of kerk moes verrig, was dit onmoontlik vir hom om te fouteer eenvoudig omdat hy die kerkwet geken het soos die ABC en daarby was sy geloof so kinderlik en was hy so getrou in sy werk. Die Evangelie van die Kruis het hy suiwer aan sy gemeente verkondig en nooit versuim haar te herinner aan die plig om die Evangelie te verkondig aan die heidene.

“Maar waarom, vra u, dit alles noem in u boodskap aan die gemeente by hierdie feesgeleentheid? Omdat hy nie net my vader, raadsman, predikant was nie, hy was dit vir die gemeente hom so dierbaar, waar hy meer as 40 jaar gestaan het. My boodskap kom derhalwe nie na vreemdes nie, maar na vaders, moeders, broers en susters! Daar rus of ons – op u en op my – 'n groot verantwoordelikheid! Onder sulke omstandighede is dit dat die gemeentelike werk voortgesit word, dit is ‘vriende’ of hul kinders wat aangeneem word tot lede van die gemeente, wie se kinders gedoop word, wat in die huwelik bevestig word, of wat begrawe word. Is daar vooruitgang te bespeur op geestelike gebied, 'n toeneming vir die heiligmaking – of op stoffelike gebied, stem dit tot innige blydskap maar baie diep is die hartseer oor die agteruitgang op geestelike of stoflike gebied. As ek terug dink aan my dertigjarige bediening onder u en nog dertig jaar vóór daardie tyd dan kom daar my voor die gees baie manne en vroue wat die Heer liefgehad het en vir Sy saak en die gemeente geywer het.

“Somerset-Oos was gelukkig na my oordeel daarin dat die gemeente nie net 'n paar mense gehad het wat absoluut bo andere uitgemunt het in hul ywer vir die Here se saak nie – liewer was dit hier gewees families, 'name' waarvan ons baie kon noem en daarom ook kon daar beter gemeentelike, spanwerk gedoen word. Dit was op Somerset dat voor die dae van die ACVV die pastoriemoeder met enige susters 'n werkgeselskap gevorm het waaruit feitlik die ACVV gebore is. Op Somerset is ook in die lewe geroep een van die eerste takke van die VSB. Ons denk aan die Hofmeyr-Instituut wat opgerig was voor die tyd van vrye onderwys, om dit moontlik te maak, vir die wat daar nie voor kon betaal nie die skool te besoek. Daar is in ons gemeente 'n bloeiende en geseënde Kerksraadskoshuis en Weeshuis. Onlangs het die gemeente ons historiese en dierbare kerkgebou pragtig laat vernuut. Laaste jaar het ons hulpprediker, ds. D.J. McDonald, wie se werk die Here so kennelik seën, tot ons gekom.”



</doc>
<doc id="102688" url="https://af.wikipedia.org/wiki?curid=102688" title="Hluvukani">
Hluvukani

Hluvukani is 'n dorp in die Ehlanzeni-distriksmunisipaliteit in die noordooste van die Mpumalangaprovinsie van Suid-Afrika.

Dit lê suid van die R531 en wes van die Manyeleti-wildreservaat. Dit het 'n bevolking van 9631. Die Hluvukane dierekliniek, 'n satelliet van die Universiteit van Pretoria se Fakulteit Veeartsenykunde, word by die dorp bedryf. 



</doc>
<doc id="102689" url="https://af.wikipedia.org/wiki?curid=102689" title="Edinburgh, Mpumalanga">
Edinburgh, Mpumalanga

Edinburgh is 'n dorp in die Ehlanzeni-distriksmunisipaliteit in die noordooste van die Mpumalangaprovinsie van Suid-Afrika.



</doc>
<doc id="102690" url="https://af.wikipedia.org/wiki?curid=102690" title="Kildare">
Kildare

Kildare is 'n dorp in die Ehlanzeni-distriksmunisipaliteit in die noordooste van die Mpumalangaprovinsie van Suid-Afrika.



</doc>
<doc id="102691" url="https://af.wikipedia.org/wiki?curid=102691" title="Döhne-merino">
Döhne-merino

Die Döhne-merino is 'n Suid-Afrikaanse skaapras wat ontwikkel het uit 'n kruising van Duitse vleismerinoramme en Peppin-merino-ooie. So het 'n skaap ontstaan wat ideaal geskik is vir die produksie van sowel goeie wol as vleis.

J.J.J. Kotze was die eerste direkteur van die Landbounavorsingsinstituut Döhne by Döhne naby Stutterheim en hy het besef dat 'n skaapras nodig is wat goed sal aard in die Suurveld van die Oos-Kaap en het daarom in 1939 met daardie doel met kruisteling van skape begin.

Meer as 30 000 opregte Döhne-merino-ooie is by die stoettelersvereniging geregistreer en die meerderheid skape kom voor op plase in die Oos- en Wes-Kaap en die Vrystaat. Sedert 1998 word ook in Australië met die Döhne-merino geboer. Volwasse ooie weeg oor 'n 50 kg en ramme oor 'n 80 kg en lewer 'n 4 kg wol per jaar.



</doc>
<doc id="102692" url="https://af.wikipedia.org/wiki?curid=102692" title="Döhne">
Döhne

Döhne is 'n dorpie in die Oos-Kaap langs die N6-hoofweg tussen Stutterheim en Cathcart. Dit lê 8 km noordoos van Stutterheim, 101 km van Oos-Londen en effens meer as 900 m bo seespieël. In 1874 het die spoorlyn vanaf Oos-Londen Döhne bereik. Dit was destyds die naaste stasie aan Stutterheim, maar die spoorlyn is later verlê om wel by Stutterheim verby te gaan.

Döhnepiek, noordwes van Döhne, is in die noordoostelike hoek van die Kologhobos en bereik 'n hoogte van 1433 m. Net buite die dorpie is die Döhne-landbounavoringsinstituut. Die dorpie, spoorweghalte, bergpiek, navorsingsplaas en die Döhne-merino is almal vernoem na eerw. J.L. Döhne.

In die Africana Museum in Johannesburg is 'n potloodskets deur luit. F. Barclay van die destydse Bethel-sendingstasie van eerw. Döhne.


</doc>
<doc id="102693" url="https://af.wikipedia.org/wiki?curid=102693" title="Lillydale, Mpumalanga">
Lillydale, Mpumalanga

Lillydale is 'n nedersetting in die Ehlanzeni-distriksmunisipaliteit in die noordooste van die Mpumalangaprovinsie van Suid-Afrika.

Dit is net wes van Mhlumeni digby die Sabi Sand-wildreservaat geleë.



</doc>
<doc id="102694" url="https://af.wikipedia.org/wiki?curid=102694" title="J.L. Döhne">
J.L. Döhne

Eerw. Jacob Ludwig Döhne was 'n sendeling van die Berlynse Sendinggenootskap in die Oos-Kaap en Natal. Hy het veral bekendheid verwerf deur sy kennis van die tale van die Xhosa- en Zulu-volkere en sy vertaling van die Nuwe Testament in Xhosa en Zulu.

Döhne is op 9 November 1811 in Zierenberg in die deelstaat Hesse-Kassel (Duitsland) gebore en op 1 Augustus 1835 in Berlyn tot sendeling georden. In 1836 arriveer hy in die Oos-Kaap en begin om die taal van die Xhosa te leer. Op 15 Februarie 1837 stig hy die Bethel-sendingstasie in Brits-Kaffrarië by die huidige Stutterheim en begin hier om die Bybel in Xhosa te vertaal.

Weens die Oorlog van die Byl (1846–1847) vlug Döhne, sy mede-sendelinge en sy gemeente na die Vrystaat. Die onrus op die Oosgrens het voortgeduur en Döhne en sy geselskap kon nie na hul sendingstasie terugkeer nie en het na Natal verder getrek. In 1847 word Döhne predikant by die Voortrekkers se gemeente in Pietermaritzburg. Deur hierdie stap word hy uit die Berlynse Sendinggenootskap geskors, maar word 'n bekende godsdiensleier van die Trekkergemeenskap. Op versoek van die owerheid publiseer hy in 1858 sy Zulu-Engelse woordeboek. Later haal die Berlynse Sendinggenootskap hom oor om hom weer by hulle te skaar. Daarna begin hy ook om die Bybel in Zulu te vertaal.

Döhne sterf op 2 Junie 1879 op Fort Pine by Dundee. Ter ere van en herdenking aan Döhne dra die dorpie Döhne, 'n spoorweghalte, 'n bergspits, 'n navorsingsinstituut en die Döhne-merino sy naam.


</doc>
<doc id="102695" url="https://af.wikipedia.org/wiki?curid=102695" title="Ludlow">
Ludlow

Ludlow is 'n dorp in die Ehlanzeni-distriksmunisipaliteit in die noordooste van die Mpumalangaprovinsie van Suid-Afrika.



</doc>
<doc id="102696" url="https://af.wikipedia.org/wiki?curid=102696" title="Okkerneutboom, Mpumalanga">
Okkerneutboom, Mpumalanga

Okkerneutboom is 'n dorp in die Ehlanzeni-distriksmunisipaliteit in die noordooste van die Mpumalangaprovinsie van Suid-Afrika.



</doc>
<doc id="102697" url="https://af.wikipedia.org/wiki?curid=102697" title="Madras, Mpumalanga">
Madras, Mpumalanga

Madras is 'n dorp in die Ehlanzeni-distriksmunisipaliteit in die noordooste van die Mpumalangaprovinsie van Suid-Afrika.



</doc>
<doc id="102698" url="https://af.wikipedia.org/wiki?curid=102698" title="Newington, Mpumalanga">
Newington, Mpumalanga

Newington is 'n dorpie in die Ehlanzeni-distriksmunisipaliteit in die noordooste van die Mpumalangaprovinsie van Suid-Afrika.



</doc>
<doc id="102699" url="https://af.wikipedia.org/wiki?curid=102699" title="Georg Hofmeyr">
Georg Hofmeyr

Ds. Georg Wilhelm Stegmann Hofmeyr (Somerset-Oos, 11 November 1882 – Somerset-Oos, 26 Mei 1969) was ’n predikant in die Nederduitse Gereformeerde Kerk.

Georg Hofmeyr is gebore in die pastorie (nou die dorpsmuseum) van die NG gemeente Somerset-Oos, waar sy vader, ds. Jan Hendrik Hofmeyr 40 jaar lank predikant was. Hy was die jongste seun van ds. Hofmeyr en sy vrou, Isabella Murray, suster van ds. Andrew Murray. Vyf van ds. Hofmeyr se sewe seuns het predikant geword, terwyl die jongste na sy oom ds. Georg Wilhelm Stegmann genoem is. Ds. Stegmann was van 1859 tot 1890 predikant van die buurgemeente Glen Lynden. Ds. Hofmeyr het grootgeword in 'n vrome en gelukkige gesinsatmosfeer op die natuurskone dorp Somerset-Oos aan die Boschberg. Hy ontvang sy onderrig aan die Gill-kollege op Somerset-Oos en verwerf die B.A.-graad voor hy aan die Teologiese Kweekskool op Stellenbosch sy studie voortgesit het. Hy is einde 1908 gelegitimeer, en op 10 Januarie 1909 as hulpleraar op Worcester bevestig, terwyl sy oom ds. Andrew Murray van Wellington die rede gehou het. Ná ses maande vertrek hy na Port Elizabeth se moedergemeente, maar aanvaar sy emeritaat in 1914 weens swak gesondheid. Nadat sy gesondheid genoegsaam herstel het, neem hy in 1916 ’n beroep aan na die NG gemeente Rossville op die Oos-Kaapse dorpie Rhodes. Daar bly hy tot sy vertrek na die NG gemeente Glen Lynden in 1920.

In 1925 neem hy 'n beroep aan na die NG gemeente Greytown in Natal, waar hy 'n belangrike rol in die bestuur van die Greytown-kinderhuis speel. Ook lê hy op 4 Februarie 1927 die hoeksteen van die nuwe kerkgebou, maar dis eers ingewy op 17 Augustus 1929, nadat hy reeds na Transvaal vertrek het. Tydens sy bediening in Natal dien hy as aktuarius, skriba en moderator van die Sinode. Op 18 Mei 1929 is hy in die gemeente Middelburg, Transvaal, bevestig, waar hy 19 en ’n half jaar met vrug arbei, tot met die aanvaarding van sy emeritaat op 7 November 1948.

Ds. Hofmeyr is op 24 Mei 1910 getroud met Francina (Lassie, 17 September 1889 – Oos-Londen, 27 Januarie 1979), die dogter van senator en mev. (Oumatjie) T.C.B. Stoffberg. Die volgende kinders is uit die huwelik gebore: Francina Gardiol (gebore in 1911 in Port Elizabeth), Jan Hendrik (1914, Port Elizabeth), in ’n stadium chirurg in Oos-Londen, Theunis Christoffel Stoffberg (1922, Bedford), in ’n stadium munisipale tesourier in Pretoria, en Isabella Murray (1928, Greytown), later professor in verpleegkunde aan die Universiteit van Stellenbosch. Lassie Hofmeyr was die skrywer van "Brandhout uit die vuur" (1950) wat die verhaal van die Kinderhawe in Johannesburg vertel.

Ná die aanvaarding van sy emeritaat help hy tydelik in talle gemeentes, waarvan die laaste op Kookhuis was. Hy vestig hom op sy plasie in die distrik Bedford, maar gaan woon later by Kollegeweg 2 op Somerset-Oos, waar hy op 26 Mei 1969 oorlede is.

Ná sy bevestiging in die jong en armoedige NG gemeente Port Elizabeth het ds. Hofmeyr hom dadelik diep in lidmate se hart gevestig. Ongelukkig was daar nog nie vir hom ’n pastorie nie. Slegs drie of vier gesinne het hulle eie huis bewoon en dikwels moes die predikant inspring om nuwe intrekkers te help om 'n huis of 'n paar kamera te huur te kry. Verder moes hy hulle ook help werk soek. Dit was boonop 'n ontsaglike taak om “ons mense op te soek — en ‘uit-te-soek’ onder die ander kerke en sektes – dikwels in ongewenste agterbuurtes . . ." het hy later verklaar. Hierin is hy deur Louisa Meyburgh getrou bygestaan. Enkele pogings om 'n dankofferbasaar te hou, is aangewend. Ongelukkig het dit nie die gewenste ondersteuning gekry nie. Daarom het die Kerkraad die stelsel van sistematiese maandelikse bydraes ingevoer, met die gevolg dat die inkomste van die gemeente heelwat vermeerder het. Daardeur is die finansiële moeilikhede en probleme van die gemeente vir 'n baie groot deel verminder. 

Met die aanlê van 'n lidmateregister van die gemeente moes ds. Hofmeyr by 42 verskillende kerkrade om die lidmaatsertifikate aansoek doen. Dit bewys dit hoe mense uit verskillende oorde na Port Elizabeth gekom het om werk te soek. Gedurende die bearbeiding van ds. Hofmeyr was die Strewersvereniging 'n bron van krag vir leraar, kerkraad en gemeente. Die Afrikaanse Christelike Vrouevereniging en Vrouesendingbond het ook geseënde werk gedoen. In hierdie verenigings het mej. Meyburgh hoofsaaklik die leiding geneem. Sy was ook die leidster van die Kinderkrans. Verder is die kinders van die gemeente in die Sondagskool saamgetrek en deur 'n toegewyde personeel, wat grotendeels uit Strewerslede bestaan het, op 'n besondere geseënde wyse bearbei. 

As hulpbehoewende gemeente, was die moedergemeente baie jare lank afhanklik van die vriendelike en milde bydraes wat deur di. Daniël Jozua Pienaar van Uitenhage en ds. Hofmeyr in ander gemeentes gekollekteer is. In die gemeente self het daar ook groot offervaardigheid en innige dankbare vreugde geheers, sodat hulle die balans van die kerkboufonds – ongeveer £400 of £500 – self kon betaal. 

Die salaris van ds. Hofmeyr was destyds £200 per jaar, tesame met sowat £60 vir huishuur. Ná sy huwelik is sy salaris met £50 per jaar verhoog. Die eerste tien maande van sy bediening het hy loseer. Op 24 Mei 1910 tree hy egter met mej. Stoffberg in die huwelik. Uit dié huwelik is vier kinders gebore, die oudste twee juis in Port Elizabeth. Ná hulle huwelik het ds. en mev. Hofmeyr drie verskillende huurhuise bewoon. Ten spyte van die ontberinge wat hulle moes deurmaak, het die leraar egter die troue ondersteuning van sy eggenote geniet. Met al die werksaamhede en belange van die gemeente het mev. Hofmeyr onvermoeid en ywerig meegehelp. Ds. en mev. Hofmeyr het die gemeente innig liefgekry, veral daar dit hulle “eerste liefde" was. Die gemeente was arm en het behoefte aan die hulp van die Here gehad; daarom het hulle eredienste en ander byeenkomste so getrou bygewoon. 

Ná die inwyding van die eie kerkgebou, het die gemeente steeds gegroei en dit het meegebring dat die kerk Sondagaande stampvol was. Van die gemeente kon ds. en mev. Hofineyr hulle nie losmaak nie, aangesien die gemeente hulle ook innig liefgekry het. Daarom het hy ook vir die beroepe na Strydenburg, Herold (waarheen hy twee keer beroep is), Christiana en Jagersfontein bedank. 

Maar ná 'n vrugbare arbeid van vyf jaar in die gemeente, moes ds. Hofmeyr gedurende November 1914 weens verswakking van die senugestel tydelik sy bediening neerlê. Vir leraar en gemeente was dit bitter swaar. Die noodgedwonge aftrede van ds. Hofmeyr het dus algemene teleurstelling gewek. Dit word dalk die beste weerspieël uit die skrywe van diaken J. Fourie in De Kerkbode van Donderdag 10 September 1914. Daarin verklaar hy dat ds. Hofmeyr hierdie besluit op Sondag 30 Augustus 1914 bekendgemaak het, aangesien dit op aandrang van sy geneeshere geskied het. Met weemoed verklaar hy: “Dubbel zwaar is het ongetwijfeld dat de scheiding juist in dezen tijd en op deze wijse moet komen; nu dat alles zoo belovend in de gemeente en uitziet." Dan noem hy die kerkgebou wat so pas voltooi en ingewy is. Daarna skryf hy: “Wij onderwerpen ons aan de leiding des Heeren; doch wij zullen Ds. en Mev. Hofmeyr missen, en kunnen aan de scheiding liever niet denken." In 'n voetnoot aan hierdie artikel, verklaar die Redakteur van De Kerkbode dat hierdie berig algemene teleurstelling sal wek. Hy sê onder meer dat die klein, swak en arm gemeente deur die troue arbeid van ds. Hofmeyr so opgebou is “en werkte so hartelijk en eendrachtig samen dat hulle kort gelede die vriendelike hulp van die ACVV vir swak gemeentes kon afstaan. Hy sluit af deur te verklaar: “Waarlijk 'Gods weg is in groote wateren en Zijne voetstappen worden niet bekend', doch die weg is immer 'in het heiligdom' en 'volmaakt'." Nadat ds. Hofmeyr gedurende 1914 afgetree het, het sy gesondheid sodanig verbeter dat hy gedurende 1916 die beroep na Rossville kon aanneem.

Ds. Hofmeyr was 'n harde werker en liefdadigheid was 'n kenmerk van sy bediening op Bedford. Met sy koms na sy nuwe gemeente was dit geweldig droog en het hy die boere in hulle nood getrou bygestaan. Daar is besluit om 'n jaarlikse donasie aan die plaaslike hospitaal in die vorm van 'n kollekte te skenk. Dit was veral op die gebied van die onderwys dat hy die kerkraad aangespoor het om meer as hulle deel by te dra sodat behoeftige leerlinge skoolgeld, boeke en klere kon ontvang. 

Ds. Hofmeyr was 'n sterk voorstander daarvan dat die kerkraad die plaaslike koshuis oorneem. Op 'n spesiale kerkraadsvergadering waarop ds. J.H. van Wyk van Adelaide ook teenwoordig was, is gevra dat die kerkraad die koshuis van die skoolraad oorneem. Ná 'n lang bespreking besluit die kerkraad om tot hierdie stap oor te gaan as hulle van die huurgeld vrygestel word. Nadat 'n kompromis aangegaan is, word die versoek aanvaar en 'n koshuiskommissie gekies wat bestaan het uit ds. Hofmeyr (voorsitter), oudl. P. Maré, namens die kerkraad, mevv. F. Hofmeyr, L. Vosloo en mnr. G.R. van Niekerk. Mnr. en mev. H.S. Farrel is as koshuisouers aangestel onder wie se leiding die koshuis nuwe hoogtes bereik het. Ds. en mev. Hofmeyr het geen moeite ontsien om vir die behoeftige leerlinge 'n ware tuiste te help skep nie. Daar is ook besluit om 'n kerksaal vir gemeentelike gebruik in Cradockstraat te bou en 'n klavier en 150 stoele word aangekoop. Dit word die Saamtreksaal genoem en is op 13 Mei 1922 ingewy. Die kerkraad besluit om drie jaar lank die gemeente Alice, geldelik te help, terwyl £10 vir die kerkgebou van die NG gemeente Namakwaland op Springbok gestuur sou word. 

'n Voorstel is ingedien waarop die leraar versoek is om in Afrikaans te preek, en hy ontvang volmag van die kerkraad om dit te doen. Gedurende die tyd spreek die kerkraad hom uit ten gunste van die vereniging van die afsonderlike NG Kerke in een sinodale verband. Die kerkraad besluit eenparig dat die Gewetensklousule vir Hoër Onderwys behoue moet bly.

Begin 1924 word besluit om die salaris van die leraar tot £400 te verhoog plus reiskoste van £75 per jaar. Die kerkraad het by wyse van bonusse sy dankbaarheid betoon vir die goeie dienste wat die leraar gelewer het. 'n Nuwe Ford-motor word teen £164 vir sy gebruik aangekoop, maar £30 word gedurende die eerste jaar aan herstelwerk bestee. Daar is besluit om die kerkgebou, saal en pastorie op Bedford te elektrifiseer, terwyl ds. Hofmeyr die kerkraad verteenwoordig op die landswye Sondagskoolkonferensie wat op Bloemfontein gehou is. Nadat die leraar vir 'n beroep na Robertson bedank het, bied die kerkraad hom 'n bonus van £25 aan en bedank die pastoriepaar vir die goeie werk wat hulle in belang van die Here in die gemeente doen.

Die kerkplaas, Glen Lynden, het gedurig aandag geverg, terwyl die leraar op 'n taktvolle manier die probleme help oplos het. Die kerkraad is vir die doel in verskillende kommissies verdeel, naamlik 'n huur-, 'n turksvy- en 'n waterkommissie. Die turksvyplaag het soms so 'n bedreiging geword dat die hele kerkraad moes inspring om probleme te voorkom. Ds. Hofmeyr ontvang op 25 Julie sy demissie, nadat hy 'n beroep na Greytown in Natal aangeneem het.

Met Middelburg, Transvaal, se eeufeesviering in 1967 het ds. Hofmeyr die volgende oorsig van sy dienstyd in dié gemeente gegee: “Met my bevestiging in Mei 1929 het die gemeente ongeveer 1 800 lidmate getel. Daarna het jare van swaarkry gevolg, veral die depressie van 1930-'31. Dit het veroorsaak dat groot getalle lidmate – veral jongmense – na die stede verhuis het om 'n beter heenkome te soek. Dit het meegebring dat die ledetal mettertyd skerp gedaal het, later tot tussen 1 500 en 1 600. 

“In daardie tyd het die Departement van Onderwys begin met sy sentralisasieskema om al die plattelandse skoolkinders na die dorpskole oor te plaas. Omdat net 'n klein persentasie van die plaaskinders in die skoolkoshuise gehuisves kon word, is van skoolbusse gebruik gemaak om die kinders te vervoer. Sommige van die soms in die snerpende koue en dan weer in snikhete hitte. Sentralisasie het toe meegebring die sluiting van elf of twaalf van ons buiteskole wat binne die grense van die gemeente geval het. Daardie buiteskole was in baie opsigte ligpunte in die gemeente wat toe uitgedoof is. In die buiteskole het die wyksmense vergader vir skoolkonserte, wyks- en Pinksterbidure en buitedienste, sodat die verdwyning van die skole 'n werklike verlies vir die kulturele en godsdienstige lewe van die gemeente was. 

“Oorspronklik het die gemeente baie swak bygedra vir die Kerkfondse. Gemiddeld was die dankoffer-opbrengs ongeveer £700 per jaar. Gelukkig het met verloop van tyd 'n groot verbetering ingetree, in so 'n mate dat met die aanslag vir die Sinodale Fondse Middelburg later geplaas is in klas A – saam met die ryk gemeentes, soos bv. Ermelo en Pretoria. Hierdie verbetering was daaraan te danke dat die lidmate geleer het om te gee en te werk vir hulle Kerk. Wat ook veel bygedra het, is die feit dat die susters van die gemeente op die dorp die stelsel van sistematiese bydraes ingevoer het, waardeur tot £1 000 per jaar byeengebring is. 

“Pinksterbidure was in die buitewyke geheel onbekend. Dus is programmas van dienste in al die buitewyke opgetrek, en Pinksteronderwerpboekies aan elke huisgesin in die buitewyke uitgedeel. Die gevolg was dat die opkomste baie bemoedigend was, sodat die laaste jare die gesamentlike afsluiting op Pinkster-Sondag in 'n goed gevulde kerk gehou is. Pinkster val gewoonlik in die oestyd; en so het baie vriende by die buitedienste hul beloftes gemaak van mielies, bone, aartappels ens. en is daar tot 100 mud ingesamel wat dan versprei is onder weeshuise en inrigtinge van die Kerk en die SAVF. Dat die gemeente geleer het om te gee, word ook bewys deur ruime bydreas vir Sending en Armsorg, vir die jaarlikse Transvaler-Kersfeesfonds, en ook vir die Mediese Fakulteit in Pretoria."




</doc>
<doc id="102700" url="https://af.wikipedia.org/wiki?curid=102700" title="Ronaldsey">
Ronaldsey

Ronaldsey (ook Fayini genoem) is 'n dorp in die Ehlanzeni-distriksmunisipaliteit in die noordooste van die Mpumalangaprovinsie van Suid-Afrika.



</doc>
<doc id="102701" url="https://af.wikipedia.org/wiki?curid=102701" title="Rolle">
Rolle

Rolle (ook Godide genoem) is 'n nedersetting in die Ehlanzeni-distriksmunisipaliteit in die noordooste van die Mpumalangaprovinsie van Suid-Afrika.



</doc>
<doc id="102702" url="https://af.wikipedia.org/wiki?curid=102702" title="Rooiboklaagte">
Rooiboklaagte

Rooiboklaagte is 'n dorp in die Ehlanzeni-distriksmunisipaliteit in die noordooste van die Mpumalangaprovinsie van Suid-Afrika.



</doc>
<doc id="102704" url="https://af.wikipedia.org/wiki?curid=102704" title="Somerset, Mpumalanga">
Somerset, Mpumalanga

Somerset (ook "Mahlobyanini") is 'n dorp in die Ehlanzeni-distriksmunisipaliteit in die noordooste van die Mpumalangaprovinsie van Suid-Afrika.



</doc>
<doc id="102705" url="https://af.wikipedia.org/wiki?curid=102705" title="Welverdiend, Ehlanzeni">
Welverdiend, Ehlanzeni

Welverdiend is 'n dorp in die Ehlanzeni-distriksmunisipaliteit in die noordooste van die Mpumalangaprovinsie van Suid-Afrika. Dit is langs die pad van Acornhoek na Orpenruskamp in die Krugerwildtuin geleë, en grens wes aan die Timbavati-nedersetting.



</doc>
<doc id="102707" url="https://af.wikipedia.org/wiki?curid=102707" title="Stadion MK">
Stadion MK

Stadion mk (aanvanklik bekend as stadion:mk, stilisties as "stadion"mk en ook plaaslik as Denbighstadion) is ’n sokkerstadion in die Denbighdistrik van Milton Keynes, Buckinghamshire, Engeland, met sitplek vir 30 500 mense. Die stadion is die tuisveld van Milton Keyns Dons FC.

Benewens sokker word die stadion ook soms vir rugbywedstryde aangewend. Die eerste rugbywedstryd wat in die stadion gespeel is, was in Mei 2008 toe Saracens (wat op daardie stadium Vicarage Road met Watford Voetbalklub gedeel het) teen Bristol gespeel het omdat Watford hul stadion vir ’n Kampioenskapuitspeelwedstryd benodig het. In 2011 het Northampton Saints die stadion gebruik vir die kwart- en halfeindstryde van die Heinekenbeker omdat hul eie stadion te klein was. Die stadion het ook as gasheer vir drie wedstryde tydens die Rugbywêreldbeker 2015 gedien.


</doc>
<doc id="102713" url="https://af.wikipedia.org/wiki?curid=102713" title="Rietkol">
Rietkol

Rietkol is 'n nedersetting in westelike Mpumalanga, Suid-Afrika. Dit bestaan meestal uit landboukleinhoewes.



</doc>
<doc id="102714" url="https://af.wikipedia.org/wiki?curid=102714" title="Eloff">
Eloff

Eloff is 'n dorpie in Victor Khanye Plaaslike Munisipaliteit in westelike Mpumalanga, Suid-Afrika.



</doc>
<doc id="102715" url="https://af.wikipedia.org/wiki?curid=102715" title="Balmoral">
Balmoral

Balmoral is 'n dorpie in Emalahleni munisipaliteit in Mpumalanga, Suid-Afrika.




</doc>
<doc id="102716" url="https://af.wikipedia.org/wiki?curid=102716" title="Vlakfontein, Mpumalanga">
Vlakfontein, Mpumalanga

Vlakfontein is 'n dorpie in Emakhazeni Plaaslike Munisipaliteit onder die Nkangala-distriksmunisipaliteit in Mpumalanga, Suid-Afrika.




</doc>
<doc id="102717" url="https://af.wikipedia.org/wiki?curid=102717" title="Dalmanutha">
Dalmanutha

Dalmanutha is die naam van 'n plaas en 'n spoorweghalte ongeveer 16 km suidoos van Belfast, op die hoofspoorlyn tussen Pretoria en Maputo. Dit val in Emakhazeni Plaaslike Munisipaliteit onder die Nkangala-distriksmunisipaliteit in Mpumalanga, Suid-Afrika.



</doc>
<doc id="102718" url="https://af.wikipedia.org/wiki?curid=102718" title="Botshabelo, Mpumalanga">
Botshabelo, Mpumalanga

Botshabelo is 'n dorpie in Nkangala-distriksmunisipaliteit in Mpumalanga, Suid-Afrika.

Die nedersetting is oorspronklik as 'n sendingstasie van die Berlynse Sendinggenootskap gestig in Februarie 1865.




</doc>
<doc id="102719" url="https://af.wikipedia.org/wiki?curid=102719" title="Klarinet, Emalahleni">
Klarinet, Emalahleni

Klarinet is 'n dorpie in Nkangala-distriksmunisipaliteit in Mpumalanga, Suid-Afrika.



</doc>
<doc id="102720" url="https://af.wikipedia.org/wiki?curid=102720" title="Wolvenkop">
Wolvenkop

Wolvenkop is 'n dorpie in Thembisile Hani Plaaslike Munisipaliteit, Nkangala-distriksmunisipaliteit in Mpumalanga, Suid-Afrika.




</doc>
<doc id="102721" url="https://af.wikipedia.org/wiki?curid=102721" title="Mathys Zyn Loop">
Mathys Zyn Loop

Mathys Zyn Loop is 'n dorpie in Thembisile Hani Plaaslike Munisipaliteit, Nkangala-distriksmunisipaliteit in Mpumalanga, Suid-Afrika.




</doc>
<doc id="102722" url="https://af.wikipedia.org/wiki?curid=102722" title="Klipfontein, Mpumalanga">
Klipfontein, Mpumalanga

Klipfontein is 'n dorpie in Thembisile Hani Plaaslike Munisipaliteit, Nkangala-distriksmunisipaliteit in Mpumalanga, Suid-Afrika.




</doc>
<doc id="102723" url="https://af.wikipedia.org/wiki?curid=102723" title="Kwaggafontein">
Kwaggafontein

Kwaggafontein is 'n groot dorp in Thembisile Hani Plaaslike Munisipaliteit, Nkangala-distriksmunisipaliteit in Mpumalanga, Suid-Afrika.



</doc>
<doc id="102724" url="https://af.wikipedia.org/wiki?curid=102724" title="Boekenhouthoek">
Boekenhouthoek

Boekenhouthoek is 'n dorpie in Thembisile Hani Plaaslike Munisipaliteit, Nkangala-distriksmunisipaliteit in Mpumalanga, Suid-Afrika.




</doc>
<doc id="102725" url="https://af.wikipedia.org/wiki?curid=102725" title="Toyota Porte">
Toyota Porte

Die Toyota Porte is 'n mini-MPV wat deur Toyota vervaardig word. Dit beskik oor 'n elektries-aangedrewe skuifdeur, wat toegang tot twee rye sitplekke aan die passasierskant bied, en met 'n gewone oopswaaideur aan die bestuurderskant.

Die model is slegs in Japan beskikbaar sedert 2004 en is dus net beskikbaar met regterhandstuur. Die motor is beskikbaar as 'n vier of vyf-sitplek en is gebaseer op die Vitz kompakte motor.

Die enjinreeks bestaan uit twee enjins, beide weergawes kan bestel word met voorwielaandrywing of vierwielaandrywing. Tegnies is die motor dieselfde as die Peugeot 1007, maar laasgenoemde het twee skuifdeure.


</doc>
<doc id="102726" url="https://af.wikipedia.org/wiki?curid=102726" title="Toyota Ractis">
Toyota Ractis

Die Toyota Ractis is 'n subkompakte kar wat deur die Japannese motorvervaardigers Toyota en Kanto Auto Works gebou word. Dit is 'n vyfsitplekvoertuig gebaseer op die Vitz.


</doc>
<doc id="102727" url="https://af.wikipedia.org/wiki?curid=102727" title="Toyota Quantum">
Toyota Quantum

Die Toyota Quantum is 'n minibus van die Japannese motorvervaardiger Toyota. Die Quantum is spesiaal ontwerp deur Toyota Suid-Afrika as 'n verbeterde Toyota HiAce vir bemarking aan die taxibedyf, waar dit baie gewild is. Die Quantum en die nuwe Ses'fikile Quantum beklee die eerste plek as die besverkoper mensvervoerder in Suid-Afrika.

Die Quantum is nie in die Verenigde State, Kanada of Europa beskikbaar nie.

Die prys van 'n nuwe Quantum in Suid-Afrika wissel tussen R209 900 en R290 100. Standaardfunksies sluit in die Quantum immobiliseerder, Toyota Care Microdot stelsel, lugversorging, sentrale sluiting, remhulp, sluitweerremme, sitplekgordels vir bestuurder en alle passasiers, radio met CD-speler en verdonkerde kantvensters in die kajuit.



</doc>
<doc id="102731" url="https://af.wikipedia.org/wiki?curid=102731" title="Falmer-stadion">
Falmer-stadion

Falmer-stadion (ook bekend as American Express Gemeenskapstadion of Die Amex weens borgskapredes) is ’n sokkerstadion naby Falmer in Brighton en Hove, Engeland met sitplek vir 30 750 mense. Dit is die tuisveld van Brighton & Hove Albion. Die stadion is op 31 Mei 2011 aan die eienaars oorhandig. Die eerste wedstryd wat in die stadion gespeel is, was die laaste seisoenwedstryd van die Sussex Seniorbeker van die 2010-’11 tussen Brighton en Eastbourne Borough op 16 Julie 2011.

In September 2015 is twee wedstryde van die Rugbywêreldbeker 2015 in die stadion gespeel. As oefenlopie voor die wêreldbeker is die wedstryd tussen die o/20-spanne van Frankryk en Engeland, as deel van die Sesnasies o/20-kampioenskap in die stadion gespeel.



</doc>
<doc id="102735" url="https://af.wikipedia.org/wiki?curid=102735" title="Oumatjie Stoffberg">
Oumatjie Stoffberg

Francina Susanna Aletta (bynaam Cinie, erenaam Oumatjie) Stoffberg (die plaas Nabygelegen, distrik Wellington, 24 Augustus 1865 – Johannesburg 1 Oktober 1966) was ’n legendariese onderwyseres, huisvrou en alombekende volksmoeder wat reeds vroeg in die 20ste eeu bekendheid verwerf het vir haar welsyns- en opheffingswerk onder Afrikaners.

Stoffberg was die tweede jongste van ses kinders uit die huwelik van Pieter Rossouw en die weduwee Francina Malan. Haar sterk godsdienstige opvoeding en die prediking van ds. Andrew Murray het daartoe bygedra dat sy op agtjarige ouderdom godsdienstig ingestel geraak het, waardeur 'n evangelisasie- en sendingywer ontketen is wat haar hele lewe gerig het. Sy het haar skoolopleiding aan die Groenberg-skool op Wellington ondergaan, hoofsaaklik onder C.P. Hoogenhout, en op 16 as onderwyseres aan die Hugenote-seminarium gekwalifiseer, waarna sy twee jaar in die distrik Piketberg onderwys gegee het.

Op 2 Oktober 1883 is sy op Wellington met Theunis Christoffel Stoffberg (1861–1937) getroud. Hy was onderwyser op Riebeek-Wes, waar hulle as koshuisouers van Die Ark opgetree het. Dr. D.F. Malan, seun van haar halfbroer, en J.C. Smuts was albei destyds skoliere daar.

Stoffberg se dogter Francina (bynaam Lassie, 17 September 1889 – Oos-Londen, 27 Januarie 1979) is op 24 Mei 1910 getroud met ds. Georg Hofmeyr, destyds leraar van die jong en hulpbehoewende NG gemeente Port Elizabeth. Vier kinders is uit dié huwelik gebore: Francina Gardiol (gebore in 1911 in Port Elizabeth), Jan Hendrik (1914, Port Elizabeth), in ’n stadium chirurg in Oos-Londen, Theunis Christoffel Stoffberg (1922, Bedford), in ’n stadium munisipale tesourier in Pretoria, en Isabella Murray (1928, Greytown), later professor in verpleegkunde aan die Universiteit van Stellenbosch. Lassie Hofmeyr was die skrywer van "Brandhout uit die vuur" (1950) wat die verhaal van die Kinderhawe in Johannesburg vertel.

Een van Stoffberg se seuns, Pieter Andries (geb. 26 September 1890), is in 1922 aangestel as hoof van die Rapportryerskool op Randfontein. In 1949 is hy verkies tot lid van die Transvaalse provinsiale raad vir Randfontein, en in 1954 en 1959 herkies. Hy is in 1954 aangestel as voorsitter van die Gesondheidsraad vir Buitestedelike Gebiede en van 1949 af het hy gedien as sekretaris van die onderwysgroep van die NP-koukus. In 1960 word hy verkies tot president van die Transvaalse Munisipale Vereeniging en in November daardie jaar word hy senator. Pieter Stoffberg is op 10 April 1922 getroud met Johanna Lombard.

Die egpaar het in 1890 na Vryheid in Natal verhuis, later na Utrecht in dieselfde provinsie en eindelik na Rustenburg in Transvaal, waar hulle hul op Kroondal, 'n Duitse nedersetting in die distrik, gevestig het. Tydens die Tweede Anglo-Boereoorlog (1899–1902), met haar man op kommando, is sy en haar gesin deur die Britse magte na Pretoria gestuur, maar deur bemiddeling van mevv. Louis Botha en Lucas Meyer het sy toestemming gekry om haar kinders na Riebeek-Wes te stuur, waarheen sy hulle later gevolg het.

Ná die Driejarige Oorlog het haar man op haar aandrang die betrekking van superintendent-huisvader van die Langlaagte-weeshuis onder ds. A.P. Kriel aanvaar. Ten spyte van swak gesondheid en nege kinders van haar eie, het sy as moeder en verpleegster vir die oorlogswesies opgetree, tot 40 tande per dag getrek en selfs met sukses 'n afgesnyde vinger aangewerk. Sy het later hierdie jare beskryf as 'n “Hoër Skool of Universiteit van die Here” wat haar vir die latere lewe bekwaam het. Die Stoffbergs se vertrek van die kinderhuis was 'n gevoelige slag wat ds. Kriel diep ter harte gegaan het. In 'n verslag wat destyds opgestel het, skryf hy onder meer: "Veel het ons Kerk aan die huisvader en sy eggenote te dank vir die bloei en seën wat op die weeshuis rus."

Van 1908 tot 1915, terwyl haar man inspekteur van skole was, het sy haar aan die Rand besig gehou met opheffingswerk onder oorlogsverarmdes. Stoffberg het deurgaans 'n besondere belangstelling in wêreldsake, die politiek en veral die Afrikanersaak gehad. Ná die Rebellie van 1914–‘15 het sy deelgeneem aan die vroueoptog na die Uniegebou om die vrylating van genl. Christiaan de Wet en ander rebelle te vra. Sy was ook ’n steunpilaar vir haar man in sy politieke loopbaan, eers as lid van die provinsiale raad van Transvaal van 1923 tot 1928 en van laasgenoemde jaar tot 1937 as senator.

Eers op 71 het Stoffberg in werklikheid aktief aan die openbare lewe begin deelneem. Sy het die Nasionale Party met daad en geld gesteun, erelid van die Vroueraad van die Herenigde Nasionale Party of Volksparty van Transvaal geword, haar by die Ossewa-Brandwag as voorbidder aangesluit en as beskermvrou van die Vroue-vryheidsbeweging opgetree. By talle geleenthede het sy voorspraak gemaak vir onderwys in Afrikaans, ruim steun aan sendingwerk verleen en nou gemoeid gebly met liefdadigheidswerk. In die Ossewa-Brandwag is die Cinie Stoffberg-kommando, wat spesifiek gewerk het aan die rehabilitasie van "minderbevoorregte" Afrikaners (die Armblankes) gewerk het, na haar genoem.

Op Saterdag 22 Junie 1940 het Stoffberg deelgeneem aan ’n protesoptog deur vroue na die Uniegebou. Dit is binne vyf gereël om vroue kans te gee om hul stem te hoor in verset teen die Tweede Wêreldoorlog. Die Ossewa-Brandwag, waarvan dr. Hans van Rensburg die hoofleier was, het ’n belangrike rol in die reëlings gespeel. Sowat 6 000 uit alle dele van die land het van Kerkplein tot by die Uniegebou. Op pad het nog vroue aangesluit sodat amper 9 900 eindelik in gelid gestap het. Langs die pad was duisende toeskouers, meestal mans. 'n Deputasie van drie vroue, beskryf as "bejaarde volksmoeders", het die versoekskrif om neutraliteit by die Uniegebou aan die destydse eerste minister, genl. J.C. Smuts se adjunk, min. J.H. Hofmeyr, oorhandig. Dit was nadat Smuts se privaat sekretaris, J.D. Pohl, in antwoord op die vroue se versoek dat hy die versoekskrif ontvang, laat weet het "dat die Generaal nie bereid is om die afvaardiging te ontvang nie, daar hul versoek in stryd is met die beleid van die regering en die besluite van die Parlement. Die Eerste Minister het geen tyd vir party politieke propaganda (sic) in stryd met die aangenome landsbeleid nie".

Die versoekskrif se presiese bewoording was: "Namens die Afrikaanse moeders, vroue en dogters en die tienduisende wat in die gees aanwesig is en ons versoekskrif steun, wens ek ons die Hoogedele Regering in alle beskeidenheid met die diepste erns waaroor ons beskik te versoek om, eerstens, nie langer toe te laat dat met dreigemente van ontslag, verplasing of watter vorm van behandeling ookal (sic), druk uitgeoefen word op die burgers van ons staat ten einde hulself beskikbaar te stel vir militêre diens buite die Unie ni – hetsy deur privaat werkgewers of deur die staat, en, tweedens, onmiddellik (sic) 'n eerbare en regverdige vrede met die lande met wie ons in oorlog verkeer, te sluit. Geteken, H. Armstrong"

Stoffberg het in haar hoedanigheid as “bejaarde volksmoeder” haar rol as afgevaardigde en lidmaatskap van die OB in dieselfde asem verduidelik: ”Toe die versoek kom: ‘Sal Oumatjie aan die Vroue-optog as één van die leidsters deelneem, sal sy saam met die afvaardiging gaan om genl. Smuts te ontmoet?’ was dit my ’n duidelike stem van my geliefde volk wat my roep. Toe 'n versoek kom wat reeds as 'n innige verlange in my hart gebrand het, om die vroue van Suid-Afrika op te roep tot gebed vir die Volksraadsitting en die vredesversoek van duisende wat voor die Parlement gelê moes word, was dit 'n nuwe roepstem van my volk. Toe kom daar 'n versoek van die Ossewabrandwag: ‘Sal Oumatjie nie by die beweging aansluit om op te tree as ons voorbidder nie?’ Hoe kon ek weier as my volk my nodig het?” Sy het, tydens die oorhandiging aan min. Hofmeyr by die Uniegebou, gesê dat sy met haar familie dit 'n saak van gebed gemaak het om te vra of dit die Here se wil was dat die vroue die Bedevaart moes onderneem, en sy is seker dat dit die Here is.

Intussen het sy ontwikkel in ’n ywerige, onderhoudende briefskrywer met ’n mooi humorsin. Sy het gemiddeld 500 briewe per jaar geskryf, soms tot 30 per week. Dit was briewe van bemoediging, vermaning en bestraffing aan bekendes en onbekendes in Suid-Afrika en in die buiteland. Alle briewe het sy as “Oumatjie Stoffberg” onderteken en so dié erenaam verwerf. Onder haar wye vriendekring het dr. J.D. Kestell en ses van Suid-Afrika se eerste ministers getel. Dr. D.F. Malan het haar op ’n keer bestempel as ’n “onmisbare geestelike kragsentrale” wat deur haar briewe al die jare ’n skakel was tussen my en Jannie Smuts en myself”. Genl. Smuts het na haar verwys as “my ou moedertjie”, wie se voorbidding hy waardeer het en wie se liefde vir hom dierbaar was. Elke besoeker aan haar huis moes sy naam in ’n besoekersboek skryf om te verseker dat sy gereeld vir hom bid.

Uit haar pen het bydraes in "Die Boerevrou", "Die Burger", die kinderafdeling van "Die Kerkbode" en "Die Vaderland" verskyn, asook vertellings, outobiografiese aantekeninge en ander pennevruggries.

Nasionaliste het alle dele van Transvaal en die land het op 30 September 1937 in die Voortrekkerpersgebou byeenkom om te aanskou hoe Stoffberg, 'n groot voorstander van die Afrikaanse taal en kultuur, die groot Vomag-rolpers aan die gang sit om "Die Transvaler", wie se naam gekies is uit voorstelle soos "Boeretrots" en "Vastrapper", te druk. Die volgende dag het die koerant op sy voorblad berig: “Die Transvaler is gistermiddag op gedenkwaardige wyse amptelik geopen in die gebou van die Voortrekkerpers toe mev. (sen.) T.C.B. Stoffberg ’n elektriese koppie gedruk en die groot rolpers in beweging gebring het. Dr. D.F. Malan, Hoofleier van die Nasionale Party, het later in die Wandererssaal voor ’n verteenwoordigende en geesdriftige gehoor in kragtige en besielende taal die feesrede gelewer. Etlike honderde Afrikaners, watt alle Afrikaanse organisasies aan die Witwatersrand verteenwoordig, Afrikaanse predikante, onderwysers en baie ander gaste uit ale dele van Transvaal, die Vrystaat en selfs uit Kaapland het om 2.30 nm. in die masjienkamer van Die Transvaler vir die openingsgeleentheid byeengekom. ’n Spontane en hartlike toejuiging het losgebreek toe dr. D.F. Malan vergesel deur die Hoofredakteur, dr. H.F. Verwoerd, op die tydelike verhogie verskyn, van waar mev. E.G. Jansen die skare kortliks toegespreek het. Nadat mev. Stoffberg die rolpers in bewering gebring het, is ’n keurige program van die verrigtinge afgedruk wat as aandenking aan die aanwesiges gegee het.”

Stoffberg het as model poseer vir die ou moeder in die tweede paneel (daar is 27) van die historiese fries in die heldesaal van die Voortrekkermonument waarop Grahamstad se burgemeester, Newton Thompson, 'n Bybel aan die trekleier Jacobus Uys oorhandig. Al is modelle, onder wie Stoffberg, vir al die ander figure in die paneel gebruik, kon die burgemeester lewensgetrou voorgestel word danksy 'n portret van hom wat sy kleinseun regter C. Newton Thompson beskikbaar gestel het. Stoffberg wou aanvanklik nie vir 'n "gesnede beeld" poseer nie, maar het eindelik ingestem, solank sy 'n Bybel mag vashou, aldus die Erfenisstigting.

Op haar 101ste verjaardag het die FAK ’n oorkonde aan haar toegeken as blyk van waardering vir haar onbaatsugtige liefde teenoor gesin, medemens, volk en taal.

Sy is oorlede aan huis van haar skoondogter E. Otto op Alberton en begrawe in die Rebeccastraat-begraafplaas in Pretoria. Op haar grafsteen staan: “Jesus alleen.”

Die Argief vir Eietydse Aangeleenthede van die Universiteit van die Vrystaat bewaar Stoffberg se privaat dokumente wat die tydperk tussen 1887 en 1970 dek en 79 lêers beslaan.





</doc>
<doc id="102738" url="https://af.wikipedia.org/wiki?curid=102738" title="Wolwekraal">
Wolwekraal

Wolwekraal of Maphotla is 'n dorpie in Dr. J.S. Moroka Plaaslike Munisipaliteit, Nkangala-distriksmunisipaliteit in Mpumalanga, Suid-Afrika.




</doc>
<doc id="102739" url="https://af.wikipedia.org/wiki?curid=102739" title="Vrieskraal">
Vrieskraal

Vrieskraal of Thabana is 'n dorpie in Dr. J.S. Moroka Plaaslike Munisipaliteit, Nkangala-distriksmunisipaliteit in Mpumalanga, Suid-Afrika.




</doc>
<doc id="102740" url="https://af.wikipedia.org/wiki?curid=102740" title="Toitskraal">
Toitskraal

Toitskraal is 'n dorpie in Dr. J.S. Moroka Plaaslike Munisipaliteit, Nkangala-distriksmunisipaliteit in Mpumalanga, Suid-Afrika.




</doc>
<doc id="102741" url="https://af.wikipedia.org/wiki?curid=102741" title="Pankop">
Pankop

Pankop (of Masobye) is 'n gehug in Dr. J.S. Moroka Plaaslike Munisipaliteit, Nkangala-distriksmunisipaliteit in Mpumalanga, Suid-Afrika.


</doc>
<doc id="102742" url="https://af.wikipedia.org/wiki?curid=102742" title="Mapoch (dorp)">
Mapoch (dorp)

Mapoch is 'n dorp in Dr. J.S. Moroka Plaaslike Munisipaliteit, Nkangala-distriksmunisipaliteit in Mpumalanga, Suid-Afrika.




</doc>
<doc id="102743" url="https://af.wikipedia.org/wiki?curid=102743" title="Mbibana">
Mbibana

Mbibana is 'n dorp in Dr. J.S. Moroka Plaaslike Munisipaliteit, Nkangala-distriksmunisipaliteit in Mpumalanga, Suid-Afrika.




</doc>
<doc id="102744" url="https://af.wikipedia.org/wiki?curid=102744" title="Kameelrivier (dorp)">
Kameelrivier (dorp)

Kameelrivier is 'n dorp in Dr. J.S. Moroka Plaaslike Munisipaliteit, Nkangala-distriksmunisipaliteit in Mpumalanga, Suid-Afrika.




</doc>
<doc id="102745" url="https://af.wikipedia.org/wiki?curid=102745" title="Allemansdrift">
Allemansdrift

Allemansdrift (ook Almansdrift of Mbhongo) is 'n nedersetting langs die Rhenosterkopdam, wes van Groblersdal en redelik ver noordwes van Witbank (eMalahleni) in Mpumalanga, Suid-Afrika. Die dorp is in die Dr. J.S. Moroka Plaaslike Munisipaliteit geleë wat onder die Nkangala-distriksmunisipaliteit ressorteer.




</doc>
<doc id="102746" url="https://af.wikipedia.org/wiki?curid=102746" title="Greenside, Mpumalanga">
Greenside, Mpumalanga

Greenside is 'n dorp in Dr. J.S. Moroka Plaaslike Munisipaliteit, Nkangala-distriksmunisipaliteit in Mpumalanga, Suid-Afrika.




</doc>
<doc id="102749" url="https://af.wikipedia.org/wiki?curid=102749" title="Maitreya">
Maitreya

Maitreya (Sanskrit) of Metteyya (Pali) word beskou as ’n toekomstige Boeddha. In sommige tekste word hy Ajita genoem.

Volgens die Boeddhistiese tradisie is Maitreya ’n bodhisattva wat in die toekoms op aarde sal verskyn, volkome verligting sal bereik en die ware dharma sal predik. Hy sal die huidige Boeddha, Gautama Boeddha, vervang. Die voorspelling van die koms van Mitreya verwys na ’n tyd in die toekoms wanneer die meeste mense op aarde die dharma sal vergeet het.

Die naam Maitreya is afgelei van die Sanskrit-woord "maitrī", "liefde-goedheid", wat weer afgelei is van die selfstandige naamwoord "mitra", "vriend". Die Pali-vorm, Metteyya, word in die Pali-kanon en in die Boeddhavamsa gebruik. 

In die Grieks-Boeddhistiese kuns van Gandhara, in die eerste eeue n.C. in Noord-Indië, was Maitreya en Gautama Boeddha (ook Shakyamuni genoem) die gewildste figure wat uitgebeeld is. In die 4de tot 6de eeu in China is die name Shakyamuni en Maitreya afwisselend gebruik, wat daarop dui dat die onderskeid tussen die twee Boeddhas nog nie getref is nie. 

Volgens die Theravada-Boeddhistiese tradisie is Maitreya die laaste van die 29 Boeddhas wie se naam bekend is en die laaste van die vyf Boeddhas van die huidige kalpa.

Die huidige kalpa word die "bhadrakalpa" ("Gunstige Eon") genoem. Die vyf Boeddhas van dié eon is:

Maitreya word gewoonlik uitgebeeld as sittend, met óf albei voete op die grond óf by die enkels gekruis, terwyl hy sy tyd afwag. Hy dra die klere van óf ’n bhikkhu óf ’n Indiese koninklike. As ’n bodhisattva staan hy gewoonlik en dra hy juwele. Hy het gewoonlik ’n klein stoepa in sy kopbedekking.

In die Grieks-Boeddhistiese kuns van Gandhara word Maitreya uitgebeeld as ’n Sentraal-Asiatiese of Noord-Indiese adellike. Weerskante van hom staan sy twee altaardienaars, die broers Asanga en Vasubandhu.



</doc>
<doc id="102750" url="https://af.wikipedia.org/wiki?curid=102750" title="Theunis Stoffberg">
Theunis Stoffberg

Sen. Theunis Christoffel Stoffberg (Rawsonville, 11 Februarie 1861 – Pretoria, 12 Junie 1937) was 'n Suid-Afrikaanse onderwysman, Boere-offisier en politikus.

Stoffberg was die seun Hendrik Christoffel Stoffberg en Maria Hester Geertruida (née Botha). Hy het sy skoolopleiding ontvang op Rawsonville en later op Villiersdorp, onder die leiding van di. Frans Lion Cachet en di. D.S. Botha. Sy loopbaan as onderwyser begin op sewentienjarige leeftyd toe hy prinsipaal op Riebeek-Wes word. Twee van sy leerlinge, J.C. Smuts en D.F. Malan, het later eerste ministers van die Unie van Suid-Afrika geword. Op 2 Oktober 1883 is sy op Wellington met Cinie Stoffberg getroud. Sy was 'n halfsuster van dr. D.F. Malan se vader. Vier seuns en vier dogters is uit die huwelik gebore, hoewel sommige bronne die getal aandui as nege. Een seun, Piet Andries, het in 1960, nes sy pa jare tevore, Transvaalse senator geword en 'n dogter, Francina, was getroud met Georg Hofmeyr. Hy was een van ds. J.H. Hofmeyr van Somerset-Oos en sy vrou, Isabella, 'n suster van ds. Andrew Murray, se vyf seuns wat predikant geword het. Die egpaar Stoffberg was op Riebeek-Wes ook koshuisouers van die Ark. Hierna het die Stoffbergs in 1890 verhuis na Vryheid, wat toe nog deel was van Transvaal, waar Theunis Stoffberg hoof van die Nuwe Republiekskool geword het. Later het hulle getrek na Utrecht en eindelik na Rustenburg, waar hulle hul op Kroondal, 'n Duitse nedersetting in die distrik, gevestig het.

Pres. S.J.P. Kruger het Stoffberg in 1895 gevra om inspekteur van skole in die ZAR te word. Dié pos het hy beklee tot en met die uitbreek van die Tweede Anglo-Boereoorlog in 1899. Hy het die oorlog in die noorde meegemaak saam met genl. C.F. Beyers en is tot veldkornet en daarna tot kommandant en landdros van Soutpansberg bevorder. Met haar man op kommando, het die Britse magte Francina Stoffberg en haar gesin na Pretoria gestuur, maar deur bemiddeling van mevv. Louis Botha en Lucas Meyer het sy toestemming gekry om haar kinders na Riebeek-Wes te stuur, waarheen sy hulle later gevolg het.
Saam met genl. Beyers was Theunis Stoffberg deel aan die kongres wat die Vrede van Vereeniging (31 Mei 1902) voorafgegaan het.

Ná die oorlog, nog in 1902, het ds. Abraham Kriel Stoffberg gevra om hom te help met die oprigting van 'n kindertehuis vir oorlogswese. Hy willig in en die egpaar bly tot in 1906 huisouers van die tehuis op Langlaagte. Ds. J.D. Kestell het baie jare later geskryf: "... tot groot vreugde van Kriel (is) mnr. T.C. Stoffberg as huisvader aangestel. Hy was 'n man met 'n helder blik en besigheidstalent, 'n man wat ook bereid was sy beste kragte aan die welsyn van die wese te wy. In die grootse planne van die direkteur (ds. Kriel) het hy ingelewe – en dit, by name, dat die wese toegerus moes word vir die stryd van die lewe nadat hulle Die Kinderhuis verlaat het." Die Stoffbergs se vertrek van die kinderhuis enkele jare later was dus 'n gevoelige slag wat ds. Kriel diep ter harte gegaan het. In 'n verslag wat destyds opgestel het, skryf hy onder meer: "Veel het ons Kerk aan die huisvader en sy eggenote te dank vir die bloei en seën wat op die weeshuis rus."

Die minister van onderwys, genl. Smuts, wat jare vantevore sy leerling op Riebeek-Wes was, het Stoffberg aangestel as inspekteur van onderwys, met die opdrag om leiding te gee met die onderrig van Hollands. In 1915 bedank hy uit die onderwyspos om hom as die eerste kandidaat van die Nasionale Party vir die Volksraadsetel Rustenburg verkiesbaar te stel. Hy verloor die verkiesing, boer 'n tyd lank en stel hom in 1922 vir Witwatersberg verkiesbaar. Weer was hy onsuksesvol.

Ten spyte van sy nederlaag word Stoffberg in 1923 lid van die provinsiale raad vir Ventersdorp. Hy word as lid van die uitvoerende komitee gekies, 'n pos wat hy nege jaar lank beklee tot hy in 1928 senator word, 'n amp waarin hy tot sy dood bly. Op politieke gebied het Stoffberg 'n belangrike rol gespeel: Hy was lank lid van die hoofbestuur van die Nasionale Party in Transvaal, was voorsitter van die party se koukus in die provinsiale raad en ná die samesmelting van die Nasionale en Suid-Afrikaanse Party het by die Nasionale Party gebly. Later het hy hom beywer vir vereniging tussen die "Smelters" (Nasionaliste wat hulle by die Verenigde Party aangesluit het) en "Gesuiwerdes" (Nasionaliste wat getrou aan die NP gebly het). Terwyl hy in hierdie verband as voorsitter van 'n vergadering in Pretoria optree het, beswyk hy skielik aan 'n hartaanval.

Q.C. Krüger skryf in die "Suid-Afrikaanse Biografiese Woordeboek": "As vurige Afrikaner het Stoffberg nie net vir die Nasionale Party nie, maar ook vir die Afrikanervolk as geheel baie beteken. Met samesmelting staan hy as Nasionalis pal by sy ou beginsels. Hy was stil en terughoudend van geaardheid en hy het nooit na eie eer of gewin gestreef nie. Op die onderwys het hy beslis sy stempel afgedruk deur heelwat vir onderwysers te verkry, parallelmediumskole tot stand te bring en onderwysgeriewe vir die plattelandse kinders te verbeter." Dr. Malan het ná sy dood as volg hulde aan hom gebring: "Van die laagste skool af tot by die Europese universiteit uit, het ek baie onderwysers en professore gehad, maar syns gelyke was daar nooit."

Talle opvoedkundige instellings is na hom genoem, onder meer die Hoërskool Stoffberg op Brakpan. Die Hoërskool Bekker is gestig op die plaas Zeekoeihoek, wat aan sen. Stoffberg behoort het. Die Hoërskool Stoffberg op Brakpan wat op Dinsdag 15 Oktober 1946 met 195 leerders as die Stoffberg Junior Hoërskool van die Laerskool Kommando afgestig het, is bes moontlik na sen. Stoffberg genoem. Vanweë ’n skerp toename in die leerdertal het, is die meisies van st. 6 tot 8 afgestig in die Hoër Meisieskool Stoffberg. In 1976 het die Hoër Seunskool en die Brakpanse Hoër Handelskool verenig. Dis onduidelik wanneer die meisieskool met die seunskool geamalgameer het.



</doc>
<doc id="102756" url="https://af.wikipedia.org/wiki?curid=102756" title="Konagamana Boeddha">
Konagamana Boeddha

Konagamana (Pali) of Kanakamuni (Sanskrit) is een van die antieke Boeddhas wie se biografie aangeteken is in die Boeddhavamsa, een van die boeke van die Pali-kanon.

Volgens die Theravada-Boeddhistiese tradisie is hy die 26ste van die 29 Boeddhas wie se naam bekend is, die 5de van die Sewe Boeddhas van die Antieke Tyd, en die 2de van die vyf Boeddhas van die huidige kalpa.

Die huidige kalpa word die "bhadrakalpa" ("Gunstige Eon") genoem. Die vyf Boeddhas van dié eon is:

Konagamana is op ’n Woensdag gebore in Subhagavatipark in Sobhavati (nou in Nepal).



</doc>
<doc id="102758" url="https://af.wikipedia.org/wiki?curid=102758" title="Bophelong">
Bophelong

Bophelong is 'n township in suidelike Gauteng, Suid-Afrika. Volgens die 2011-sensus het die township 'n bevolking van 46 089 gehad. Die meerderheid van die bevolking praat Suid-Sotho.



</doc>
<doc id="102759" url="https://af.wikipedia.org/wiki?curid=102759" title="Kakusandha Boeddha">
Kakusandha Boeddha

Kakusandha (Pali) of Krakucchanda (Sanskrit) was een van die antieke Boeddhas wie se biografie aangeteken is in die Boeddhavamsa, een van die boeke van die Pali-kanon.

Volgens die Theravada-Boeddhistiese tradisie is hy die 25ste van die 29 Boeddhas wie se naam bekend is, die 4de van die Sewe Boeddhas van die Antieke Tyd, en die 1ste van die vyf Boeddhas van die huidige kalpa.

Die huidige kalpa word die "bhadrakalpa" ("Gunstige Eon") genoem. Die vyf Boeddhas van dié eon is:

Kakusandha Boeddha is gebore in Khemavatipark in Khemavati in die huidige Nepal. Hy het 4 000 jaar lank in drie paleise – Ruci, Suruci en Vaddhana (of Rativaddhana) – gewoon en toe afstand gedoen van die wêreldlike lewe.

Sy hoofdissipels was Vidhura en Sanjiva onder die monnike en Sama en Champa onder die nonne. Sy persoonlike assistent was Buddhija.

Kakusandha is dood op die ouderdom van 40 000 jaar. Die bodhisattva wat Siddhartha Gautama sou word, is in die tyd van Kakusandha gebore as koning Khema, en Kakusandha het voorspel dat hy die Gautama Boeddha sou word.



</doc>
<doc id="102760" url="https://af.wikipedia.org/wiki?curid=102760" title="Evaton">
Evaton

Evaton is 'n groot township in suidelike Gauteng, Suid-Afrika. Volgens die 2011-sensus het die township 'n bevolking van 132 851 gehad. Die meerderheid van die bevolking praat Suid-Sotho.



</doc>
<doc id="102762" url="https://af.wikipedia.org/wiki?curid=102762" title="Ratanda">
Ratanda

Ratanda is 'n township suid van Heidelberg in Gauteng, Suid-Afrika. Volgens die 2011-sensus het die township 'n bevolking van 36 102 gehad. Die meerderheid van die inwoners praat Zoeloe.



</doc>
<doc id="102763" url="https://af.wikipedia.org/wiki?curid=102763" title="Risiville">
Risiville

Risiville is 'n nedersetting in Midvaal in Gauteng, Suid-Afrika. Die woonbuurt is noordoos van Vereeniging.



</doc>
<doc id="102764" url="https://af.wikipedia.org/wiki?curid=102764" title="Vaal Marina">
Vaal Marina

Vaal Marina is 'n vakansieoord geleë op die Vaaldam se oewer in Gauteng, Suid-Afrika.



</doc>
<doc id="102765" url="https://af.wikipedia.org/wiki?curid=102765" title="Kalpa">
Kalpa

Kalpa is ’n Sanskrit-woord (Hindi: कल्प, "kalpa") wat "eon" of ’n relatief lang tydperk beteken in Hindoeïsme en Boeddhisme. Oor die algemeen is ’n kalpa die tydperk tussen die skepping en herskepping van ’n wêreld of heelal. 

Die vorige kalpa was die "vyuhakalpa" (Glorieryke Eon), die huidige een is die "bhadrakalpa" (Gunstige Eon) en die volgende een sal die "naksatrakalpa" (Sterrebeeld-eon) wees. Elke kalpa het 1 000 Boeddhas.

Die Matsya Purana (290.3-12) gee die name van 30 kalpas, soos volg: 
Die Vayu Purana gee in hoofstuk 21 die naam van nog 28 kalpas, en in die volgende hoofstuk van nog vyf.



</doc>
<doc id="102766" url="https://af.wikipedia.org/wiki?curid=102766" title="Walkerville">
Walkerville

Walkerville is 'n nedersetting in Gauteng, Suid-Afrika. Die dorp is noord van Meyerton en ongeveer 30 km suid van Johannesburg.



</doc>
<doc id="102767" url="https://af.wikipedia.org/wiki?curid=102767" title="Boeddhavamsa">
Boeddhavamsa

Die Boeddhavamsa (ook bekend as die Kroniek van Boeddhas) is ’n Boeddhistiese teks wat die lewe beskryf van Gautama Boeddha en die 24 vorige Boeddhas wat sy verkryging van boeddhaskap voorspel het. Dit is die 14de boek van die Khuddaka Nikaya, wat weer die 5de en laaste deel van die Sutta Pitaka is. Die Sutta Pitaka is een van drie pitakas ("mandjies", of hoofdele) wat saam die Tripitaka, of Pali-kanon, van Theravada-Boeddhisme uitmaak.

Geleerdes glo die Boeddhavamsa is in die 1ste en 2de eeu geskryf en is dus ’n latere byvoeging tot die Pali-kanon.

Die eerste hoofstuk vertel hoe Gautama Boeddha ’n pad besaai met juwele in die lug skep om sy bonormale kennis te demonstreer. 

In die tweede hoofstuk vertel Gautama hoe hy in ’n vorige lewe ’n voorspelling van die destydse Dipankara Boeddha ontvang het dat hy "in die volgende era ’n Boeddha met die naam Sakyamuni sal word" en hoe hy die "tien volmaakthede" uitgedink het wat hy moes oefen.

Van hoofstukke 3 tot 26 is ’n beskrywing van die 24 historiese Boeddhas wat Gautama Boeddha voorafgegaan het, en die verdienstelike handelinge van Gautama Boeddha in sy vorige lewens teenoor hulle.

Hoofstuk 27 is ’n beskrywing van die lewe van Gautama Boeddha.

Hoofstuk 28 noem drie Boeddhas wat Dipankara voorafgegaan het, sowel as die toekomstige Boeddha, Maitreya.

In hoofstuk 29 word vertel hoe die Boeddha se relieke ná sy dood versprei moet word.

The chronicle of twenty-four Buddhas, deur Mingun Sayadaw, red. en vert. prof. U Ko Lay en U Tin Lwin, Yangon, Myanmar. Net hoofstukke 1, 22, 23 en 24.


</doc>
<doc id="102770" url="https://af.wikipedia.org/wiki?curid=102770" title="Lugmagblou">
Lugmagblou

Lugmagblou is 'n kleur, 'n grys skakering van asuur, en een van die pastelkleure.

Volgens verskeie kleurskemas word lugmagblou as volg voorgestel:


</doc>
<doc id="102773" url="https://af.wikipedia.org/wiki?curid=102773" title="Lys van bekende Boeddhas">
Lys van bekende Boeddhas

In die Boeddhavamsa, ’n deel van die Pali-kanon, word die lewe van Gautama Boeddha en die vorige 27 Boeddhas beskryf. 

Volgens Boeddhistiese tradisie het elke kalpa (of eon) 1 000 Boeddhas. Die vorige kalpa was die "vyuhakalpa" (Glorieryke Eon), en die huidige kalpa is die "bhadrakalpa" (Gunstige Eon). Die "Sewe Boeddhas van die Antieke Tyd" ("Saptatathagata") is sewe Boeddhas wat die "vyuhakalpa" en "bhadrakalpa" oorbrug:

Op dié sewe sal Maitreya, die 5de en toekomstige Boeddha van die "bhadrakalpa", volg.



"The chronicle of twenty-four Buddhas", deur Mingun Sayadaw. Red. en vert. prof. U Ko Lay en U Tin Lwin, Yangon, Myanmar. Net hoofstukke 1, 22, 23 en 24.


</doc>
<doc id="102775" url="https://af.wikipedia.org/wiki?curid=102775" title="Eugene Marais-hospitaal">
Eugene Marais-hospitaal

Die Eugène Marais-hospitaal is 'n hospitaal op die hoek van Vyfde laan en Fred Nicholsonstraat in Les Marais, 'n voorstad van Pretoria. Dit was aanvanklik 'n homeopatiese hospitaal wat later in 'n klein kliniek omskep is. Die hospitaal is op 19 Maart 1973 geopen en is na die dokter en digter, Eugène Marais, genoem. Dit is 'n deel van die Life Healthcare-groep.

Die hospitaal bied 'n wye spektrum van dienste, insluitend:

Die hospitaal het 'n helikopter-landingsplek wat vir mediese of trauma-noodgevalle gebruik kan word. Aanliggend tot die hospitaal is verskeie laboratoriums, ortopediese dienste en eenhede vir X-strale, asook die Les Marais MR-instituut.

Die Eugène Marais-hospitaal staan op die presiese terrein waar die Sewendedag-Adventiste 'n homeopatiese hospitaal in die 1950's bedryf het. Die hospitaal is daarna deur 'n mev. Snyman in die Esperanza-kliniek, wat ook 'n ouetehuis was, omskep. In Mei 1968 is die gebou deur 'n groep dokters onder leiding van die psigiater, dr. J.P. Verster, gekoop. In 1969, ná 'n tekort aan privaat beddens in die provinsiale hospitaal ontstaan het, sluit nog dokters by hulle aan en is 'n nuwe vleuel aangebou.

Danksy die toewyding van dr. Lombard, Guldenpfennig, Buys en Nel is die suidelike vleuel geoormerk om as 'n algemene hospitaal te dien. Die eerste pasiënt is op 19 Maart 1973 in hiérdie vleuel opgeneem. Op aanbeveling van dr. Ivan McCusker is dit na Eugene Marais genoem.

In 1984 is 'n vleuel bokant die huidige apteek aangebou en is die hospitaal se bestuur deur die Afrox Healthcare-groep oorgeneem.

In November 1985 word dit die eerste privaat hospitaal in Pretoria om magtiging vir die oplei van verpleegsters (van die Suid-Afrikaanse Raad van Verpleging) te ontvang. In dieselfde jaar is 'n bykomende vleuel geopen om die toeloop van pasiënte te akkommodeer.

In 1995 is moderne spinaal- en 'n vlakeen-traumaeenheid bygevoeg.

In November 2000 is 'n nuwe vleuel, wat vir spesialiste se spreekkamers aangebou is, geopen. 

Dié hospitaal se nuwe harteenheid van R30 miljoen is in 2002 vir pasiënte oopgestel. 

In 2005 is die Afrox Healthcare-groep se naam na Life Healthcare verander. Die hospitaal staan sedertdien as die "Life Eugène Marais Hospitaal" bekend.

In Julie 2006 is 'n rehablitasie-eenheid met 'n kapasiteit van 21 beddens op die grondvloer geopen.



</doc>
<doc id="102780" url="https://af.wikipedia.org/wiki?curid=102780" title="Hans van Rensburg">
Hans van Rensburg

Dr. Johannes Frederik (Hans) Janse van Rensburg (Winburg, 24 September 1898 – Kaapstad, 25 September 1966) was ’n Vrystaatse administrateur en hoofleier van die Ossewa-Brandwag.

Van Rensburg was die seun van Johannes Frederik Janse van Rensburg en Louise de Villiers (’n niggie van hoofregter Jacob de Villiers), bekend inwoners van Winburg. Dertien maande ná Van Rensburg se geboorte het die Tweede Vryheidsoorlog (1899–1902) uitgebreek en het sy vader op kommando gegaan. Die stryd en die nederlaag teen die Engelse was 'n onderwerp wat in die Van Rensburg-huishouding driftig bespreek is. Dit, tesame met die doelbewuste verengelsingsbeleid ná die Driejarige Oorlog, het 'n belangrike rol in sy vormingsjare gespeel en hom vervul met bewondering vir dit wat militêr is en met afsku teenoor die Britse administrasie.

Nadat hy sy matrikulasie-eksamen in 1918 suksesvol op Winburg afgelê het, is hy na Stellenbosch waar hy die M.A.-graad in Duits behaal het. Hier is hy veral beïnvloed deur sy dosent in Duits, dr. E. Friedlaender, wat die glorie van militêre deugde en 'n liefde vir die Duitse letterkunde by hom ingeskerp het. Op aandrang van adv. Tielman Roos, wat getroud was met sy niggie, is hy daarna na Pretoria om hom as regsgeleerde te bekwaam en het die graad LL.B. verwerf.

Met die bewindsaanvaarding van die Pakt-regering is hy in 1924 as privaat sekretaris van Roos, minister van justisie, aangestel. In 1925 het hy 'n regsadviseur van die regering in die kantoor van die prokureur-generaal geword en in 1930 ’n doktorsgraad in die regte aan die Universiteit van Stellenbosch behaal. Van Rensburg se loopbaan in hierdie jare is gekenmerk deur buitengewone vinnige bevordering. In 1930 is hy aangestel as ondersekretaris en drie jaar later as sekretaris van justisie. In dié hoedanigheid het hy Suid-Afrika op 'n internasionale konferensie in België verteenwoordig waar die Duitse opperbevel hom uitgenooi het om militêre maneuvers by te woon. Tydens hierdie geleentheid het hy Adolf Hitler, Hermann Göring en ander Duitse leiers ontmoet en sy bewondering vir die Duitse taal en kultuur is intens versterk deur die aanskouing van Duitse gedissiplineerdheid en Hitler se dinamiese leierskap. Ook die ideologie van nasionaal-sosialisme het hom algaande sterker beïndruk.

Op die buitengewoon jeugdige leeftyd van 38 jaar is Van Rensburg op 1 Desember 1936 as administrateur van die Vrystaat aangestel. Sy aanstelling is as 'n verrassing beskou omdat die amp van administrateur deur die verskillende regerings van die Unie uit die geledere van meer bejaarde politieke strydrosse gevul is. Van Rensburg het sy ampstermyn op 'n moeilike tydstip begin toe die Vrystaatse administrasie, net soos die res van die land, ernstige finansiële probleme ervaar het.

Intussen het hy ook opgang as militêr gemaak. In Julie 1928 het hy hom by die Pretoria-regiment as gewone manskap aangesluit en twee jaar later is hy tot luitenant bevorder. Sy intense belangstelling in en natuurlike aanleg vir militêre sake het tot vinnige bevordering gelei en eindelik tot sy aanstelling as bevelvoerder van die sesde brigade in Augustus 1934. In Desember 1936 het hy bevel van die vierde brigade oorgeneem en met die uitbreek van die Tweede Wêreldoorlog in 1939 het hy die rang van kolonel van die Vrystaatse sesde brigade beklee. Hy was die eerste offisier in Suid-Afrika wat paradebevele in Afrikaans gegee het.

Genl. J.C. Smuts se bewindsaanvaarding in 1939 het Van Rensburg se posisie uitermate bemoeilik. Sy sienswyse oor die belange van die Afrikanerdom (en veral die Reddingsdaadbond) het dit eindelik vir hom feitlik onmoontlik gemaak om as administrateur so op te tree dat hy die nuwe regering nie in die verleentheid stel nie. Toe daar boonop by hom aangedring is om die leierskap van die Ossewabrandwagbeweging (OB) sowat twee jaar ná sy stigting te aanvaar, het hy einde 1940 besluit om as administrateur te bedank.

So het Van Rensburg op 15 Januarie 1941 kommandant-generaal geword van 'n beweging wat in die vroeë veertigerjare derduisende Afrikaners gelok het. Die OB het onder meer sy oorsprong gehad in die simboliese ossewatrek van 1938 wat Afrikanerpatriotisme tot 'n spits gedryf het, en ook in die vyandelikhede tussen Duitsland en Brittanje waarin baie Afrikaners die geleentheid gesien het om totale onafhanklikheid te verkry. In wese was die OB vir sy lede 'n volksbeweging op 'n semi-militêre grondslag georganiseer, met die ideaal om Suid-Afrika in 'n republiek te omskep. Hoewel aanvanklik 'n suiwer Afrikaner-kultuurorganisasie, het die OB veral ná die Duitse militêre suksesse in Junie 1940 mettertyd sy beleid in ooreenstemming gebring met dié van 'n gesagstaat. Daar is naamlik voorsiening gemaak vir 'n verenigde volkspolitiek met burgerskap slegs aan “volksgenote”, Christelike nasionalisme in plaas van liberalisme, geen kapitalisme of kommunisme, geleidelike rasseskeiding, landsrykdom vir volksdiens, die bekamping van werkloosheid en verteenwoordiging vir die beroepe in die landsbestuur.

Omdat die OB nie 'n afgebakende terrein vir sy bedrywighede gehad het nie, is 'n ooreenkoms met die Herenigde Nasionale Party of Volksparty in 1940 op Cradock gesluit. Die Party sou op die politieke terrein werksaam wees en die OB op die niepolitieke terrein, soos byvoorbeeld beskerming en uitlewing van die Voortrekkerbeginsels en -ideale, insluitende die godsdienstige, morele en ekonomiese opbou van die Afrikanervolk. In die stormagtige dae van 1941 was die persoonlike optrede van Van Rensburg in enkele gevalle deurslaggewend in die voorkoming van geweld in Suid-Afrika. Deur die dissipline wat hy binne die OB kon handhaaf, het hy voorkom dat soldate-onluste in Johannesburg in Februarie 1941 handuit ruk, dat die verbod op staatsamptenare (in Maart) om aan die OB te behoort tot radikale optrede lei en dat Robey Leibbrandt in die winter van 1941 'n houvas op die militante vleuel van die OB kry.

Aanvanklik het die OB en die HNP goed saamgewerk, maar ná 'n vergadering in Elsburg in Augustus 1941 waarop Van Rensburg 'n sydelingse aanval op die HNP gedoen het, het die verhouding begin versleg. 'n Belangrike rede vir die toenemende vervreemding was die feit dat die OB al meer op die politieke terrein begin beweeg en selfs verklaar het dat net hy in staat sou wees om 'n republiek vir Suid-Afrika te verkry. Intussen het die OB duisende pamflette versprei oor die soort republiek wat beoog word en hiermee het hy nie net daadwerklik op die politieke terrein oortree nie, maar ook nasionaal-sosialistiese idees wat vir baie Afrikaners 'n vreemde en onaanvaarbare ideologie was, verkondig.

Toe die OB in 1942 begin spot met die futiliteit van demokratiese verkiesings en die leiers van die HNP aangeval het, het die twee organisasies openlik vyandig teenoor mekaar begin staan en 'n groeiende stroom Nasionaliste het die OB verlaat. Ná die breuk tussen die HNP en Van Rensburg het hy sy volgelinge aangemoedig om hulle by die Afrikanerparty aan te sluit en behulpsaam te wees met die organisasie van die party.

Die verkiesingsooreenkoms tussen die HNP en die AP in 1947 het Van Rensburg opnuut in botsing met die leiers van die HNP gebring. Ná die oorwinning van die HNP en AP in 1948 was die OB nie meer 'n belangrike faktor in die politiek nie, maar Van Rensburg het as hoofleier aangebly tot 1952. Vervolgens het hy in verskeie raadgewende regeringsliggame met betrekking tot groepsgebiede gedien, eers in Kaapstad en daarna in Port Elizabeth. In 1962 het hy finaal uit die openbare lewe getree en hom gevestig op sy plaas Mooi Eiland in die distrik Parys, wat sy OB-ondersteuners aan hom geskenk het. Hy het egter lid gebly van die direksies van Sanlam, Santam en Federale Mynbou.

Van Rensburg het talle pamflette gepubliseer, onder meer Die Ossewa-Brandwag en die verkiesing (Pretoria, 1943); Die Ossewa-Brandwag en die parlementsverkiesing, die soldate en die kommunisme (Johannesburg, 1943); Een volksfront in plaas van verskeie partyfronte (Stellenbosch, 1944) en Samewerking (Stellenbosch, 1947). Twee boeke het uit sy pen verskyn: Sonder gewere; 'n verhaal van nog 'n rondte (Johannesburg, 1946), onder die skuilnaam S.J. de Jongh en sy outobiografie Their paths crossed mine; memoirs of the commandant-general of the Ossewa-Brandwag (Kaapstad, 1956). Dit het ook in Duits verskyn as Der weisse Sündenbock (Göttingen, 1964), met bykomende gegewens oor onder meer apartheid.

Hy is op 1 Oktober 1966 onder blyke van groot belangstelling en met militêre eer vanuit die NG kerk Pretoria-Oos begrawe. 'n Klein monument op sy grafsteen, ontwerp deur Elly Holm, is op 10 Oktober 1967 deur die destydse eerste minister, adv. B.J. Vorster onthul.

J.C. Moll skryf in die Suid-Afrikaanse Biografiese Woordeboek: “In die vroeë oorlogsjare het Van Rensburg 'n betekenisvolle rol in die volksdenke gespeel en gedurende 1941–1942 was hy sekerlik 'n gewilde leier in Suid-Afrika. Hy was 'n man met 'n rustelose intellek, skerpsinnig, wakker in sy optrede en met 'n sterk lojaliteit teenoor sy vriende en kamerade. Daarbenewens was hy 'n fyn kultuurmens. Op die duur het sy leierskap egter nie stand gehou nie, veral omdat die Afrikaner die beproefde partyleiers aanvaar het as die werklike verteenwoordigers van sy diepgewortelde demokratiese politieke opvattinge. Van Rensburg, wat 'n tyd lank die verbeelding sterk aangegryp het, kon daardie rol nie vervul nie.”

Uit sy huwelik in 1925 met Catharina Johanna Joubert van Worcester is 'n dogter en 'n seun gebore.




</doc>
<doc id="102785" url="https://af.wikipedia.org/wiki?curid=102785" title="Dipankara Boeddha">
Dipankara Boeddha

Dipankara (Sanskrit en Pali: "Dīpaṃkara", "Lampdraer") is een van die Boeddhas van die verlede. Hy het glo duisend jaar gelede op aarde gewoon. Volgens die Theravada-Boeddhistiese tradisie was hy die vierde van die 29 Boeddhas wie se naam bekend is.

Boeddhiste glo daar was ’n hele reeks Boeddhas in die verlede en dat daar nog ander in die toekoms sal wees. Dipankara is dus een van duisende vorige Boeddhas; die huidige een is Gautama en die toekomstige een Maitreya. Volgens tradisie het Dipankara voorspel dat Gautama in die verre toekoms ’n Boeddha sal word. 

Dipankara word gewoonlik uitgebeeld as sittende, maar soms staan hy ook, veral in China, Thailand en Nepal. Hy vorm soms ’n beskermingsteken met sy regterhand, en dikwels met albei hande. Hy word selde alleen uitgebeeld; die bodhisattvas Manjusri en Vajrapani is gewoonlik saam met hom (algemeen in Java) of andersins Avalokiteśvara en Vajrapani (algemeen in Sri Lanka). Soms is hy saam met Gautama en Maitreya.



</doc>
<doc id="102790" url="https://af.wikipedia.org/wiki?curid=102790" title="Indiese gelowe">
Indiese gelowe

Indiese gelowe, ook Dharmiese gelowe genoem, is die godsdienste wat op die Indiese subkontinent ontstaan het, naamlik Hindoeïsme, Djainisme, Boeddhisme en Sikhisme. Dit word ook as Oosterse gelowe geklassifiseer. Hoewel Indiese gelowe met mekaar verband hou vanweë die geskiedenis van Indië, omvat dit ’n groot reeks godsdienstige gemeenskappe en is dit nie beperk tot die Indiese subkontinent nie.

Bewyse vir prehistoriese godsdiens op die subkontinent kom uit verspreide rotstekeninge uit die Mesolitikum. Die Harappa-volk van die Indusvalleibeskawing, wat van 3300 tot 1300 v.C. geduur het, was ’n vroeë verstedelikte kultuur wat die Vediese godsdiens voorafgegaan het.

Die gedokumenteerde geskiedenis van die Indiese gelowe begin met die historiese Vediese geloof, die godsdienspraktyke van die vroeë Indo-Iraniërs van omstreeks 1750 tot 500 v.C. Dié godsdiens was naby verwant aan vroeë Zoroastrisme; die liturgiese taal daarvan, Vediese Sanskrit, was verwant aan Avesties.

Die hervormingsperiode tussen 800 en 200 v.C. was ’n "keerpunt tussen die Vediese en die Hindoe-godsdienste". Die Sjramana-beweging, ’n antieke Indiese godsdiensbeweging parallel aan maar apart van die Vediese tradisie, het aanleiding gegee tot Djainisme en Boeddhisme, en was verantwoordelik vir die verwante begrippe joga, "samsara" (die siklus van geboorte en die dood) en "moksja" (die bevryding van dié siklus). 

Die Puraniese Periode (200 tot 500 n.C.) en vroeë Middeleeue (500 tot 1100 n.C.) het aanleiding gegee tot ’n nuwe gedaante van Hindoeïsme. Die vroeë Islamitiese periode (1100 tot 1500) het ook nuwe bewegings tot gevolg gehad. Sikhisme is in die 15de eeu gestig na aanleiding van die leringe van Ghoeroe Nanak en die nege opeenvolgende Sikh-ghoeroes in Noord-Indië. 

Met die koloniale besetting van Brittanje het ’n nuwe interpretasie van Hindoeïsme ontstaan, wat die Indiese onafhanklikheidsbeweging aangehelp het.




</doc>
<doc id="102810" url="https://af.wikipedia.org/wiki?curid=102810" title="Nirwana">
Nirwana

Nirwana (Sanskrit: निर्वाण) of Nibbana (Pali:निब्बान) is ’n belangrike begrip in Boeddhisme en verwys na die hoogste vlak wat ’n mens kan bereik en waardeur heiligheid behaal kan word. Die letterlike betekenis is "uitgedoof, onbeweeglik"; eersgenoemde verwys na die einde van begeerte, afkeer en verwarring, wat die hoofdoel van Boeddhisme is. Benewens Boeddhisme ken ander Indiese gelowe ook ’n nirwana, dikwels met ’n verskillende betekenis.

In die Theravada verwys die woord "Nibbana" na die verligting wat die Boeddha self bereik het en waarin hy sy studente onderrig. Iemand wat die Nibbana behaal het, kan nie meer die geestelike oorsake van lyding (verlangens en afkeer) ervaar nie omdat daar vir altyd ’n einde daaraan gemaak is.

Die "uitdowing" van verlangens, haat, onkunde en verwarring is volgens die leer van die verligte Boeddha ’n logiese resultaat van die ontwikkeling van die Agtvoudige Pad tot op die hoogste vlak. Iemand wat Nibbana behaal het, kan ook die Vier Edele Waarhede in al hul aspekte volledig begryp en toepas.

Om "uitgedoof te wees" is in die Theravada een van die kenmerke van verligting (Pali: "bodhi"). Iemand wat werklik verlig is, weet wat die nibbana is en ervaar dit ook. Dit is die algehele bevryding van die samsara, waarin lyding en geboorte, siekte en dood ervaar word. 

Iemand wat nirwana behaal het, word ’n boeddha genoem as hy dit self behaal het, sonder die hulp van ’n leraar. ’n Sotapanna (die laagste graad van heiligheid) het die dhamma gesien en het ’n voorsmaak van die Nibbana gehad. Hy is op pad na die Nibbana, maar het dit nog nie bereik nie. ’n Arahant (iemand wat die hoogste graad van heiligheid besit) het Nibbana (en verligting) bereik as ’n dissipel van ’n boeddha. 




</doc>
<doc id="102812" url="https://af.wikipedia.org/wiki?curid=102812" title="Sewendedagadventisme">
Sewendedagadventisme

Die Sewendedagadventisme is 'n Christelike kerkverband waarvan die lidmate glo dat Jesus in die nabye toekoms na die aarde sal terugkeer. Anders as die meeste ander Christelike groepe, onderhou hulle Saterdag (en nie Sondag nie) as hul godsdienstige rusdag. Die Sewendedagadventistekerk in Suider-Afrika het in 1887 ontstaan en die eerste sendingstasie, in Rhodesië, het in 1893 tot stand gekom.

Pieter Wessels, eienaar van die plaas Benoudheidsfontein, het in 1885 uit die Gereformeerde Kerk bedank om Saterdag as die sabbatdag waar te neem. Eindelik het agt gesinne sy voorbeeld gevolg, onder wie ook N.J. de Beer, oudste seun van Johannes Nicolaas de Beer, aan wie De Beers Consolidated Mines sy naam te danke het. 'n Mynwerker, William Hunt, uit die Amerikaanse deelstaat Nevada, het nadat hy op die diamantveld aangekom het uit Australië, die afgesonderde geloofsgemeenskappie aan Sewendedagadventisme bekendgestel en later het Amerikaanse predikante na die diamantveld gekom om hulle te bedien. In die tyd toe die sinkkerk op Beaconsfield by Kimberley gebou is (die moederkerk van dié kerkverband in Afrika), het Wessels sy plaas vir £350 000 aan die De Beers-maatskappy verkoop en daarna is dit Wesselton-myn genoem. Sewendedagadventisme het wêreldwyd hierby baat gevind danksy skenkings van Wessels en so kon die beweging in 13 afdelings in talle wêrelddele georganiseer word.

Wessels en sy broer het sendingwerk onder swart mense gereël, die oprigting van die kerkgebou in Roelandstraat, Kaapstad, gefinansier asook die Kellogg-sanatorium in die VSA en 'n tehuis vir gevalle meisies in Chicago. Hunt het later teruggekeer na Australië, waar hy die baanbreker van die Sewendedagadventisme was. In Rhodesië het Cecil John Rhodes grond aan dié kerkverband geskenk.



</doc>
<doc id="102814" url="https://af.wikipedia.org/wiki?curid=102814" title="Servaas Rossouw">
Servaas Rossouw

Dr. Servaas Hofmeyr Rossouw (Montagu, Saterdag 11 Januarie 1890 – Kaapstad, Maandag 11 Junie 1956) was ’n predikant in die Nederduitse Gereformeerde Kerk en die vader van Suid-Afrika se presidentsvrou Elize Botha.

Sy nasate onthou hom as werklik baie meelewend met sy gemeentelede en baie gelief, en dat hy eintlik sy tyd ver vooruit was. Hy was 'n diep denkende man, wat ook 'n studie – vanuit 'n Christelike perspektief – oor die hemelruim en astronomie gemaak het, buiten sy besondere kennis van die Bybel. Hy kon volgens oorlewering Grieks en Hebreeus vlot praat en word onthou as 'n intellektuele reus.

Rossouw was die seun van Daniel Hendrik Rossouw van die plaas Eikeverbly, Montagu. Hy matrikuleer op sy tuisdorp en gaan na Stellenbosch vir voorbereidende studie waarna hy in 1914 na Princeton in die VSA vertrek. Ná sy proponentseksamen daar het hy na die Universiteit van Chicago gegaan en sy M.A.-graad dar behaal. Op aanbeveling van prof. dr. B.B. Wakefield is hy toe na Louisville, Kentucky, waar hy met die onderskeiding van magna cum laude doktor in die godgeleerdheid gepromoveer het onder die toe wêreldbekende prof. dr. A.T. Robertson met ’n proefskrif getiteld "The authorship of the Book of Acts".

Ná sy promosie in Amerika is hy na Amsterdam in Nederland waar hy aan die Vrije Universiteit en die Universiteit van Amsterdam sowat ses maande klas geloop het, onder andere onder dr. Bavinck, dogmatikus. In dié tyd het dr. Rossouw talle beroepe na die buiteland ontvang, maar het verkies na sy vaderland terug te keer en het so op Dingaansdag (16 Desember) 1919 in Kaapstad geland.

Kort ná sy legitimasie het hy twee beroepe ontvang: die een na die Britse en Buitelandse Bybelgenootskap in Johannesburg en die ander na die De Nieuwe Kerk, Kaapstad. Hy het hom die tweede laat welgeval. Nadat hy dié beroep aangeneem het, is hy op 5 Maart 1920 in die huwelik bevestig met mej. Hester Duvenage, dogter van mnr. en mev. A.P.C. Duvenage, van Middelburg, Kaap.

Op 28 Mei 1920 is hy toe in De Nieuwe Kerk bevestig as volger van dr. E.E. van Rooyen, wat later ’n vertaler van die Bybel in Afrikaans sou wees. Nie minder nie as 27 predikante het deelgeneem aan die handeoplegging.

Tot omstreeks dr. Rossouw se dienstyd is nog net Hollands en Nederlands van die NG Kerk se kansels gehoor. Afrikaanse jong mense landwyd het anders begin voel en hulle vir die bevordering van hul moedertaal beywer, ook in die kerk. So het ’n groep van 160 studente aan die Universiteit van Kaapstad dan dr. Rossouw en die kerkraad in 1921 genader met die versoek om by wyse van proefneming ’n aanddiens in Afrikaans te hou. Die kerkraad het daartoe ingestem en volgens die telling deur die diakens het sowat 600 mense die eerste Afrikaanse diens in De Nieuwe Kerk bygewoon. Die studente wat dié versoek gerig het, was onder andere Frans Erasmus, latere minister van verdediging, Johan Conradie, later regter-president en speaker van die volksraad, asook Chris Viviers, hoof van die opleidingskollege op Graaff-Reinet.

Ná 'n kort dog seer geseënde bediening in sy eerste gemeente, het dr. Rossouw 'n beroep na Senekal in die Vrystaat aanvaar. Van sy bevestiging hier lees het ’n onbekende Hollandse dagblad onder meer soos volg berig: “Die bevestiging van dr. Rossouw Saterdag en Sondag 10 en 11 Desember 1921 sal gedenkwaardige dae bly in die geskiedenis van die gemeente van die NG. Kerk te Senekal. Met die aanneming van die beroep na Malmesbury deur ds. H. Pienaar het die gemeente vakant geraak, en wie kon droom dat die vakature so spoedig en so gelukkig sou opgevul word. Dr. S.H. Rossouw van die Nuwe Kerk, Kaapstad, het hom die beroep hierheen laat welgeval, en werd verwelkom op Saterdag deur 'n groot en geesdriftige menigte, nieteenstaande die stortreëns wat byna die hele week geval het.

“Op Ventersburgweg (die latere Hennenman) is die nuwe leraar met sy gade en geselskap afgehaal per motor deur die heer Jan Pretorius en Nicholas Oosthuizen, en het toe op Schaapplaats die nag geslaap. 'n Kommando perderuiters, onder leiding van mnr. Carl Triegardt van Gordonia, het die geselskap 'n paar myl buite die dorp ontmoet. Vanaf Ventersburgweg was dit net reën en water en modder, gevolglik was die aankoms te Senekal 'n goeie drie uur ná die bepaalde tyd. By die bepaalde plek buitekant die dorp het 'n vloot van motors gewag, maar weens die reën het die mense langsamerhand teruggekeer dorp toe en daar gewag totdat die kerkklok die aankoms aangekondig het.

“Gelukkig by die aankoms te Senekal het die weer opgeklaar sodat die verrigtings in die opelug voor die pastorie kon plaasvind. Dr. Rossouw en gade is binnegelei deur ouderling John Bell na verwelkoming van die diaken-burgemeester, C.M. van der Merwe, en onder toesing van 'n lied deur die kinders van die Sondagskool. Daar die bevestiging om drie uur moes plaasvind en dit reeds laat was, het dr. Rossouw slegs 'n kort toespraak gehou en veral 'n woord van dank gerig aan die perdekommando, wat hulle so laat moed skep het op die gebeurtenisvolle reis deur water en modder. In die namiddag om drieuur was die NG kerk stampend vol. Daar was teenwoordig di. Steyn (Rosendal), Reyneke (Vrede), H. Pienaar (Malmesbury), Kloppers (Rietfontein), Esterhuizen (De la Rey) en P. de Klerk (Mosselbaai).

“ 'n Ruime aantal telegramme is ontvang van leraars van elders, gelukwensing uitsprekende en ook hul spyt om nie te kan teenwoordig wees nie (weens die reën). Die bevestigingsrede is gehou deur ds. P. de Klerk van Mosselbaai, wat spesiaal oorgekom het vir die geleentheid, daar 'n hegte hand van vriendskap bestaan tussen hom en dr. Rossouw, wat gelê is gedurende hul studiejare in Amerika. Sy weleerw. het tot teks geneem Esegiël 33:7. ‘Gij nu, o mensenkind! Ik heb u tot een wachter gesteld over het huis Israëls; zo zult gij het woord uit Mijn mond horen, en hen van Mijnentwege waarschuwen," en die verdeling was as volg (1) Die betekenis van die benaming ‘wachter’. (2) Die roeping van die evangeliedienaar. (3) Die uitwerking van sy bediening. Die preek was 'n meesterstuk van welsprekendheid, gelewer in deftige Nederlands, ernstig, boeiend en paslik.

“Onmiddellik ná die diens het die resepsie plaasgevind voor die stadshuis, waar die volgende adresse aangebied is: van die kerkraad, die Vrouesendingbond, die Vroue-Helpmekaar, kinders van die Sondagskool, die kinders van die dagskool, die stadsraad en Senekal Free Church. Verskillende toesprake is gelewer en intussen het die Senekal-blaasorkes onder die leiding van ds. H. Pienaar pragtige musiek gemaak. In seer gepaste woorde het die nuwe leraar die groot skaar toegespreek en sy dank en waardering namens homself en sy gade betuig. Deur die dogtertjie van mnr. Danie Kirchner is mev. Rossouw 'n pragtige ruiker aangebied.

“Op Sondagmôre het dr. Rossouw sy intreepreek gelewer. Sy weleerw. het tot teks geneem 1 Kor. 4:1 en 2: ‘Alzo houde ons een ieder mens, als dienaars van Christus, en uitdelers der verborgenheden Gods. En voorts wordt in de uitdelers vereist, dat elk getrouw bevonden worde,’ waarvan die hoofgedagte was (1) die predikant as dienaar van Christus en uitdeler van die verborgenhede Gods, (2) die vereiste van die amp. Die preek het 'n geweldige indruk gemaak.

“Dr. Rossouw is besiel met die erns van sy roeping, en sy prediking word gekenmerk deur vurige ywer. Sy blanke opregtheid straal uit 'n jeugdige gelaat at die indruk gee van innige vroomheid. Ofskoon so jonk is, is hy reeds skitterend as kanselredenaar. Senekal kan sig dubbel en dwars gelukkig ag en ongetwyfeld is die gemeente baie in sy skik met die nuwe Ieraar.

“Sondagmiddag het ds. H. Pienaar 'n woord van vertroosting tot die gemeente gerig. Menig traan werd in die stilte gestort. Die liefderyke band tussen hom en die gemeente is nog ewe warm as voorheen. Na afloop van die diens het ds. Steyn van Rosendal 'n woord van vermaning tot die kinders gespreek. Op Saterdagaand het ds. Esterhuizen, swaer van dr. Rossouw, 'n ernstige boodskap tot die gemeente oorgebring. Die preek het gegaan oor ‘storms op die see van die lewe’. Sondagaand het ds. Kloppers van Rietfontein, as konsulent afskeid geneem van die gemeente en hulle seer gestig deur sy ernstige woord. Ds. Kloppers het hom baie verdienstelik gemaak gedurende die vakature en die gemeente is hom grote dank verskuldig."

Dr. Rossouw se vyfjarige bediening te Senekal was van die begin 'n ryklik geseënde, waarvan beide die stoflike en geestelike bloei en welvaart van die gemeente getuie is. Onder sy voorsitterskap van die Skoolkommissie en Skoolraad is die publieke skool vergroot met nege klaskamers en het die eerwaarde kerkraad die meisieskoshuis twee maal laat vergroot tot die sierlike en doeltreffende gebou wat dit later was. Die kerk self is ook ruimskoots vergroot met addisionele galerye. Tydens sy bediening het die susters van die gemeente die stoele voor en op die preekstoel aangekoop en is die bekleedsel op die kansel vernuut. Die geld daarvoor is versamel deur 'n besonder suksesvolle konsert (oumense) onder leiding van mev. dr. Rossouw. Aan die orrel is 'n belangrike verbetering deur die Kerkraad aangebring en op die kansel en ’n Bybel en gesangboek van historiese betekenis geplaas.

Hiervan maak die volgende berig in die "Kerkbode" melding: “By die môrediens het dr. Rossouw bekend gemaak dat die Kanselbybel – wat deur wyle mev. Van de Venter gegee is – onder voorwaarde gegee is dat dit ná haar dood aan haar seun sou terugval, en dat die seun dit nou opgeëis het. Reeds by die middagdiens was daar 12 aanbiedings vir 'n Kanselbybel, en aangesien mnr. en mev. Frederik Goosens die eerste was om namens die familie Goosens 'n Bybel en gesangboek te gee is, dit met dank aangeneem."

Wat die tydelike welvaart en uitbreiding van gemeentelike werksaamhede betref het, was die groot werk in daardie tydperk van sy geskiedenis, die aankoop van die grond en die bou van die doeltreffende kerksaal. Hieromtrent lees berig die Kerkbode: “Senekal – Op 31 Oktober is 'n lang verwagte mylpaal bereik in die geskiedenis van hierdie gemeente. Op dié dag is die kerksaal ingewy. Baie wat daar voor geywer het rus in die moederaarde. By die opening is daarvan melding gemaak dat ds. Pienaar nie kon teenwoordig wees nie, en dat hy die eerste fondse versamel het vir die bou van 'n saal. Dit was na sy bevestiging die eerste werk wat dr. Rossouw aangepak het om klaar te maak, en die fondse daarvoor het vinnig aangegroei, sodat die werk klaar is byna sonder skuld. Die here Ferguson en Cook, die kontrakteurs, kom lof toe vir die sierlike, doelmatige gebou. Om 11 uur vm. het die plaaslike leraar die deur oopgesluit in die naam van die Heer, en eerw. De Villiers, die plaaslike sendeling, het die wydingsgebed gedoen. Daarop het dr. Rossouw treffend gepraat oor Hand. 1:13, 14. Verder was evangelis Japie Eksteen teenwoordig, wat hier is om die plaaslike leraar te help, waar nodig, met bidure, en mededelinge omtrent sy werk onder arm mense. Toe is daar 'n beroep gemaak vir delging van die £1 400 tekort. Staande die vergadering is £600 bymekaar gemaak, waarvan £60 deur die susters versamel is onder leiding van ons ywerige predikantsvrou. Die boukommissie kom alle lof toe vir die opoffering wat hulle gemaak het om die werk deur te sien. Die aangename gemoedstemming is bewys van die dank van die gemeente aan leraar, kerkraad, boukommissie en kontrakteurs vir hulle werk. Die koor, onder leiding van prof. De Lange het pragtig gesing. Sondag is Hervormingsdag plegtig herdenk onder 'n treffende rede deur die leraar oor die woorde: ‘Man Gods, die dood is in die pot.’ Iedereen is goedsmoeds en versterk huis toe gekeer."

Na die voltooiing van die saal het die gemeente op sosiaal gebied ook flink gevorder en is daar 'n flukse debatsvereniging gestig deur dr. Rossouw. Gedurende die tydperk 1921-‘26 van sy bediening is daar 484 kinders gedoop, presies 500 aangeneem en voorgestel en het die ledetal van 1 125 gestyg tot 1 812, en is 151 pare in die huwelik bevestig. Voorts is menige dierbare na die graf gedra, onder wie nie minder nie as vyf diensdoende kerkraadslede. Op Sendinggebied het die gemeente ook kragtig opgetree. Die bydrae vir die plaaslike en buitelandse sendingwerk was elke jaar ruim en het steeds hoër geklim. Die Vrouesendingbond was altyd 'n belangrike faktor om die sendingywer en belangstelling aan te wakker en het steeds in getalle toegeneem onder die leiding van mev. Rossouw. Die bussies is in die tyd aangekoop en saam met die basaars het dit uitstekend beantwoord. Die gemeentelike dankoffers het in dié jare 'n merkwaardige hoë peil bereik.

Die vooruitgang van Senekal-gemeente was egter nie net die tydelike belange, want dit het ook gedeel in heerlike geestelike seëninge. Ná elke huisbesoek was daar gewoonlik verskeie bekeerlinge en met Pinkster altyd 'n ryke insameling, soos onder meer blyk uit een van die voorgaande aanhalings uit die Kerkbode. Die opkomste tot die openbare eredienste en veral Nagmaalsgeleenthede was in die reël goed. In een jaar het die gewone kollektes die mooie som van £527 opgebring, wat grootliks toe te skrywe was aan die goeie bywoning van die dienste. Senekal het in al die tyd by die Ringsvergaderings in sy godsdienstige verslag onder meer hierin uitgeblink dat kon gerapporteer word dat die weeklikse bidstonde so heel goed bygewoon is.

In die jaar 1925 is Senekal afgesny van die Sentrale Ring en bygevoeg by die Ring van Bethlehem. Dadelik het 'n ruim aantal lidmate van die gemeente van die £45-skema aandele geneem in die Bethlehem-weeshuis. In dié dae was Senekal reeds baie vrygewig, soos vir die Helpmekaar, Rhodesië, Namakwaland, die Bybelvertaling, ens. Ook is 'n armsorgvereniging gestig.

Juis net in dié tyd het een roepstem ná die andere tot die pastorie gekom. Dat die band tussen pastorie en gemeente heg en innig was, is duidelik te sien uit die volgende aanhaling van 'n ongekunstelde bydrae in die "Vriend des Volks", deur sy Senekalse medewerker: “19 September sal seker nie maklik deur die gemeente van Senekal vergeet word nie. Drie weke gelede het die gemeente van Albertinia die onvriendelikheid gehad om ons leraar en vriend, dr. Rossouw, daarheen te beroep. Ons het dadelik onrustig gevoel dat hy sal aanneem, maar koester nog die hoop dat hy langer in ons gemeente sal bly. Hy was nog maar vyf jaar hier en die laaste ag maande het hy vier beroepe gehad. Dus was ons altyd in 'n onrus dat hulle sal weggaan, want dis nie aangenaam om jou leraar en vriende te verloor nie. Hulle het deur hul vriendelikheid en gasvryheid die hart van die gemeente gewin. Die pastorie was altyd oop vir enigeen; mens was altyd seker van 'n vriendelike ontvangs. Gistermôre was dr. Rossouw se preek oor ‘Vrede, vrede, en tog is daar geen vrede’. Dit was voorwaar 'n baie ernstige preek en werd om oor na te dink. Hy eindig met te sê daar moet vrede wees met God, vrede met ons medemens en vrede met onsself (ge-wete). Net voor hy die seën uitspreek, sê hy dat hy nou vir die vierde keer weggeroep is en voel dit die keer sy plig om hom los te skeur van die gemeente en weg te gaan."

Die afskeid was besonder hartlik dog innig teer en seer aandoenlik. In die "Kerkbode" van die 10 November 1926 het die volgende verslag verskyn: “Senekal is weer vakant. Dr. S.H. Rossouw, wat ongeveer vyf jaar hier gearbei het, het op 31 Oktober afskeid van die gemeente geneem. In die afwesigheid van die konsulent, ds. P.H. van Huyssteen, het die predikant van Bethlehem die amptelike pligte vervul. Onder 'n diep besef van die heiligheid van die oomblik het die kerkraad Saterdag aan die vertrekkende leraar eervol ontslag gegee. Die stilte, wat daar geheers het, het die erns van die oomblik vertolk.

“Saterdagaand was die kerksaal stampvol by geleentheid van 'n geselligheid. Sondagmôre het dr. Rossouw sy laaste boodskap afgegee naar aanleiding van Joh. 2 18a: ‘Kinderkens, het is de laatste ure.’ Die laaste uur is 'n uur van herinnering, erns, skeiding, oordeel en ontmoeting. Onder diepe aandoening het die gemeente hierdie ernstige boodskap aangehoor. Na afloop van die diens het die kerkraad en gemeente aan hom 'n baie mooi gefilumineerde adres gegee, asook 'n beurs, terwyl die susters 'n soortgelyke adres aan mev. Rossouw gegee het. Ook die kinders van die Sondagskool het hulle 'n mooi adres gegee. In die namiddag was kinderdiens, en in die aand is 93 jong lidmate aan die gemeente voorgestel deur die leraar, sy laaste stukkie werk in die gemeente. Die stemming in die gemeente was baie ernstig en droefgeestig. Op Maandagmôre het dr. Rossouw vertrek na sy nuwe werkkring, Albertinia. Ouderling G. Joubert vergesel hom daarheen. Mag die Heer sy werk daar ryklik seën en vir Senekal gou weer 'n leraar gee. (Senekal, OVS, 31 Oktober 1926).”

“Hoogeerwaarde Dr. S. H. Rossouw,

“Ons as gemeente staan onwillekeurig weer by 'n belangrike mylpaal, 'n mylpaal nie alleen in die geskiedenis van die gemeente van Senekal nie, maar ook 'n mylpaal in u eie geskiedenis as leraar van hierdie gemeente in besonder en van die NG Kerk van die OVS in die algemeen. As 'n gemeente staan ons op die punt om deur u, ons leraar, verlaat te word en 'n onsekere toekoms tegemoet te gaan. Ons sê onsekere, want ons weet nie of ons weer gou 'n leraar sal kry en of ons miskien vir 'n lang tyd herderloos sal wees nie, iets wat nie waarskynlik maar tog nie onmoontlik is nie. Onseker dus, maar ons laat die toekoms in die hand van God. Kyk ons terug op die verlede dan is daar oorvloedig stof tot dankbaarheid op geestelik gebied, so ook op stoflik gebied. Hier denk ons veral aan die vergroting van die kerk, die bou van die kerksaal, en die uitbreiding van die kerkhostel, wat hier sal bly staan as gedenktekens van u verblyf in hierdie gemeente.

"Maar helaas! Ons het ook rede om ons in sak en as voor God te verootmoedig. Reeds was u die vyfde leraar om die boodskap van die Evangelie in hierdie gemeente te verkondig en ons voel dat ons, ons voorregte nie genoeg gewaardeer het nie. Dis nog geen vyf jaar dat u hier in die gemeente gekom het, die dag is ons nog as die dag van gister, en tog, wat het daar nie in die korte tyd gebeur nie? Hoe dikwels het u nie by die siek- en sterfbed van lede (onder wie ook vyf diensdoende kerkraadslede), gestaan nie? Hoe dikwels het u nie by die ope graf woorde van troos en simpatie, maar ook woorde van waarskuwing en vermaning gespreek nie? Hoe dikwels het u nie die Evangelie van die kansel tot 'n getuienis vir of teen ons verkondig nie? En al was dit ‘die Jood 'n ergernis en die Grieke 'n dwaasheid’, u het die basuin geblaas en wee ons, wat nie aan die stem gehoor gegee het nie. En wat in u binnekamer gebeur het is hy die Allerhoogste alleen bekend en sal die ewigheid openbaar.

"U het hier dae van geluk, vreugde en blydskap geniet aan die soete waters en lieflike skaduwees van Elim, maar ook dae van teleurstelling en droefheid. Ja – u moes ook die bittere water van Mara drink, ‘in trane moes u saai’, God gee, dat u met gejuig mag maai, maar laat ons nou 'n sluier werp oor die verlede en dit kan ons alleen doen as ons die genade ontvang, wat nodig is om God in alles te dank, volgens dieselfde onfeilbare Evangelie wat u ons hier verkondig het. Mag God die Here u nog vele jare spaar en aan u die nodige krag gee om voort te gaan met u uiters moeilik, dog heerlik werk in die uitbreiding van sy Koninkryk. Vertrouende dat u Hoog Eerwaarde hierdie huldeblyk en klein geskenk sal aanneem as 'n nederige bewys van die opregte liefde, groete en hoogagting van die Kerkraad en Gemeente.”

Die bevestiging van dr. Rossouw op Swellendam het plaasgevind teen die einde van Januarie 1930. Op 10 Februarie 1930 het hy die eerste kerkraadsvergadering gelei. Die dienstyd van dr. Rossouw het groot verwagtinge by die gemeente gewek en groot belangstelling gaande gemaak. 'n Besoeker aan Swellendam tydens die Oktober-Nagmaal van 1931, toe ook 108 lidmate voorgestel is, het. in 'n berig aan Die Kerkbode meegedeel hoe diep hy getref is deur die eensgesindheid van die gemeente en die pragtige opkomste. “Lidmate getuig van hul ingenomenheid met hul beminlike en ywerige leraar."

Die behoefte aan 'n kerksaal op Zuurbraak is reeds lank gevoel. Met verloop van die jare het blankes al meer ingetrek in die dorp van hierdie ou sending-gemeente. Op die kerkraadsvergadering van 10 Februarie 1930 gee ouderling M.J. Crous kennis dat hy op die volgende vergadering die noodsaaklikheid van 'n kerksaal te Zuurbraak sal voordra. Genoemde vergadering op 19 April besluit toe tot die oprigting van 'n saal op Zuurbraak en benoem as kommissie om 'n geskikte erf vir die doel daar te kry, die broeders M. Crous, G. Linde, P. Badenhorst en P. van Niekerk. Feitlik eers 'n jaar later besluit die kerkraad tot die koop van die erf van mnr. H. de Bruyn en word die tender van mnr. H. Matthee vir £468 10s. vir die bou van die saal aangeneem. Op Donderdag, 22 April 1931, kon dr. Rossouw die hoeksteen lê, toe hy die woord gevoer het oor “Ebenhaeser”. Die inwyding van die saal op 29 Julie 1931 was 'n heuglike geleentheid!

Die plan van 'n nuwe saal meer sentraal in die dorp het nie ingang gevind nie. Op 'n vergadering van die kerkraad in Oktober 1929, toe 'n lang bespreking gevoer is in verband met die ou Bethelsaal, het dit sterk geblyk dat die broeders vir 'n nuwe saal voel, maar dan op dieselfde plek. In April 1930 benoem die kerkraad 'n kommissie om planne vir 'n nuwe saal in gereedheid te bring, op voorwaarde dat dit op dieselfde plek gebou word. Die kommissie het bestaan uit die voorsitter, en die broeders C.D. van Zyl, J.W. van Eeden, J.P.H. Vaughan en B.H. van der Westhuizen. Vier jaar het egter verloop voordat finaliteit in hierdie onderneming verkry is. Eers in Oktober 1934 aanvaar die kerkraad die tender van mnr. Karg vir £1 379 10s. wat ook die sloping van die ou saal ingesluit het, hoewel die koste op die ent op £1 400 te staan gekom het, behalwe nog die stoele. Op Woensdag, 6 Maart 1935, kon die hoeksteen van die nuwe Bethelsaal deur dr. Rossouw gelê word. Die inwyding van hierdie mooi en doeltreffende saal – sieraad van die onderdorp – was 'n dubbele geleentheid. Op die aand van Hemelvaartsdag 1935 het dr. Rossouw 'n wydingsrede gehou oor Jes. 54:2 : “Maak die plek van jou tent wyd, en laat hulle die doeke van jou tentwonings oopspan. Verhinder dit nie! Maak jou lyne lank en slaan jou penne styf in." Die feestelike inwyding het plaasgevind op Woensdag, 17 Julie 1935. Toesprake van gelukwensing is gehou deur ds. W.N. van der Merwe (Heidelberg), mnr. L.J. Vosloo (magistraat) en mnr. G.A. Scholtz namens die burgemeester. In sy gelukwense het ds. Van der Merwe onder meer hierdie stelling aangevoer: “As die saal die teken is van die afstigting van 'n nuwe gemeente. dan is die bou van die saal stellig 'n stap in die regte rigting." Oud-ouderling C.D. van Zyl het namens die onderdorp en ouderling J. Vaughan as Sondagskoolsuperintendent namens die kinders hul dank aan die kerkraad oorgedra. Die basaar met dieselfde geleentheid het £140 byeen-gebring.

Op 'n kerkraadsvergadering op 18 April 1932 het die broeder J.J. du Toit kennis gegee dat hy by die volgende vergadering oor die wenslikheid van 'n saal vir Kluitjieskraal-wyk sal spreek. Verder as hierdie kennisgewing het dit vereers nie gekom nie. Toe breek die geseënde Pinkstertyd van 1933 aan. Veral ook in die wyk Kluitjieskraal het baie bekeringe, plaasgevind. Met die vernuwing van hierdie seëninge in die Pinkster van 1934 het die begeerte by lede van daardie wyk baie sterk posgevat om 'n saal op te rig. Die groot opkomste na bidure het die behoefte aan so 'n saal diep ingeskerp. 'n Kommissie om leiding te neem in hierdie onderneming is toe in die lewe geroep. Hiervan het die kerkraad met dankbaarheid kennis geneem op sy vergadeting" van 17 Julie 1934. Die morg grond vir die saal is geskenk deur die wed. Sofia van Dyk, na wie die saal vernoem is. Die saal is gebou deur die broeder J.J. Streicher, maar almal het so ver moontlik hand bygesit om die koste so laag as moontlik te hou. Die broeder D.C. van Dyk was aangestel om toesig te hou en die werksaamhede te reël. Die £500-koste van die saal is gevind deur vrywillige bydraes, ook van belangstellende vriende uit buurgemeentes. Op sy vergadering van 15 Julie 1935 het die kerkraad die kaart en transport van hierdie saal oorgeneem met innige dankbaarheid teenoor die biduurkring van Kluitjieskraal.

Op sy vergadering van 15 Julie 1935 het die kerkraad opdrag gegee aan die voorsitter en die ouderling en diaken van Malagas-wyk om onder-soek in te stel na die moontlikhede van 'n saal op Malagas vir basaardoeleindes. Op 21 Oktober 1935 het die kerkraad die bou van 'n saal op Malagas finaal bekragtig. Die broeder H. Gildenhuys het die erf langs die kerkgebou vir die doel geskenk en sy seun, broeder C. Gildenhuys, het hom baie beywer om die geld daarvoor te kollekteer. Die saal van sink en hout is gebou deur die broeder A. Lourens.

Hierdie saal van sink en hout is oorspronklik opgerig deur die publiek van Buffeljags, maar in April 1940 aan die kerkraad oorgegee op sekere voorwaardes, wat vasgelê is in 'n geskrewe kontrak. Die beheer van die saal berus by 'n kommissie bestaande uit die voorsitter van die kerkraad, die ouderling en diaken van Buffeljags-wyk, en drie lede gekies deur die publiek van Buffeljags elke twee jaar.

Hoewel die wyk Stormsvlei aanvanklik nie aan Riviersonderend afgestig wou word nie, het 153 lede uit daardie wyk tog in 1927 'n petisie geteken en by die kerkraad van Riviersonderend ingehandig met die versoek om voortaan onder daardie gemeente te sorteer. Weens die beperkte sitplekke in sy kerksaal moes die kerkraad die versoek van die hand wys. In Oktober 1929 verskyn twee broeders, Le Roux en Fourie, van Stormsvlei, voor die kerkraad van Swellendam met 'n petisie onderteken deur 114 lidmate, waarin hulle versoek om aan Riviersonderend afgesny te word saam met 'n skenking van £500 van Swellendam aan Riviersonderend. Op sy vergadering van 10 Februarie 1930 vaardig die kerkraad 'n kommissie af om 'n afvaardiging van Riviersonderend se kerkraad op Stormsvlei oor die versoek te spreek. Riviersonderend vind dit egter onmoontlik om aan die versoek toe te gee, omdat sy kerksaal nie ruimte vir ekstra lidmate kan bied nie. In 1933 ontmoet verteenwoordigers van Swellendam se kerkraad (dr. Rossouw, en die broeders M.J. Streicher, J.P. Joubert en Hans Cilliers) en van Riviersonderend se kerkraad mekaar weer op Stormsvlei. 'n Ooreenkoms vir die aansny van die wyk Stormsvlei aan Riviersonderend word getref, en die hele saak word verwys na die Ringskommissies van die Ringe van Stellenbosch en Swellendam. Op 22 Mei 1934 vergader die twee Ringskommissies op Stormsvlei, toe die broeders M.J. Streicher, J.P. Joubert en Hans Cilliers die kerkraad van Swellendam verteenwoordig het. Die Ringskommissies bekragtig die ooreenkoms wat reeds getref was vir die afsny van Stormsvlei, en hul scriba verwittig beide kerkrade van Swellendam en Riviersonderend dat die grenslyne vasgestel sal word vanaf die poort met die loop van Noukloof oor die plase Kleinfontein, Brakfontein, Leeukop en Hanskraal, met die verstandhouding dat die teenswoordige beswaarde grondbesitters van genoemde plase en hul eggenotes hul kerklike voorregte op Swellendam mag bly behou solank as wat hulle verkies. Alle ander bewoners van die plase sal ressorteer onder Riviersonderend. Die uitvoering van hierdie ooreenkoms het egter skipbreuk gely op 'n vergadering van Swellendam se kerkraad op 17 Julie 1934, toe eenparig besluit is dat die versoek om afstigting van Stormsvlei teruggetrek word. In Julie 1938 kom daar weer 'n petisie van Storms-vlei voor die kerkraad. Riviersonderend se nuwe kerk het toe voltooiing genader: daar sou meer sitplek-ruimte wees. Dit het die Stormsvleiers nog 'n keer laat dink aan die moontlikheid om by Riviersonderend ingelyf te word. Ons kerkraad dra toe hierdie versoek oor aan Riviersonderend se kerkraad, maar in die lig van 1934 se gebeurtenisse – toe die ooreenkoms tot afstigting by Swellendam se kerkraad skipbreuk gely het – het daardie kerkraad nie sy weg oopgesien om aan die versoek te voldoen nie.

Onder die baie kosbare en histories waardevolle dokumente in besit van die kerkraad is die testament van wyle die heer Johan Zacharias Human, wat in 1867 die testament opgestel en in 1884 oorlede is. Volgens hierdie testament, wat die Eksekuteurskamer, Kaapstad, en die dienende kerkraad, Swellendam, as gesamentlike trustees aanwys, is oorspronklik £1 200 gelaat, wat bekend sal staan as die Human-armefonds en as volg beskikbaar sal wees: die rente op £1 000 moet aangewend word vir die opvoeding van behoeftige kinders en hulpverlening aan behoeftige, gebreklike of kranksinnige volwassenes in die nageslag van genoemde J.Z. Human; die rente op £100 moet die kerkraad ontvang as bydrae tot die salaris van die predikant; en die rente op die ander £100 moet deur die kerkraad gebruik word vir sending werk; alle ongebruikte rente moet by die kapitaal gevoeg word; en wanneer die kapitaal verdubbel het, moet die kerkraad rente ontvang op £400. Op 31 Desember 1902 het die kapitaal die som van £2 200 bereik en is sedertdien aan die kerkraad rente op £400 uitbetaal. In 1922 is die breë kerkraad deur die bemoeiinge van ds. Du Toit weer ingelig met al die inligting aangaande hierdie fonds. In 1932 het die kerkraad wetsadvies ingewin oor die moontlike opheffing van die fonds, omdat die administrasie daarvan vir die kerkraad heelwat moeite en verantwoordelikheid kos. Hierdie fonds mag egter nie opgehef word nie, omdat die doel van die testament nog nie tot niet is nie. Met die jare het die kapitaal van die Human-fonds deur ongebruikte rente so opgeloop dat dit in 1948 op £8,957 staan. Al wat ons gemeente hiervan kry, is tans £20 per jaar – die rente op £400 – verder behoort niks daarvan aan die kerkraad nie. As mense op grond van hierdie fonds te kenne gee dat Swellendam 'n ryk gemeente is, dan ontbreek dit sodanige bewering aan alle grond! In 1948 ontvang 34 nakomelinge van die Human-familie hulp uit die fonds teen 'n gesamentlike bedrag van £376 vir die jaar.

Tydens die droogte van 1933, wat sy verwoestende kloue so diep ingeslaan het in groot gedeeltes van Suid-Afrika, het ons kerkraad en gemeente ook sover moontlik die helpende hand gebied. Geld, meel en ander produkte is na geteisterde gebiede gestuur.

Op Sondag, 27 Augustus 1933, is die oggenddiens spesiaal ingerig met die oog op die ingebruikneming van die Bybel in ons moedertaal. Terwyl die gemeente reeds die kerk gevul het, het Elize Rossouw (later mev. P. W. Botha), vergesel van Ria Tomlinson (later onderwyseres op Stellenbosch), en nog 'n dogtertjie, almal in wit geklee, die Afrikaanse Bybel op 'n kussing die kerk ingedra. 158
Voor die kansel het dr. Rossouw dit in ontvangs geneem. In die loop van sy boodskap het hy die ver-lange van die kerkraad te kenne gegee, dat nie een huis in die gemeente sonder 'n Afrikaanse Bybel moet wees nie, en 'n oproep gedoen vir skenkinge. Onmiddellik na die diens het mnr. L.L. Tomlinson 40 Bybels geskenk vir verspreiding onder behoeftiges 'n voorbeeld wat deur ander gevolg is. Verbeteringe. In 1932 is die verligting van die kerktoring in die aande aangebring. In 1933 is die kerk voorsien van Psalm- en Gesangbordjies, weerskante van die kansel — 'n geskenk van mev. G. van Dyk. In 1939 het die kerkraad besluit tot die verfraaiing van die kerkgronde. In 1940 is die ou korrespondensie en ander waardevolle stukke mooi netjies en stewig ingebind om as gemeentelike argiefstukke beter bewaar te word. Aan die stigting van 'n fonds vir 'n nuwe orrel het die kerkraad in 1939 sterk gedink, maar in 1940 daarvan afgesien met die oog op die oorlogsomstandighede. In 1940 is egter 'n nuwe elektriese blaser, 'n “tremulo” en ander verbeteringe aan die orrel aangebring teen 'n koste van £125.

Dit was vir dr. Rossouw 'n onmoontlike taak om die groot gemeente alleen te behartig. Van Desember 1930 tot Mei 1931 het die kerkraad gebruik gemaak van die hulpdienste van prop. C.C. van Dyk, wat daarna georden is as predikant van Marchand, vanwaar hy in 1941 na Krugersdorp is. Van Junie 1931 tot Desember 1933 is hulpdiens in die gemeente verrig deur ds. P.J.J. Boshof, wat in 1931 in Bloemfontein sy emeritaat aanvaar het. Blyke van waardering van sy geseënde dienste is meermale deur die kerkraad aan hom te kenne gegee. Toe hy in die begin van 1933 — dit was in die begin van die jare toe die beskikbare arbeidskragte die arbeidsaanvraag in ons kerk oortref het — wou plek maak vir 'n proponent, het die kerkraad hom versoek om nog tot die einde van daardie jaar met die gemeentelike werksaamhede te help. Ds. Boshof is oorlede op 14 April 1944.

In 1944 het dr. Rossouw 'n beroep aangeneem na sy laaste gemeente, Maitland, in Kaapstad. Daar het hy gebly tot in die vyftigerjare.

Dr. Rossouw en sy vrou, Hesther Jacoba Duvenage, se kinders was, in volgorde van oudste tot jongste: Daniel Hendrik, wat as klein seuntjie oorlede is, Elize (die latere mev. P.W. Botha), gebore 6 Mei 1922 en oorlede 6 Junie 1997, adv. Servaas Hofmeyr, en Johanna Catherina Magdalena, ongetroud en oorlede in 2007 in George. Die Rossouw-egpaar se oudste kind is op ongeveer ses maande oorlede nadat sy oppasser hom, volgens oorlewering, voor 'n oop venster gebad en hy longontsteking gekry het. Dr. Rossouw se skoonseun P.W. Botha was besonder na aan hom. Hy het later vertel sy skoonpa het snags diep in die Bybel en Geskrifte gedelf en veral geworstel met die konsep van die Antichris.

Mev. Rossouw is op 26 April 1895 gebore en op 1 Julie 1988 in die ouderdom van 93 jaar ná 'n kort siekbed in Huis Vergenoegd in die Paarl oorlede. Die dag ná haar afsterwe het "Die Burger" op sy voorblad as volg berig: "Ná voltooiing van haar skoolopleiding is sy na die Universiteit van Stellenbosch, waar sy die hoogste eksamens afgelê het in sang en musiek (klavier en tjello) en haar as onderwyseres bekwaam het. Sy het haar latere eggenoot, dr. Servaas Hofmeyr Rossouw, in haar studentejare ontmoet. Nadat dr. Rossouw vir verdere teologiese studie na die buiteland vertrek het, het sy op Potchefstroom onderwys gegee. Sy is op 5 Maart 1920 met dr. Rossouw getroud. Dr. en mev. Rossouw het as predikantspaar in die NG Kerk gedien in die gemeentes van die Nieuwe Kerk in Kaapstad, Senekal, Albertinia, Swellendam (byna veertien jaar) en Maitland (sowat nege jaar). Dr. Rossouw is in 1956 oorlede. Mev. Rossouw het veertien jaar lank as lid van die destydse Sensorraad gedien. Sy was voorsitster en presidente van verskeie verenigings, komitees, en verskeie takke van die Vrouesendingbond en die Afrikaanse Christelike Vrouevereniging. Sy was ook lid van die Kaaplandse Blommebeoordelaarsunie. Mev. Rossouw het haar ook beywer vir die instelling van die Wêreldbiddag vir Vroue in Kaapland. Mev. Rossouw word oorleef deur twee dogters, mev. Elize Botha en mej. J.C.M. Rossouw van Kaapstad, en 'n seun, adv. Servaas H. Rossouw van Pretoria. Haar oudste seun, Daniël Hendrik Rossouw, is as kind oorlede. Sy word ook deur agt kleinkinders en tien agterkleinkinders oorleef. Sy word Dinsdag uit die NG Kerk op Swellendam begrawe. Die reëlings sal later bekend gemaak word, het die Kantoor van die Staatspresident bekend gemaak."

Dr. Rossouw het sy dogter Elize op 13 Maart 1943 op Swellendam in die huwelik bevestig met P.W. Botha, die latere eerste minister en staatspresident. Sy was 'n jeugdige bruid en nog nie mondig nie. Dr. D.F. Malan het die heildronk ingestel. Elize se suster, Kleins Rossouw, was 'n strooimeisie.

Dr. Rossouw het massiewe breinbloeding gekry terwyl hy op 13 Desember 1954 besig was met 'n middernagdiens in die NG kerk Maitland. Sy preek het gehandel oor die verlore seun en sy laaste woorde, terwyl hy sy arms omhoog gehou het, was: “Ek sal opstaan en na my Vader gaan.” Hy was, letterlik en figuurlik, 'n groot man en het hierna die koperpype wat die rooi fluweelgordyntjies om die preekstoel vasgehou het, middeldeur geval. Hy het sy afskeidspreek later self geskryf, al kon hy toe nie meer verstaanbaar praat nie. Hy was wel in die kerk teenwoordig die dag waarop 'n ander predikant die preek namens hom moes lewer, maar dié het nóg sy gekose teks nóg sy preek gebruik. Die teks was uit Hooglied 4:6: “Totdat die aandwind waai en die skaduwees vlug, sal ek gaan na die mirreberg en na die wierookheuwel."



</doc>
<doc id="102817" url="https://af.wikipedia.org/wiki?curid=102817" title="Klas H-tenklokomotief">
Klas H-tenklokomotief

Die Suid-Afrikaanse Klas-H 4-10-2T tenkstoomlokomotief is deur G.W. Reid van die Natalse Regeringspoorweë (NGR) ontwerp. Die lokomotief het 'n aantal nuwe eienskappe gehad, dus is een lokomotief in 1899 bestel vir proefnemings. Tussen 1901 en 1903 is nog eenhonderd lokomotiewe deur die NGR bestel.


</doc>
<doc id="102825" url="https://af.wikipedia.org/wiki?curid=102825" title="Fauna, Bloemfontein">
Fauna, Bloemfontein

Fauna is 'n voorstad van die stad Bloemfontein in die Vrystaat.


</doc>
<doc id="102826" url="https://af.wikipedia.org/wiki?curid=102826" title="Willows, Bloemfontein">
Willows, Bloemfontein

Willows is 'n voorstad van Bloemfontein in die Vrystaat.


</doc>
<doc id="102828" url="https://af.wikipedia.org/wiki?curid=102828" title="Theravada">
Theravada

Die Theravada (Pali, letterlik "Tradisie van die Oudstes") is die tradisie wat die oorspronklike Boeddhistiese leer en konvensies navolg. Soms word die Theravada ook die "Boeddhisme van die suide" genoem omdat dit van Indië na die suide (Sri Lanka) versprei het. Die Theravada word veral aangehang in Sri Lanka, Myanmar, Thailand, Kambodja en Laos. Ook in Indonesië en Bangladesj word dit lank reeds beoefen, maar deur minderheidsgroepe. Dit versprei ook al hoe meer na Westerse lande.

Die Theravada word ook soms verkeerdelik "die klein voertuig" genoem, in teenstelling met "die groot voertuig", of Mahayana. Albei Boeddhistiese strominge bestaan naas mekaar, maar daar is ook ander vorme van Boeddhisme. Die term "Hinayana" kom uit die Mahayana, waar nie-Mahayana-skole so genoem word. "Hina" beteken nie net klein nie, maar ook minderwaardig. In die Weste is dié term oorgeneem weens ’n gebrek aan kennis oor die feitelike agtergrond.



</doc>
<doc id="102830" url="https://af.wikipedia.org/wiki?curid=102830" title="Heuwelsig">
Heuwelsig

Heuwelsig is 'n voorstad van die stad Bloemfontein in die Vrystaat.


</doc>
<doc id="102831" url="https://af.wikipedia.org/wiki?curid=102831" title="Mahayana">
Mahayana

Mahayana (Sanskrit: महायान, "mahāyāna"; "mahā" "groot", "yāna" "voertuig" of "weg") is een van die hoofstrominge in Boeddhisme. Dit het omstreeks die 1ste eeu n.C. ’n aparte Boeddhistiese beweging geword in die noordweste van Indië. In die 2de eeu het dit na China versprei. ’n Sentrale idee in die Mahayana is dié van bodhisattvas: dat alle mense verligting kan behaal en nie net Boeddha nie.

Volgens Paul Williams (1989) was die ontwikkeling van die Mahayana ’n stadige, geleidelike proses en het dit nie uit ’n skeuring ontstaan nie. Mahayana- en nie-Mahayana-monnike kon sonder onenigheid in dieselfde klooster bly, solank hulle dieselfde kloosterreëls gevolg het. Volgens Ninian Smart (1989) het die Mahayana ontstaan vanweë die spanning oor die vraag of ’n individu wat homself met behulp van dhyana inspan om tot verligting te kom, nie eintlik ’n selfsugtige daad verrig nie. Die probleem is opgelos met die idee van bodhisattvas, wat uit meelewing hul eie verlossing uitstel om ander te help verlos. 

Die Mahayana word ook "die groot voertuig" genoem, in teenstelling met "die klein voertuig", of Theravada-Boeddhisme. Albei strominge bestaan egter naas mekaar, en daar is ook ander vorme van Boeddhisme. 



</doc>
<doc id="102834" url="https://af.wikipedia.org/wiki?curid=102834" title="Bainsvlei">
Bainsvlei

Bainsvlei is 'n nedersetting 8 km wes van die stad Bloemfontein in die Vrystaat. Dit is vernoem na Andrew Hudson Bain, wie die plek gekoop het in 1849.


</doc>
<doc id="102835" url="https://af.wikipedia.org/wiki?curid=102835" title="Dhyana">
Dhyana

Dhyana (Sanskrit) of jhana (Pali) beteken meditasie in Hindoeïsme, Boeddhisme en Djainisme. In Boeddhisme is dit ’n reeks geestestoestande wat lei tot die "toestand van perfekte gelykmoedigheid en bewustheid" ("upekkhii-sati-piirisuddhl").

Dit is ook in ander vorme van meditasie, soos joga, opgeneem.

In joga is dhyana die sewende stap op die agtvoudige pad ("ashtanga yoga") uit die "Jogasoetras van Patandjali". Die ander sewe stappe is: yama, niyama, asana, pranayama, pratyahara, dharana en samadhi. 



</doc>
<doc id="102836" url="https://af.wikipedia.org/wiki?curid=102836" title="Stefanie Schäfer">
Stefanie Schäfer

Stefanie Schäfer (* 16 Augustus 1963 te Wetzlar) is 'n Duitse vertaler.

Stefanie Schäfer voltooi haar studie in die vakke Nederlands, Frans en Algemene Taalwetenskap aan die Universiteite van Heidelberg en Keulen, wat sy met haar meestersgraad afsluit. Sedert 1996 werk sy as vryskutvertaler van veral misdaadromans, maar ook fantasieboeke. Sy woon in Keulen.

Stefanie Schäfer vertaal verhalende tekste en niefiksieboeke uit Nederlands, Afrikaans, Engels en Frans. Schäfer wen in 1997 die "Hieronymusring" (die heilige Hieronimus is die beskermheilige van vertalers by sowel die Rooms-Katolieke as die Ortodokse Kerk). Dit is 'n egte goudring wat vir uitmuntende vertaling aan vertalers as wisseltrofee toegeken word deur die "Verband Deutschsprachiger Übersetzer Literarischer und Wissenschaftlicher Werke" [Vereniging vir Duitstalige vertalers van letterkundige en wetenskaplike werke]. Sy verower die prys vir haar debuutvertaling uit Afrikaans: "Burenfoxtrott" (1996) oorspronklik geskryf deur Eben Venter ("Foxtrot van die vleiseters", 1993).

In 'n onderhoud met "Die blaue Seite.de" antwoord Schäfer dat sy "ongelooflik trots" daarop voel om die vertaler van "13 Ure" deur Deon Meyer te wees. Sy het die roman in Afrikaans gelees en het daar en dan besluit om die teks te vertaal. Met die ingeligtheid rondom Afrikaanse werke ondervind sy dikwels 'n agterstand in Duitsland: 'n boek moet eers gelees word voordat 'n uitgewer dit sal koop. Die lektore het meestal nie die tyd hiervoor nie – of, in die geval van Afrikaans – is dit eenvoudig nie altyd moontlik om te weet wat in die Afrikaanse boekemark aangaan nie. Boonop word hierdie vryskutberoep om boeke aan die uitgewer voor te skryf vrot betaal.




</doc>
<doc id="102837" url="https://af.wikipedia.org/wiki?curid=102837" title="Dambulla-grottempel">
Dambulla-grottempel

Die Dambulla-grottempel (Singalees: දඹුලු ලෙන් විහාරය, "Dam̆būlū Len Vihāraya"; Tamil: , "Tampuḷḷai Poṟkōvil"), ook bekend as die Goue Tempel van Dambulla, is ’n wêrelderfenisgebied (vanaf 1991) in die sentrale deel van Sri Lanka. Dit is sowat 148 km oos van Colombo en 72 km noord van Kandy. Dit is die grootste en bes bewaarde grottempelkompleks in die land. Die rotse troon 160 m bo die omringende vlaktes uit. 

Meer as 80 bekende grotte kom in die omringende gebied voor. Die grootste besienswaardighede is oor vyf grotte versprei wat standbeelde en skilderye bevat van Gautama Boeddha en sy lewe. Daar is altesaam 153 Boeddhabeelde, drie standbeelde van konings van Sri Lanka en vier van gode en godinne soos Wisjnoe en die Ganesja. Die muurskilderye beslaan sowat 2 100 m. Van die uitbeeldings is die verleiding deur die demoon Mara en die Boeddha se eerste diens.

Prehistoriese mense het in die grotte gewoon voor die koms van Boeddhisme in Sri Lanka, want daar is grafte met menslike geraamtes in die gebied wat sowat 2 700 jaar oud is.

Die grottempel dateer van die 1ste eeu v.C. Vyf grotte is onder ’n oorhangende rots geleë waaruit ’n afloopvoor gekerf is om die binnekant droog te hou. In 1938 is suile en gewels by die ingange gebou. Die grotte se plafon bevat ingewikkelde patrone van godsdienstige afbeeldings wat die kontoer van die rotse volg. Daar is standbeelde van Boeddha en bodhisattvas, asook verskeie gode en godinne.

Die grotklooster word steeds gebruik en is een van die bes bewaarde antieke terreine in Sri Lanka. Die klooster dateer van die 3de en 2de eeu v.C. Valagamba van Anuradhapura het die grotte vermoedelik in die 1ste eeu v.C. in ’n tempel omskep. Hy is uit Anuradhapura verban en het hierheen gevlug van Suid-Indiese troonrowers. Nadat hy sy hoofstad ná 15 jaar terugverower het, het die koning ’n tempel gebou om sy dankbaarheid te toon. Baie ander konings het agterna tot die kompleks bygevoeg en teen die 11de eeu was dit ’n groot godsdienssentrum, en is dit steeds. Nissanka Malla van Polonnaruwa het die grotte in 1190 verguld en sowat 70 Boeddhabeelde bygevoeg. Die Koninkryk Kandy het die grotte in die 18de eeu gerestoureer en geverf. 

Die tempel bestaan uit vyf grotte, wat in altaarkamers omskep is. Die kompleks is verreweg die indrukwekkendste van die vele grottempels in Sri Lanka. Van die grotte is:

Die eerste grot word in Singalees "Devaraja lena" ("lena" = "grot") genoem, of "Grot van die goddelike koning". Dit word oorheers deur ’n 14 m hoë standbeeld van Boeddha wat uit die rots gekap is. Dit is verskeie kere oorgeverf, waarskynlik die laaste keer in die 20ste eeu. Aan sy voete is sy gunsteling-leerling, Ananda; by sy kop is Wisjnoe, wat volgens tradisie sy goddelike magte gebruik het om die grotte te skep.

In die tweede en grootste grot is benewens 16 staande en 40 sittende Boeddhabeelde, ook beelde van die gode Saman en Wisjnoe, en van die konings Vattagamani Abhaya, wat die klooster in die 1ste eeu v.C. vereer het, en Nissanka Malla, wat in die 12de eeu n.C. verantwoordelik was vir die vergulding van 50 standbeelde, soos aangedui deur ’n klipinskripsie by die klooster se ingang. Dié grot word dus "Maharaja lena" ("Grot van die groot konings") genoem. Waardevolle skilderye uit die 18de eeu teen die plafon beeld tonele uit Boeddha se lewe uit.

Nog ’n grot, "Maha Alut Vihara" ("Groot nuwe klooster") het plafon- en muurskilderye in die tipiese Kandy-styl uit die bewind van koning Kirti Sri Rajasinha (1747–1782), wat die eer kry vir die herlewing van Boeddhisme. Daar is ook 50 Boeddhabeelde en ’n standbeeld van die koning.




</doc>
<doc id="102839" url="https://af.wikipedia.org/wiki?curid=102839" title="Johannes Smith">
Johannes Smith

Johannes Anthonie Smith (Aberdeen, Kaapkolonie, 4 September 1886 – George, Kaapland, 2 April 1954) was ’n skilder en kunsresensent, kunsredakteur van 'n koerant, verslaggewer en tydens die Tweede Wêreldoorlog Kaaplandse leier van die Nazi-gesinde Ossewabrandwag.

Smith het as jong skoolseun van nog nie 15 jaar oud nie besluit om teen die Britse owerheid te rebelleer. Een nag ontsnap hy uit die beleerde Aberdeen onder geweervuur. Eers sluit hy by kmdt. Gideon Scheepers se kommando aan en veg later onder genl. Wynand Malan. Op 3 Julie 1902 is hy as sestienjarige skolier aan hoogverraad skuldig bevind en gevonnis. Hoewel vrede op 31 Mei 1902 gesluit is, is die Krygswet nie voor 16 September 1902 finaal in Kaapland opgehef nie. Sy doodsvonnis vir hoogverraad is later versag tot lewenslange verlies van stemreg. Hy het sy herinneringe aan die Driejarige Oorlog te boek gestel in "Ek rebelleer" van 1939. Hy is beskryf as "'n begaafde skrywer" wat "die leser emosioneel (saam neem) op kommando om die wel en wee van die stryders mee te maak". Sy ander twee boeke was "Brit en Boer" (1917) en "Naar Bloedrivier en Paardekraal" (1918).

Ná die oorlog het Smith 'n swerwersbestaan gevoer en as verslaggewer gewerk by "De Nieuwe Tyd" op Aberdeen in die Oostelike Provinsie, daarna by "Het Westen" op Potchefstroom, by "Onze Courant" op Graaff-Reinet as bestuurder en redakteur (waar hy die Volkskool se wapen ontwerp het) en toe as redakteur van "Die Afrikaner" in Pietermaritzburg tot omstreeks 1925. Hy het hom toe aangesluit by die redaksie van "Die Burger" as Johannesburgse medewerker, waarna hy in 1928 in Kaapstad by dié dagblad gaan werk het. Meer as 20 jaar was hy "Die Burger" se kunsresensent.

Tydens die Tweede Wêreldoorlog het hy hom by die Ossewabrandwag (OB) aangesluit en dié buiteparlementêre groep se Kaaplandse leier geword. Ten spyte van Smith se vasbeslote teenstand het die OB se militante vleuel, die Stormjaers, wat aan die begin van die oorlog beperk was tot Transvaal, maar weldra ook uitgebrei het na die Vrystaat en Natal eindelik ook vastrapplek in Kaapland gekry.

Waar hy ook al gewerk het, was hy betrokke by die oprigting van Afrikaanse skole, ook in Pietermaritzburg. Hy was lid van verskeie kunsliggame en het uitstallings gehou.

Sy seun en naamgenoot, wat onder die naam J. Anthonie Smith gewerk het, het tallose kerkgeboue ontwerp. Nog 'n seun was die skilder en omroeper Le Roux Smith Le Roux.

In Februarie 1933 het A.C. Bouman die volgende artikel oor Smith in "Die Nuwe Brandwag" geskryf onder die opskrif "Tentoonstelling van J.A. Smith op Stellenbosch": 

Die beeldende kuns van Suid-Afrika vertoon een kenmerk wat uitstaan bo die ander: 'n gesonde naïwiteit. Veral spring dit in die oog by vergelyking met die kuns van ander lande, veral dan van sommige moderne rigtinge. Die Afrikaanse kunstenaar breek nie sy kop oor probleme nie, hy strewe nie in die eerste plek bewus na teoretiese ideale nie: hy skilder uit 'n pure vreugde om die skoonheid, hy getuig daarvan, meer as om dit te herskep tot ander waardes.

Daar is wel 'n weerkaatsing van Europese kunslewe ook in ons land; Pierneef se later werk is daarvan 'n sterk voorbeeld, juis vergeleke by sy vroeër tyd. Irma Stern is 'n persoonlikheid wat worstel, Caldecott was 'n stryder ook vir teoretiese helderheid. En terwyl elke kunstenaar vandag veel meer as in vroeër tye homself rekenskap gee van sy eie strewe en van sy eie plek in die kunswêreld, tog gebruik ek die woord naïwiteit in 'n prysende sin, en nie ironies nie. Sonder om die twee kategorieë: die meer bewus-optredende, wat aan die intellek en die gees 'n groot plek inruim, en die meer naïewe, wat veral uit die hart opwel, teen mekaar te wil afweeg, meen ek dat vir Suid-Afrika die tweede vandag die mees gewenste is. Die kunslewe in ons land is nou eenmaal nog nie so intens soos elders nie, die kunstenaars vorm nog nie so'n aparte kraal soos in Parys en ander wêreldstede nie, en hulle moet dus noodwendig in veel nouer aanraking bly met die volk.

J.A. Smith is 'n seun van die volk, 'n Boereseun. Reeds as kind, na die stryd tussen Boer en Brit, het hy dit gewys in soms pynlike konflikte. Hy het kleur beken van die begin af. En as skilder doen hy dit op 'n dubbele wyse: met die werklike kleure van sy palet, en met die sinnebeeldige van sy gevoel en karakter. Ek, wat hier nou iets oor sy werk skrywe, kan hierdie uitdrukking ‘kleur beken’ gebruik om die man in sy ontwikkeling te probeer bekyk. Dit is naamlik glad nie 'n maklike ding om in hierdie land, met sy dikwels oorweldigende kleureprag, werklik kleur te beken nie. Dit vereis krag, manmoedigheid, om nie jou oë toe te knyp nie maar hulle oop te hou en te gaan skilder wat jy werklik sien.

'n Jaar gelede, op die tentoonstelling in die Nuwe Kunsmuseum in die Kaapstad, was daar enkele fraai klein stukke van hom, beskeie van formaat, maar ook van kleur. Ek het die vergelyking getrek met die werk van Van Goyen, die sewentiende-eeuse Hollander, een van die mees atmosferiese landskapskilders van alle tye. Smith het hom ook besonder aangetrokke gevoel tot onderwerpe met een oorheersende stemming en kleur; dit was dan ook in ooreenstemming hiermee dat sy beste stukke gesigte was op die strand: 'n stuk see en duine, met 'n egalige plantegroei en silwerkleurige wolke daarbo. Hier was geen fel-sprekende kontraste nie, en dus ook nie die moeilikheid om allerlei teenstellings in een skema onder te bring nie. Ek het dit as 'n gelukkige, waarskynlik instinktiewe, insig beskou, dat die skilder sy keus so bepaal het en nie anders nie. Hy het binne die perke wat hy homself gestel het, mooi dinge bereik, en gewys dat hy 'n aangebore gevoel besit vir eweredigheid en 'n beskeie manier om sy gawes aan te pas aan die onderwerp en omgekeerd.

Die tentoonstelling van sy werke op Stellenbosch in Oktober laaslede het hierdie eerste gunstige indruk meer as bevestig. Hier was 'n flinke aantal skilderye, sodat ons 'n vollediger beeld kon kry van die kunstenaar. Daar was verskeie stukke van dieselfde opvatting as die strandgesigte, maar deurgaans was hierdie werk tog ryker en voller van kleur. Die eerste afgebeelde skildery, Landerye, is oorwegend ‘blond’ geskilder; nuanserings van goudgeel koringskowe, grysgroen grond, goudgroen struike en bome wissel mekaar af; daartussen egter straal 'n pers akker uit, sonder om die omgewing te oorstem; die lug is egalig koperkleurig, sterk van lig en gloed - kortom, daar is baie meer individuele kragte binne die omraming; die eenheid is egter behou - 'n bewys dat die skilder gewin het aan selfbeheersing, wat hom openbaar in die beheersing van die kleurwaardes, sterk en gaaf naas mekaar. Daarby is die komposisie rustig-oorwoë, sonder om styf van gestileerdheid te word; dit is 'n weldadig-aandoende verbinding van natuurlikheid en stylgevoel.

Die skilder besef blykbaar dat daar 'n gevaar kan skuil in die altyd opnuut herhaalde poging om terwille van die harmonie elke kleur 'n toon laer te stem; dit sou kan lei tot 'n sekere toonloosheid of grysheid van die geheel. Wanneer jou gemoedstemming miskien ook neig tot 'n gedempte vreugde, wanneer jy dit wil terugvind in jou omgewing, ook in die landskap, dan help dit saam om die palet sober te hou.

Daarom is dit belangwekkend om te sien hoe Smith in die skildery Kontraste doelbewus daarop uit is om besonder sterk sprekende waardes teen mekaar op te weeg. Hy wou homself op die proef stel en uitvind hoever sy illustratie beeldende vermoë kan gaan as dit afwyk van die mees geliefde paaie. Die teenstelling op die skildery is tweeledig: dit steun op die kleure sowel as op die lyne. Swaar slagskaduwees word deur die hoë, dreigende wolke gegooi op die heuwelrug, maar die skoongeveegde lug daartussen is besonder bleek en koel, die voorgrond en die huis belig deur 'n laagstaande son. Die lyne van die landskap self is rustig, langgestrek; die hoë bome saam met die wolke, daarenteen, sterk bewoë en dramaties. Die totaaleffek van die skildery is gelukkig, en in sover 'n verblydende teken van die voorwaarts-strewende gang van die skilder. Oorweldigend is dit nie - daarvoor is dit nog te berekend, dit mis die ietwat brutale durf waarmee Vlaminck, by voorbeeld, 'n landweg onder 'n donderbui neergooi. Tog lê ook in hierdie rigting moontlikhede, al meen ek dit te moet betwyfel of dié moontlikhede die meeste ooreenstem met Smith se aanleg.

Ons beperk ons in hierdie opstel tot vier werke - maar dié is ook die beste van die tentoonstelling. Jammer dat die volgende twee hulle so sleg daartoe leen om gereproduseer te word, dat afgesien moes word van die voorneme om hier 'n afbeelding daarvan te gee. Die ou Botterboom sowel as die Landskap vertoon sterk kwaliteite. Die eerste is meer 'n studie, die tweede 'n komplete skilderstuk. Daarom is daar in die eerste ook meer aksie, meer spontane vormgewing. Die penseelvoering is breed en fors, tog gevoelig, in die goeie sin van die woord ‘modern’. Dit is makliker om daarin tekortkomings aan te wys; so is vir my die berg- en boswêreld op die regterhelfte effens te vlak, te ééntonig, dit neem meer plek in as wat dit toekom; ook die lug is enigsins vlugtig afgeskeep. Maar die tekortkomings is tewens deugde, omdat die vlugtigheid verhinder dat jou aandag afdwaal van die hooffiguur: daardie verweerde, grillige, en tog nog trouhartig lewendige ou boompie. Dit staan daar in 'n hoekie van die wêreld, en dit pronk met sy sierlik verspreide groot blare. Daardie blare is fraai geskilder, fraai bleek-groen van kleur, dit tref jou as die openbaring van die lewe, wat jeugdig stroom, uit die aarde, deur die ou stam en skors van die boom. Hoewel 'n mens die stuk nie dekoratief kan noem nie, is die dekoratiewe werking van die groen blare tog besonder sterk: dit is die lewe, gesien en gevoel deur die herskeppende kunstenaar.

Die ‘Landskap’ is die mees deurwrogte stuk, in sy komposisie en in sy kleure. Dis rype werk, geestelik en vormlik. Die toon is 'n deurdrenkte, warme bruin, waaraan pers en geel-oker ondergeskik bly. Elke detail wat afbreuk sou kon doen, is weggelaat, sodat die stemming ongebroke kan spreek. En juis deur hierdie kenmerke, wat 'n styl openbaar, is die skildery minder ‘naïef’ as al die ander. Daardeur ook is dit wellig moeiliker om aangedaan en getref te word, omdat 'n mens besef dat jy hier staan voor 'n bewuste, intellektueel verfynde arbeid. Gelukkig is dit nie net 'n teoreties-mooi stuk nie, dit behou sy gevoelswaarde saam met sy styl, en daarom plaas ons dit aan die end van ons beskouing. Dit is nie naïef in die sin dat dit 'n blote navolging van die natuur sou wees nie - dit kan 'n mens beter bereik met 'n fotografie -, maar tog oorheers ook hier die gevoel, die spontane liefde vir kleur en lyn, bo die gees. Die laaste, bewus-vormende element egter het die natuur verhef op 'n hoër plan: om 'n spieël te wees vir die menslike geestesoog.

Ons hoop en vertrou dat Smith in die toekoms tyd en krag sal vind om sy skildersaanleg steeds sterker te ontwikkel, sonder om sy eie aard, die met die natuur vergroeide en vertroude liefde, te verloën.

In sy "Kuns in Suid-Afrika" van 1938 skryf dr. Bouman die volgende oor die skilderwerk van J.A. Smith:

J. A. Smith is 'n seun van die volk, 'n Boereseun. Reeds as kind, na die stryd tussen Boer en Brit, het hy dit gewys in soms pynlike konflikte. Hy het kleur beken van die begin af. As skilder doen hy dit ook, maar hier is dit nie 'n saak van karakter alleen nie. Dit is die resultaat van veel studie en 'n gestadige ontwikkeling. Want in ons Iand, met sy dikwels oorweldigende kleureprag, en daarby 'n intense sonlig, is dit nie 'n maklike ding om as skilder werklik kleur te beken nie. Dit vereis krag, manmoedigheid, om nie jou oë toe te knyp nie, maar om hulle oop te hou en te gaan skilder wat jy werklik sien. In Smith se ontwikkeling is dit interessant om te sien hoe hy ook in hierdie opsig steeds meer sigself geword het. Op grond van hierdie kenmerk, en op grond van die groei tot 'n bewuste, ook intellektueel-artistieke persoonlikheid, kan ons stadiums in Smith se kunsproduksie onderskei. In die eerste tyd word sy werk gekenmerk deur 'n groot mate van versigtigheid, wat duidelik is deur sy penseelvoering en sy kleure. Soos dit met 'n skildersterm heet, was sy werk „gelik", d.w.s. glad, sonder om veel te wys van die penseelstreke self. Gewoonlik is dit 'n bewys van gebrek aan virtuositeit, 'n tekort aan vryheid by die hanteer van die verfkwas.

Die skildery „Naby Constantia", wat selfs tussen veel werk van tydgenote 'n goeie vertoning maak, staan geheel onder invloed van die oorheersende smaak, en dit is soetlik, romanties. Die atmosfeer is vogtig, soos by Hollandse en Engelse skilders. Die aandlig is nie sonder 'n sug op effek gekies nie. Die tekening en die harmonie van kleure is effens soetlik, die berge se kleur stereotiep. Romantiek kom o.a. uit in die plaatsing van 'n ou, kaal boom voor die huisie, en so is daar meer. Ook ander werk uit hierdie periode vertoon die tradisionele opvatting. Enkele kleiner skilderye egter is fraai en gaaf. Dit is gesigte op die strand, 'n stuk see en sandduine, met 'n egalige plantegroei en silwerkleurige wolke daarbo. Hier is ook in die natuur geen sterk-sprekende kontraste nie, en dus ook nie die moeilikheid om allerlei teenstellings in een skema onder te bring nie. Ek het vroeër reeds daardie klein stukke vergelyk met die werk van Van Goyen, wat ons in die Inleiding noem, een van die mees atmosferiese landskapskilders van alle tye. Dit is te beskou as 'n waarskynlik instinktiewe insig, dat die skilder sy keus so bepaal het en nie anders nie. Hy het binne die perke wat hy homself gestel het, mooi dinge bereik, en gewys dat hy 'n aangebore gevoel besit vir eweredigheid en 'n beskeie manier om sy gawes aan te pas aan die onderwerp en omgekeerd.

Daarna kom 'n tyd van vernuwing, 'n strewe, met oortuiging, na forsheid van komposisie en lyne, met persoonlike, individueel sterk en onbedorwe kleure. Nie dat dit 'n rewolusie is nie, maar tog is die tekens onmiskenbaar.

In die skildery „Kontraste" is Smith doelbewus daarop uit om besonder sterk sprekende waardes teen mekaar op te weeg. Hy wou homself op die proef stel en uitvind hoever sy beeldende vermoë kan gaan as dit afwyk van die mees geliefde paaie. Die teenstelling is tweeledig: dit steun op die kleure sowel as op die lyne. Swaar slagskaduwees word deur die hoë, dreigende wolke gegooi op die heuwelrug, maar die skoongeveegde lug daartussen is besonder bleek en koel, die voorgrond en die huis belig deur 'n laagstaande son. Die lyne van die landskap self is rustig, langgetrokke; die hoë bome saam met die wolke, daarenteen sterk bewoge en dramaties. Die totaal-effek is gelukkig, en in sover 'n verblydende teken van die voorwaarts-strewende gang van die skilder. Oorweldigend is dit nie – daarvoor is dit nie gedurfd genoeg nie, dit mis die brutale manier, waarmee Vlaminck, aan wie hierdie skildery my laat dink, 'n landweg onder 'n donderbui neergooi.

Maar juis deurdat die strewe so duidelik uitkom, is dié werk by al sy verdienste nog nie tot die klaarheid gebring wat die skilder innerlik blykbaar reeds voor oë gesweef het nie. Die werk „Landerye" is rustig, dit is oorwegend „blond" geskilder; nuanserings van goudgeel koringskowe, grys-groen grond, goudgroen struike en bome wissel mekaar af. Daartussen egter straal 'n pers akker uit, sonder om die omgewing te oorstem. Die lug is egalig koperkleurig, sterk van lig en gloed – kortom, daar is, vergeleke by die vroeër genoemde seestukke, baie meer individuele kragte binne die omraming, hoewel die hooftoon byna dieselfde bly. Dit is 'n bewys van meer selfbeheersing, die kleur-waardes staan gaaf naas mekaar.

Die vreugde oor die skoonheid is by Smith blykbaar anders as by Hugo Naudé. Dit is meer 'n gedempte vreugde, en die uiting daarvan neig tot soberheid van die palet. Hierdie gemoedstemming lei daartoe dat die bewuste besonnenheid sterker moet gaan tel namate die skilder verder werk. En ongetwyfeld bring dit hom ook tot die bestudering van veel ander kunswerke. Sy werksaamheid as kunskritikus by „die Burger" bring hom in aanraking met produkte van sterk uiteenlopende skilders. Ek het soëwe die naam van Vlaminck genoem. Daar is meer figure, van wie ons 'n sekere invloed by Smith meen waar te neem. Oor die geheel is dit 'n verblydende teken, want heelwat van ons kunstenaars is in dié opsig verstoke van kontak, wat vrugbaar sou kan inwerk. Solank as wat 'n arties invloede ondergaan sonder om sy persoonlikheid te verloor, is dit heilsaam. Smith se bewondering vir die moderne Franse, onder wie Matisse, is nie toevallig nie. Die lig en lug wat in hulle werke heers, vertoon veel verwantskap met dié van Suid-Afrika. Maar dit is nie bloot die atmosfeer nie, die verwantskap wat sy later werk met die Franse vertoon, is dieper. Dit is klaarblyklik 'n geestelike verwantskap. En in dié opsig vertoon Smith moderne kwaliteite wat byna by niemand anders hier val waar te neem nie. Ons sal probeer om dit te verduidelik aan die hand van die laaste drie afgebeelde werke.

„Storm" is 'n gestileerde expressie. Besonder juis gesien is dit dat daar byna geen kleure spreek nie, maar dat die volle nadruk val op die beweging van lyne. Die regterkant vang die volle druk van die wind, sodat die boom woes saamswaai met die opgesweepte, groot geboë wolkestreep. Die linker-boom is soos 'n eggo, 'n weerkaatsing van beweging; hy doen saam met die aksie, maar met die stuk wolk daaragter het hy darem al meer rus teruggekry. Dit herstel die balans op 'n gelukkige manier. Die dreiging is nietemin somber en al die grond se kleure dof en swaar. Net effens skyn daar 'n skugtere pers weerskyn in die middel. Die behandeling vermy bywerk van 'n skadelike aard. Die toets is breed en fors, die doel direk nagestreef, die impressie raak en voelbaar. En by al die dreiging het daar tog 'n fynheid en swierigheid bewaar gebly, waardeur die skilder segevier oor die elemente.

Verwantskap met moderne Franse kom nog sterker na vore op „Brug na die Berge", waarvan die onderwerp byna prosaïes lyk: geen magtige rivier met skepe nie, maar water is onsigbaar. Ook die manier waarop dit uitgebeeld staan, is eweseer nugter en direk – dit skyn altans so. Daar is geen enkele soetlike of romantiese kleur of lyn nie. Die skilder het net gegee wat hy voor hom sien, maar tog is dit geensins 'n realistiese weergawe nie. Die brug is gegee as één sterk, lig strook in die middel, sonder details; die muurtjie in die koelte kry sy deel van fynkleurige skaduwees, maar alles ope en duidelik, kleur vir kleur bly te onderskei. Orals is dit net die essensiële wat uitkom, die brugleuning is nie meer as 'n donker raamwerk nie, 'n afsluiting en 'n rigtingaanwyser; van hout of van yster is nie met sekerheid uit te maak nie.

Hier is 'n positief manlike kyk op dinge aan die woord, 'n wil om aan alles sy afsonderlike plek te gee. Byna sou 'n mens dit 'n wetenskaplike metode wil noem, so konsekwent is die analise van die natuur deurgevoer, en so duidelik het die daarop volgende sinthese plaasgevind. Sterker ooreenkoms nog bestaan in die beligting, wat trouens op verskeie ander later stukke van Smith terugkeer met nuanserings al na gelang die onderwerp dit eis.

Die lig is dun, en oor alles Iê 'n fyn waas van olyfgroen of sitroengeel, soos 'n mens dit kry wanneer jy na 'n landskap kyk deur 'n verweerde ou vensterglas. Die lig is getemper nie deur 'n vogtigheid in die atmosfeer of 'n liggaam wat koelte gooi nie, dog dit heers orals, dit lyk of dit met dié kleurwerking so uit die hemel kom.

Die simboliese betekenis van hierdie beligting, die waarde daarvan om die gemoedstoestand van die kunstenaar te leer ken, moet sorgvuldig oorweeg word. Vir my beteken dit 'n sekere weemoed, vermeng met ironie. Die gevoel kry ons somtyds plotseling, veral in die vroeë voorjaar, wanneer die lig ook so wonderlik aarselend kan wees, en die natuur byna ongeduldig oor die besluiteloosheid daarvan. Dat dit nie 'n blote gissing is, alleen op grond van 'n enkele skildery gemaak nie, lyk vir my voort te vloei uit die feit dat daar in die laaste tyd opvallend weinig rooi op Smith se doeke voorkom. Rooi en oranje is die mees juigende tone. Oranje ken Smith wel, maar altyd 'n oranje, wat verwant is aan bleker tone, nie aan rooi nie.

Dieselfde styl beheers die laaste stuk „Pad na Bosheuwel"; die onderwerp vertoon ooreenstemming, maar dit is voller van skaduwees en kleure. Dit is nie so deurdringend gesien nie, dit is intiemer, tog ook ruimer, en dit gee meer 'n bevredigende gevoel asof 'n mens jou tuis voel daar. Dit word darem nie bereik deur skemer-koeltes nie, want ook hier staan lig en donker eerlik langs mekaar, maar deur die kom-posisie, wat die weelderige boomkruine en 'n stuk van die hemel insluit. J. A. Smith begin hom, nie in die eerste plek deur verwonderlike tegniek of rewolusionêr planne nie, maar wel deur 'n geesteshouding wat hom gaan afteken as individueel-modern, langsamerhand te ontwikkel tot een van die figure, wie se werk in belangrikheid uitstaan bo die landskapskilderkuns sonder meer. Die horison van sy kuns word nog steeds verruim. Vrugbare beïnvloeding aan die een kant, selfbeperking by die produksie aan die ander kant laat van Smith nog veel verwag vir die toekoms.




</doc>
<doc id="102842" url="https://af.wikipedia.org/wiki?curid=102842" title="Roesski Mir-stigting">
Roesski Mir-stigting

Die Roesski Mir-stigting (Russies: Русский мир, in Afrikaans "Russiese Wêreld") is ’n Russiese organisasie wat Russies in die buiteland bevorder, soortgelyk aan die "Goethe Institut" vir Duits, "Alliance française" vir Frans, Confucius-instituut vir Chinees en "British Council" vir Engels.

Roesski Mir bevorder tans die Russiese taal en kultuur deur ’n netwerk van Russiese sentra in talle Europese en Asiatiese stede. ’n Mens kry hier toegang tot Russiese letterkunde, tydskrifte, leerprogramme, asook klank- en video-opnames. Verskeie geleenthede soos temaweke, konferensies, seminare en uitstallings word ook gehou.

In Duitsland was daar tot onlangs twee Russiese sentra: een in Neurenberg en een in Dresden. In Junie 2014 het ’n derde sentrum sy deure in Hamburg oopgemaak. Verskeie projekte word saam met die "Bundesverband Deutscher West-Ost-Gesellschaften" van stapel gestuur, onder meer die "RussoMobil". Hierdie rondgaande biblioteek vervoer speletjies, boeke, tydskrifte en laserskywe in ’n pasgemaakte VW-bus wat skole dwarsoor die wêreld op aanvraag besoek en die Russiese taal en kultuur onderrig. Die "RussoMobil" besoek elke skooljaar 170 skole.

In Nederland is die Sentrum vir Russiese Stusies by die Rijksuniversiteit Groningen op inisiatief van die Roesski Mir-stigting gestig.

Roesski Mir word op 21 Junie 2007 in opdrag van president Wladimir Poetin in die lewe geroep. Dit is ’n gemeenskapsprojek van die Russiese departement van buitelandse sake en departement van onderwys en wetenskap. Roesski Mir word gefinansier deur die staatskas en skenkings. Aan die stuur is die politoloog Wjatsjeslaf Nikonof. Bekende Russe van die wetenskap en kultuur dien in die stigtingsraad, soos aartsbiskop Ilarion Alfejef en die hoof van die Hermitage, Michail Piotrofski.



</doc>
<doc id="102843" url="https://af.wikipedia.org/wiki?curid=102843" title="Dan Pienaar, Bloemfontein">
Dan Pienaar, Bloemfontein

Dan Pienaar is 'n hoofsaaklik Blanke (84%) voorstad van die stad Bloemfontein in Suid-Afrika. Die woonbuurt is vernoem na 'n Suid-Afrikaanse generaal-majoor en 'n militêre leier in die Tweede Wêreldoorlog. 


</doc>
<doc id="102844" url="https://af.wikipedia.org/wiki?curid=102844" title="Heuwelsig, Bloemfontein">
Heuwelsig, Bloemfontein

Heuwelsig is 'n 75% Blanke voorstad van die stad Bloemfontein in Suid-Afrika.


</doc>
<doc id="102845" url="https://af.wikipedia.org/wiki?curid=102845" title="Fichardtpark">
Fichardtpark

Fichardtpark is 'n 80% Blanke voorstad van die stad Bloemfontein in Suid-Afrika.


</doc>
<doc id="102847" url="https://af.wikipedia.org/wiki?curid=102847" title="Brandwag, Bloemfontein">
Brandwag, Bloemfontein

Brandwag is 'n 66% Blanke voorstad van die stad Bloemfontein in Suid-Afrika.


</doc>
<doc id="102848" url="https://af.wikipedia.org/wiki?curid=102848" title="Arboretum, Bloemfontein">
Arboretum, Bloemfontein

Arboretum is 'n 75% Blanke voorstad van die stad Bloemfontein in Suid-Afrika.


</doc>
<doc id="102849" url="https://af.wikipedia.org/wiki?curid=102849" title="Ashbury, Bloemfontein">
Ashbury, Bloemfontein

Ashbury is 'n 85% Kleurling voorstad van die stad Bloemfontein in Suid-Afrika.


</doc>
<doc id="102850" url="https://af.wikipedia.org/wiki?curid=102850" title="NGR Klas I 2-6-2T">
NGR Klas I 2-6-2T

Die NGR Klas I 2-6-2T tenklokomotief is in 1901 deur die "Zululand Railway Company" gekoop vir bouwerk op die Verulam-Tugelarivierspoorlyn en die nommer "1" gegee. Nadat die spoorlyn in 1903 voltooi is, is die lokomotief na die Natalse Regeringspoorweë oorgedra en die nommer 512 gegee en in 1905, saam met twee tenderlokomotiewe, ook van die "Zululand Railway Company", as "Klas I" geklassifiseer.


</doc>
<doc id="102851" url="https://af.wikipedia.org/wiki?curid=102851" title="Mirjam Pressler">
Mirjam Pressler

Mirjam Pressler (18 Junie 1940 in Darmstadt – 16 Januarie 2019 in Landshut) was 'n Duitse skryfster en vertaler. Sy is bekend as een van die suksesvolste Duitse kinder- en jeugboekskrywers, maar sy skryf ook boeke vir volwassenes en vertaal ander werke uit Hebreeus, Engels, Nederlands en Afrikaans in Duits.

Mirjam Pressler is die buite-egtelike kind van 'n Joodse moeder. Sy word by pleegouers groot. Sy voltooi haar skoolloopbaan by 'n gimnasium in Darmstadt en Bensheim, studeer dan aan die "Hochschule für Bildende Künste" in Frankfurt am Main, asook Tale in München, en bring een jaar in 'n kibboets in Israel deur. Uit 'n verhouding met 'n Israeli wat in die skeihof opeindig is drie dogters gebore. In 1970 keer Mirjam Pressler na München terug en werk sedertdien as vryskutskrywer. Tans bly sy in Landshut. Mirjam Pressler is lid van die PEN-Zentrum Deutschland.

Haar probleemboeke konfronteer die leser met die werklikheid van die kinders en jeug van vandag en die verlede. Sy stel moeilike lewensomstandighede as die sentrale verhaalgegewe. Enige hoop op 'n kitsoplossing word verydel. Tog skyn daar aan die einde van die verhaal dikwels vertroue en vaste hoop deur. Die Jodeslagting word in 'n hele reeks van haar werke aangeroer: die oorlewingstryd van 'n agtjarige Jodin vorm die spilpunt in "Malka Mai".

Biografiese, maar ook outobiografiese elemente word dikwels in haar boeke verweef, hoewel dit slegs die verhaalgrondslag vorm.

As vertaler het Mirjam meer as 300 titels uit Hebreeus, Engels en Nederlands in Duits vertaal, waaronder die werke van John Steinbeck ("Von Mäusen und Menschen"), Peter van Gestel, Uri Orlev ("Lauf, Junge, lauf"), Amos Oz ("Unter Freunden", "Judas") en Zeruya Shalev. Haar een hoofwerk is die vertaalde dagboeke van Anne Frank. Haar roman "Grüße und Küsse an alle: Die Geschichte der Familie von Anne Frank" staan sentraal in die Frankfurt leesfees "Frankfurt liest ein Buch" 2015.








</doc>
<doc id="102852" url="https://af.wikipedia.org/wiki?curid=102852" title="Ehrlichpark, Bloemfontein">
Ehrlichpark, Bloemfontein

Ehrlichpark is 'n 80% Swart voorstad van die stad Bloemfontein in Suid-Afrika.


</doc>
<doc id="102853" url="https://af.wikipedia.org/wiki?curid=102853" title="NGR Klas I 2-6-0">
NGR Klas I 2-6-0

Die NGR Klas I 2-6-0 tenderlokomotiewe is in 1901 deur die "Zululand Railway Company" gekoop vir bouwêrk op die Verulam - Tugelarivier spoorlyn en die nommer2 "2" en "3" gegee. Nadat die spoorlyn in 1903 voltooi is, is die lokomotiewe na die Natalse Regeringspoorweë oorgedra en die nommers "513" en "514" gegee en in 1905, saam met een tenklokomotiewe, ook van die "Zululand Railway Company", as "Klas I" geklasifiseër.


</doc>
<doc id="102857" url="https://af.wikipedia.org/wiki?curid=102857" title="Mara (demoon)">
Mara (demoon)

Mara in Boeddhisme is die demoon wat Gautama Boeddha uitgelok het deur hom te probeer verlei met die visioen van pragtige vroue, wat in verskeie legendes Mara se dogters was. 

In die Boeddhistiese kosmologie verpersoonlik Mara onheilsame impulse, onkunde en die "dood" van die geestelike lewe. Hy lok mense uit en probeer hulle wegkeer van ’n geestelike lewe deur aardse goed aanloklik te maak of negatiewe dinge positief te laat lyk.

Die woord "māra" kom van die proto-Indo-Europese stam *"mer", "om te sterf". Die Sanskrit-vorm van die werkwoord se stam is √"mṛ". 

"Māra" is ’n werkwoordelike selfstandige naamwoord en beteken "veroorsaking van die dood" of "die doodmaak". Dit is verwant aan ander woorde vir die dood, soos "maraṇa" en "mṛtyu". 

In tradisionele Boeddhisme word vier betekenisse aan die woord "mara" gegee:



</doc>
<doc id="102859" url="https://af.wikipedia.org/wiki?curid=102859" title="Drakensbergkransakkedis">
Drakensbergkransakkedis

Die Drakensbergkransakkedis ("Pseudocordylus subviridis") is 'n akkedis wat endemies is aan Suid-Afrika. Dit word aangetref in die Drakensberg, die Golden Gate, Naudésnek en Wakkerstroom. Dit is voorheen beskou as 'n subspesie van die Hoëveldkransakkedis ("P. melanotus") wat in die oos-Vrystaat, Gauteng, en die binneland van noord en wes KwaZulu-Natal voorkom.

Die reptiel is middelgroot met 'n plat lyf en 'n groot driehoekige kop terwyl die skubbe op die stert stekelrig is. Die mannetjie is helderder as die wyfie en die sye is heldergeel. Die akkedis vreet insekte, spinnekoppe, bessies en blomme.



</doc>
<doc id="102860" url="https://af.wikipedia.org/wiki?curid=102860" title="Augrabiesplatakkedis">
Augrabiesplatakkedis

Die Augrabiesplatakkedis ("Platysaurus broadleyi") is 'n akkedis wat endemies is aan Suid-Afrika. Dit is 15 tot 17 cm lank, leef op granietrotse en vreet miere. Die mannetjie is helderkleurig met 'n turkoois kop, oranje sye en inkblou keel. Die wyfie is bruin met drie ligte strepe op die rug. Dit kan die beste besigtig word by die Augrabieswaterval.




</doc>
<doc id="102861" url="https://af.wikipedia.org/wiki?curid=102861" title="Oppermansgronde">
Oppermansgronde

Die Oppermansgronde is ‘n landbounedersetting in die suidweste van die Vrystaat.

Die gebied lê suid van Jacobsdal en tussen Koffiefontein en die oosgrens van die Noord-Kaap. Dit vorm deel van die Letsemeng Plaaslike Munisipaliteit in die Xhariep-distriksmunisipaliteit. 

Die gebied is 340km² (34 000ha) groot en het oorspronklik bestaan uit ses aanligggende plase. Daar was later 42 eienaars wat op kleinhoewes met skape, bokke en donkies geboer het. Hierdie soort boerdery was nie volhoubaar nie en die jongmense het na die stede uitgewyk. Tans word daar op ‘n groot skaal kommersieel koring, mielies en sonneblomme aangeplant. Besproeiing vind plaas uit ‘n kanaal van die Oranje-Rietkanaal.

Oorlewering wil dit hê dat die gebied in ongeveer 1825 beset is deur ‘n weggeloopte slaaf, ene Opperman. Frederik Opperman en sy seun Adam word as die stigters beskou en na hul afstammelinge word verwys as die “bruin Voortrekkers”. Die Groepsgebiedewet het die area gereserveer vir die uitsluitlike gebruik van die bruin bevolkingsgroep.




</doc>
<doc id="102862" url="https://af.wikipedia.org/wiki?curid=102862" title="Boeddhistiese kloosterlewe">
Boeddhistiese kloosterlewe

Die Boeddhistiese kloosterlewe is een van die oudste bestaande vorme van georganiseerde kloosterlewe in die geskiedenis van godsdiens. Kloosters is een van die mees basiese instellings van Boeddhisme. Monnike en nonne is verantwoordelik vir die bewaring en verspreiding van die Boeddha se leerstellings en om leiding te gee aan oningewyde Boeddhiste.

Die orde van Boeddhistiese monnike en nonne is deur Gautama Boeddha gestig tydens sy lewe meer as 2 500 jaar gelede. 

Die Boeddhistiese kloosterleefstyl het ontstaan uit vroeëre sektes van swerwende askete, sommige van hulle onder wie die Boeddha geleer het. Die kloostergemeenskap ("sangha") het nie werklik in afsondering gewoon nie; dit was van die oningewyde gemeenskap afhanklik vir basiese kos en klere, en in ruil het die lede van die "sangha" oningewyde volgelinge gelei op die pad na dharma. 

Individuele of klein groepe monnike – ’n onderwyser en sy leerling, of ’n paar bevriende monnike – het saamgereis, aan die buitewyke van plaaslike gemeenskappe gewoon en in die woude gemediteer. Monnike en nonne moes met so min as moontlik besittings klaarkom, en dié moes deur die oningewyde gemeenskap verskaf word. Laasgenoemde moes ook die monnike se daaglike kos verskaf, sowel as blyplek as dit nodig was. 

In die Boeddha se leeftyd het ryk burgers baie oorde en tuine verskaf waar die monnike en nonne in die reënseisoen kon woon. Uit dié tradisie het twee soorte leefstyle ontwikkel, soos uiteengesit in die Mahavagga-seksie van die Vinaya- en Varsavastu-geskrifte:


Ná die Boeddha se "parinirwana" (die dood van iemand wat nirwana behaal het) het die Boeddhistiese orde ontwikkel in ’n hoofsaaklik kloosterbeweging. Die praktyk om in die reënseisoen saam te woon, soos die Boeddha voorgeskryf het, het geleidelik ontwikkel in ’n gevestigde kloosterlewe. Die meeste reëls wat monnike en nonne moet nakom – die "Patimokkha" – hou verband met so ’n bestaan en gee in groot besonderhede riglyne oor hoe om in so ’n gemeenskap te lewe en met mekaar om te gaan. Die getal reëls wissel van orde tot orde; Theravada-monnike volg sowat 227 reëls. Daar is meer reëls vir nonne.

Die Boeddhistiese kloosterorde word teoreties in twee gemeenskappe verdeel: dié van die manlike bhikkhu en die vroulike bhikkhuni. Hoewel al die Boeddha se volgelinge aanvanklik mans was, het hy vroue as volgelinge toegelaat nadat sy stiefma toestemming gevra het om ’n ingewyde beoefenaar van die godsdiens te wees. Ook die Boeddha se dissipel Ananda het daarop aangedring om vroue in te sluit. Vroulike kloosters is nie in al die skole aanvaar nie, soos in Tibet en Nepal, en het in ander gemeenskappe doodgeloop, soos in Theravada-Boeddhisme. Dit kom nog voor in die Oos-Asiatiese gemeenskappe, en daar is pogings om dit te laat herleef in Suidoos-Asië en Sri Lanka.
Van monnike en nonne word verwag om ’n verskeidenheid rolle in die Boeddhistegemeenskap te vervul. Eerstens moet hulle die leerstellings en dissipline wat nou as Boeddhisme bekend is, bewaar. Hulle moet ’n lewende voorbeeld vir die oningewydes wees en aan hulle die geleentheid gee om meriete te verdien deur geskenke en steun aan die monnike te gee. In ruil vir dié steun moet monnike ’n eenvoudige lewe lei en fokus op die bestudering van die Boeddistiese leerstellings, die beoefening van meditasie en die handhawing van ’n goeie morele karakter. Die belangrikheid van meditasie is ’n onderwerp van debat in die Boeddhistiese gemeenskap. Baie monnike en nonne behou kontak met hul familie.

’n "Bhikkhu" of "bhikkhuni" is eers vir ’n jaar of langer ’n "samanera" (nuwelingmonnik of nuwelingnon). Daar is sekere voorwaardes vir toelating tot die klooster, soos ’n ouderdom tussen 7 en 70 en om nie die "sila" (gedragskode) te oortree nie. Manlike nuwelinge is gewoonlik baie jonk, maar meestal nie jonger as 8 nie, terwyl vroue eers aansluit as hulle volwasse is. "Samaneras" lewe volgens die Tien Grondreëls, maar hoef nie by die volle stel kloosterreëls, die "vinaya", te hou nie. ’n Nuweling word gewoonlik eers op die ouderdom van 20 of ouer ’n volle "bhikkhu" of "bhikkhuni". In Thailand kry die monnike groot steun van die gewone gemeenskap. Hulle kan hul eed teruggee en na ’n gewone lewe terugkeer. Volgens die "vinaya" mag ’n vrou daarna nie weer ’n eed aflê nie, maar mans mag dit tot sewe keer doen. As ’n belangrike reël oortree is, mag iemand vir die res van sy lewe nie weer in ’n klooster opgeneem word nie. In Birma, Taiwan en Hongkong is korttermyn-inwydings, soos vir ’n week of maand, soms vir gewone mense moontlik. 

Die reëls vir die kloosterlewe is daarop gemik om ’n eenvoudige en gefokusde lewe te lei eerder as een van onthouding en asketisme. Selibaat is baie belangrik en word beskou as die belangrikste faktor wat onderskei tussen ’n gewone en ’n kloosterlewe. Afhangend van die orde, mag monnike net een keer per dag eet, en wel kos wat deur oningewyde ondersteuners verskaf en dikwels deur hulle in die kombuis gemaak is.

Anders as in Christelike kloosters, hoef Boeddhistemonnike nie aan ’n owerste gehoorsaam te wees nie. Daar word egter van hulle verwag om respekvol teenoor meer senior lede van die "sangha" op te tree. Die Boeddha het nie ’n opvolger aangewys of reëls oor gehoorsaamheid in die kloosterkode opgestel nie. Individuele groepe neem saam besluite deur gereeld vergaderings te hou. Verhoudings tussen onderwyser/leerder en senior/junior kan deur individuele kloosters bepaal word, maar daar is nie amptelike riglyne nie, en senior monnike het ook nie die mag om bevele en opdragte te gee nie. ’n Ab (gewoonlik ’n senior wat nog jonk genoeg is om aktief te wees) is verantwoordelik vir die alledaagse administrasie van die klooster en kan ander aanstel om hom met sy pligte te help. Soms word hy deur die monnike gekies en soms, soos in Thailand, deur die oningewyde gemeenskap.

Kloosterpraktyke wissel baie van streek tot streek. Dit kan gedeeltelik toegeskryf word aan die verskille in die Boeddhistiese tradisies wat in verskillende dele van die wêreld aanvaar is. Verder is daar verskillende toegewings wat verskil tussen sosiale, geografiese en klimaatstoestande om die lewe van die monnike en integrasie in plaaslike gemeenskappe te vergemaklik. In kouer klimaatstreke mag monnike byvoorbeeld ekstra klere besit en dra wat nie in die algemene reëls bepaal word nie. In gebiede waar bedelary onmoontlik is (weens die verkeer, geografie of teenstand deur die algemene publiek) het kloosters dikwels ’n kombuispersoneel van monnike of oningewydes wat verantwoordelik is vir etes. 

Hoewel daar aanvanklik verskeie inwydingstradisies was, bestaan vandag net drie: die Theravada, Dharmaguptaka en Mulasarvastivada.
Voor die kommunistiese oorname van Tibet in die laat 1940's en vroeë 1950's was meer as die helfte van die land se mans monnike. Dit is nie meer die geval nie. Hoewel hulle gewoonlik die Mahayana-Boeddhisme aanhang wat die deugsaamheid van vegetarisme verkondig, eet Tibettaanse monnike vleis as ’n toegewing vir klimaatstoestande, wat ’n plantgebaseerde dieet in ’n groot mate onprakties maak. Hulle volg die Mulasarvastivada-tradisie.

"Lamas" (onderwysers) wat die eed aflê en ’n "bhikkhu" word, mag nie trou nie. Ander onderwysers, "ngakpas", is egter nie selibaat nie.

In Oos-Asië lewe monnike in groter isolasie as in die meeste ander Theravada-lande. Vanweë die plaaslike geografie, klimaatstoestande en houding jeens bedelary doen monnike in China, Korea, Viëtnam en baie dele van Japan gewoonlik nie bedelrondes nie. In plaas daarvan kry kloosters grootmaatkos soos rys en geld vir die koop van ander kos. Baie monnike en nonne is vegetariërs en baie boer self om kos te voorsien of te verkoop. 

’n Verskil in Japan is dat monnike en nonne mag trou. Dit is omdat Saicho, die stigter van die Tendai-skool, ingewyde monnike onder die bodhisattvas verkies het eerder as in die tradisionele "vinaya". Dié praktyk het ook Boeddhistiese neigings in Korea en Taiwan beïnvloed. Sommige Koreaanse monnike woon saam met hul vroue in kloosters.
In Sri Lanka, Thailand, Kambodja, Laos en Myanmar, waar die Theravada-skool oorheersend is, is daar ’n lang tradisie van tydelike inwyding. Baie jong mans sal byvoorbeeld in die skoolvakansie vir ’n week of twee ingewy word om meriete vir geliefdes te wen en kennis oor Boeddhisme op te doen. Mans in Thailand word gewoonlik net ingewy voor hul troue; mans in Laos en Myanmar kan van tyd tot tyd terugkeer na die klooster nadat hulle getrou het, solank hulle hul vrou se toestemming het. 

In Thailand, waar die Boeddhistiese instelling tradisioneel met die regering en koningskap verbind is, het ’n meer hiërargiese struktuur ontwikkel wat die administrasie en regulering van kloosters betref. Die stelsel het aanvanklik ontwikkel uit die feit dat monnike aangestel is deur abde van "koninklike kloosters", wat deur lede van die koninklike familie ondersteun is, en hulle het groter aansien gehad as dié van ander kloosters. Die stelsel was redelik onreëlmatig, tot met moderniserings in die 19de eeu toe die sentrale regering ’n meer amptelike stelsel geskep het. 

Moderne Thaise monnike kry range volgens hul vermoë om eksamens in Boeddhistiese leerstellings en die taal Pali te slaag en hulle word in al hoe hoër posisies aangestel op grond van hul uitslae in dié eksamens sowel as hul steun onder invloedryke lede van die koninklike familie en regering. 



</doc>
<doc id="102863" url="https://af.wikipedia.org/wiki?curid=102863" title="Klas E-tenklokomotief">
Klas E-tenklokomotief

Die Suid-Afrikaanse Spoorweë Klas E 4-6-4T van 1902 is 'n tenklokomotief wat in die begin van die twintigste eeu in die Kolonie van Natal ontwerp is.

In 1902 het die Natalse Regeringspoorweë tien Klas F "Baltic"-tipe tenklokomotiewe in diens gestel. In 1912, toe hierdie lokomotiewe na die Suid-Afrikaanse Spoorweë oorgedra is, is hulle hernommer en as herklassifiseer.


</doc>
<doc id="102864" url="https://af.wikipedia.org/wiki?curid=102864" title="Le Roux Smith le Roux">
Le Roux Smith le Roux

Le Roux Smith le Roux (kunstenaarsnaam van Le Roux Smith, Kaapstad, 21 September 1914 – Londen, 27 Augustus 1963) was ’n Suid-Afrikaanse skilder, akteur, omroeper, kunsresensent en –handelaar, wat beskou is as die beste spesialis-muurskilder wat die land tot dusver opgelewer het. Le Roux het berug geraak weens sy betrokkenheid by die Groot Tate-affair. Hy was 48 ten tyde van sy dood, blykbaar weens selfmoord.

Le Roux was ’n seun van Johannes Smith (4 September 1886 – 2 April 1954), ’n skilder en kunsresensent, kunsredakteur van 'n koerant en verslaggewer. Sy moeder was Annie Elizabeth le Roux; vandaar sy kunstenaarsnaam. Sy vader het as skoolseun van nog nie 15 jaar oud nie besluit om tydens die Driejarige Oorlog teen die Britse owerheid te rebelleer. Een nag ontsnap hy uit die beleërde Aberdeen onder geweervuur. Eers sluit hy by kmdt. Gideon Scheepers se kommando aan en veg later onder genl. Wynand Malan. Op 3 Julie 1902 is hy as sestienjarige skolier aan hoogverraad skuldig bevind en gevonnis. Hoewel vrede op 31 Mei 1902 gesluit is, is die Krygswet nie voor 16 September 1902 finaal in Kaapland opgehef nie. Sy doodsvonnis vir hoogverraad (omdat hy as inwoner van die Kaapkolonie teen die Britse owerheid gerebelleer het) is later versag tot lewenslange verlies van stemreg. Hy het sy herinneringe aan die Driejarige Oorlog te boek gestel in "Ek rebelleer", wat in 1939 uitgereik is.

Ná die oorlog het Smith, en sy gesin saam met hom, 'n swerwersbestaan gevoer en het hy as verslaggewer gewerk by koerante op Aberdeen, Potchefstroom, Graaff-Reinet en in Pietermaritzburg tot omstreeks 1925. Hy het hom toe by die redaksie van "Die Burger" as Johannesburgse medewerker aangesluit, waarna hy in 1928 in Kaapstad in dié dagblad se hoofkantoor gaan werk het. Tydens die Tweede Wêreldoorlog het hy hom by die Ossewabrandwag (OB) aangesluit en dié buiteparlementêre Nazi-gesinde groep se Kaaplandse leier geword. J.A. Smith was blykbaar 'n meer gematigde lid van die OB: Hy was vasbeslote om die Stormjaers, die organisasie se militêre vleuel wat aan die begin van die oorlog beperk was tot Transvaal, maar weldra ook uitgebrei het na die Vrystaat en Natal, uit Kaapland te hou. Dié pogings het misluk.

Le Roux se broer J. Anthonie Smith (Leeukop, distrik Aberdeen, 23 Julie 1910 – Somerset-Wes, 7 Mei 1997) het tallose kerkgeboue ontwerp, onder meer die NG kerk Ladismith, waarvan Le Roux die plafon beskilder het.

Le Roux het in Kaapstad skoolgegaan en matrikuleer in 1930 aan die Hoërskool Jan van Riebeeck en begin in 1931 met sy kunsopleiding aan die fakulteit van skone kunste van die Universiteit van Kaapstad onder leiding van prof. John Wheatley. Hy bestudeer ook argitektuur onder Knapp-Fisher. In 1933 ontvang Le Roux 'n regeringstudiebeurs vir opleiding in muurskildering en vertrek hy na Londen.

Daar sit hy sy studie voort aan die Royal College of Art onder prof. E.W. Tristann, aan die Slade School of Art en aan die Universiteit van Londen. Hy studeer daarna ook aan die Britse Kunsskool in Rome onder Colin Hardie en aan die Britse Kunsskool in Athene. Verder besoek hy ook kunsmuseums in Skandinawië, Nederland, België, Frankryk en Spanje.

Le Roux ontvang sy eerste opdrag 1935 toe hy saam met Eleanor Esmond-White versoek word om 'n muurskildery in tempera vir Suid-Afrika-huis in Londen uit te voer. Drie jaar later help hy met die versiering van die Britse Pawiljoen op die Paryse Wêreldtentoonstelling waarvoor hy 'n spesiale diploma van die Franse regering ontvang. Hy voltooi 'n mosaïek vir Cheltenham College en doen muurskildering vir die Britse passasiersbote die "Queen Elizabeth" en die "Queen Mary". Die onderskeiding val hom ook te beurt dat hy die jongste kunstenaar was wat muurpanele tydens 'n uitstalling in die Tate Gallery in 1938 ten toon stel. In 1939 keer hy terug na Suid-Afrika en voltooi 'n muurskildery vir die Ou Mutual-gebou in Darlingstraat, Kaapstad, en doen verder illustrasies vir boeke, onder meer vir die digbundels van I.D. du Plessis, "Land van ons vadere" (1943), "Die vlammende fez" (1945) en "Gevreesde vriend" (1946). Vir dié werke kry hy eervolle vermelding tydens die Wêreldtentoonstelling van Geïllustreerde Boeke in 1946 in New York

Le Roux is in 1943 aangestel as direkteur van die Pretoriase Kunssentrum en as kurator van die stedelike kunsversameling. Hy tree ook op as raadgewer van die departement van verdediging insake oorlogskuns. Verder slaag hy daarin om die departement van vervoer te oorreed om sy eie kunsversameling byeen te bring en is ook nou gemoeid met die vervaardiging van dokumentêre rolprente van kulturele aard.

Le Roux is vroeg in 1949 na Nederland genooi om muurskilderye vir nuwe Nederlandse passasiersbote te maak en voltooi die werk aan die "Jagersfontein". In 1950 word hy as onderdirekteur van die Tate Gallery aangestel, 'n betrekking wat hy vyf jaar lank beklee het. So word hy die eerste kunskenner uit 'n Statebondsland wat so 'n betrekking in Brittanje te beklee. Intussen doen hy ook uitsaaiwerk oor Suid-Afrikaanse aangeleenthede vir die BBC. Sy dienstermyn by die Tate Gallery is egter van 1952 uiters onaangenaam vanweë sy botsing met sir John Rothenstein, die direkteur van die inrigting, en dit gee aanleiding tot sy bedanking in 1954. Wat by die Tate gebeur het, staan bekend as die Groot Tate-affair.

Rothenstein is in 1938 aangestel as direkteur van die Tate en het gesukkel om kuratore te kry wat bereid was om vir net £300 per jaar te werk. Terwyl hy in 1950 op reis was in Suid-Afrika het hy Le Roux ontmoet, wat hom oortuig het dat hy in Suid-Afrika sou ly weens sy opvattings jeens rasseaangeleenthede wat in stryd was met regeringsbeleid. Rothenstein het geswig voor die jong Suid-Afrikaner se sjarme en hom die pos van adjunkkurator by die Tate aangebied. Volgens oorlewering het Le Roux onmiddellik begin konkel om van Rothenstein ontslae te raak sodat hyself direkteur van die kunsmuseum kon word. Hy het sy toegang tot die argief gebruik om inligting op te spoor en uit te lek aan die museum se trustees en die pers wat die direkteur in ’n slegte sou stel, onder meer oor die verkoop van ’n Renoir-skildery sonder dat hy die voorgeskrewe prosedure gevolg het. Dit was egter die wyse waarop Rothenstein belangrike Europese kunsbewegings, soos Fauvisme, Kubisme, Futurisme en Surrealisme, afgeskeep het, wat versamelaars soos Douglas Cooper, ’n kunshistorikus en versamelaar van Kubistiese werke, ontstel het. Cooper se goeie vriend Graham Sutherland, die skilder, was ’n trustee van die tate en het gou onder Le Roux se invloed gekom.

Le Roux het ook ’n bondgenoot gekry in die persoon van Max Aitken, lord Beaverbrook, wie se koerante, die "Evening Standard" en "Daily Express", goedgunstiglik se bekendmakings gepubliseer het. As staatsamptenaar kon Rothenstein nie kommentaar lewer op die persberigte nie. Omdat die aantygings dus onbeantwoord moes bly, het Le Roux se veldtog die steun gewerf van deskundiges soos Denis Mahon, kunskritici soos Denys Sutton van die "Financial Times", parlementslede en persmanne, onder andere Kingsley Martin van die "New Statesman".

Graham Sutherland se bedanking as trustee, wat ’n sensasie veroorsaak het, en giftige openbare briewe van Douglas Cooper het kritici van die Tate-bestuur laat twyfel oor hul aanvalle. Kort daarna het Rothenstein tydens die opening van ’n uitstalling Cooper se bril van sy gesig af geslaan nadat dié hom uitgelok het. Dié voorval het so hittete tot Rothenstein se ontslag gelei, maar hy kon sy teëstanders daarvan oortuig dat die saak te ver gevoer is. Le Roux se bekendmakings het in die soeklig gekom en in 1954 is hy ontslaan. In die Britse Hoërhuis is Rothenstein se optrede geregverdig en so bly hy aan as direkteur tot 1964.

Rosalind McKever het in 2014 oor dié onsmaaklike gebeure geskryf: ""In retrospect the Tate Affair appears as an amusing scandalous tale from yesteryear, closer to the controversial changes in leadership at the Musée Picasso in Paris than the current situation at Millbank. However, the underlying tension about the nature and importance of the British art collected and displayed by Tate is still highly relevant. A perceived bias towards modern and contemporary art over historic art in Tate Britain’s permanent collection displays has been at the heart of much recent criticism."

""The Tate Affair also highlights a shift in expectations of art museums and their directors. While in the 1950s criticism focused on acquisitions and prices, today the emphasis is on curating coherent and accessible exhibitions and displays, a quality judged as much by visitor figures as by art world opinion. In recent praise of two national museum directors, Nicholas Penny of The National Gallery and Sandy Nairne of the National Portrait Gallery, on the occasion of their retirements, more attention has been paid to audiences attracted than works acquired. This shift may appear subtle, there is a clear continuing concern for the best use of public funds, but it is perhaps indicative of an art world weary of debates over artistic quality and value, and more concerned with the communicability of art and ideas.""

Oor dié episode en die bedrog wat Le Roux gepleeg het terwyl hy in diens van lord Beaverbrook was, rep die twee gesaghebbende Suid-Afrikaanse bronne oor sy lewe, die "Standard Encyclopaedia of Southern Africa" ("Sesa") en die "Suid-Afrikaanse Biografiese Woordeboek", so te sê geen woord nie. In laasgenoemde skryf F.G.E. Nilant bloot: "Sy dienstermyn by die Tate Gallery is egter van 1952 (af) uiters onaangenaam vanweë sy botsing met sir John Rothenstein, die direkteur van die inrigting, en dit gee aanleiding tot sy bedanking." In die "Sesa" is H.M. van der Westhuyzen selfs vaer: "Van die begin van 1953 was hy ’n tyd lank adjunkdirekteur van die Nasionale Kunsmuseum, Londen, onder sir John Rothenstein."

Lord Beaverbrook het Le Roux hierna in diens geneem en so dien hy onder meer in die paneel beoordelaars wat in 1955 skilderye vir die "Daily Express" se uitstalling moes kies. Medebeoordelaars was Graham Sutherland, Herbert en Anthony Blunt, wat later geïdentifiseer is as lid van die Cambridge Five, ’n groep spioene wat in die Verenigde Koninkryk vir die Sowjetunie gewerf is.

Kort voor lank het dit aan die lig gekom dat Le Roux lord Beaverbrook, volgens dié se mening, uit sowat £40 000 bedrieg het. Le Roux, wat by die "Evening Standard" in diens geneem is as kunsresensent, het Beaverbrook aangeraai om twee skilderye deur J.M.W. Turner en John Constable vir dié bedrag te koop, maar dit het later geblyk die skilderye was namaaksels.

Nadat hy Beaverbrook se diens verlaat het, was hy van 1960 af verbonde aan die groot kunshandelsaak Wildenstein in Londen. In 1963 is hy dood aangetref in wat geblyk het selfmoord te wees.

Tydens sy jare in Londen was Le Roux aktief betrokke by die uitsaaiwese as omroeper en het onder meer 'n weeklikse program behartig waarin hy 'n brief uit Londen aan Suid-Afrikaanse luisteraars tuis voorgelees het. Sy insiggewende uitsendings het hom groot aansien verwerf.

Le Roux het talle uitstallings in Suid-Afrika gehou, onder meer in Pretoria, Johannesburg en Kaapstad en van sy werke is ingesluit in die uitstalling van Suid-Afrikaanse kuns in die Tate Gallery, Londen, in 1948 en by die Rhodes-herdenkingsuitstalling van 1953 in Bulawayo. Ander werke van hom in Suid-Afrika is te sien in die twee muurskilderye in die nuwe geregshofgebou in Johannesburg en die plafonversiering van die NG kerk op Ladismith, waarvan sy broer J. Anthonie Smith die argitek was.

Hoewel Le Roux ook natuurtonele in olie- en waterverf geskilder het en houtsneë en ontwerpe vir die weefkuns gemaak het, het hy veral bekendheid verwerf as muurskilder in tempera. Die meeste van sy werk is monumentaal-dekoratief, met 'n sterk argitektoniese element. Sy tekentalent was sterk aangepas by sy uiteindelike doel: die muurskildery, met helder omtrekke en 'n rustige, besonne verdeling van kleurvlakke. Daarbenewens het hy hom steeds aangetrokke gevoel tot die uitbeelding van geskiedkundige en simboliese onderwerpe.

Sy werk toon 'n sin vir die ritmiese gebruik van lyne en dekoratiewe patroon, en wend Afrika-motiewe aan op 'n oorspronklike manier. Hoewel die invloed van sy Engelse opleiding sigbaar gebly het, het hy 'n eiesoortige bydrae gelewer tot monumentaal dekoratiewe kuns in Suid-Afrika. Olieskilderye en waterverfskilderye wat landskappe uitbeeld asook illustratiewe werke van kleiner formaat is uitgevoer in 'n monumentaal dekoratiewe styl.

Le Roux was getroud met Philippa Davis en het met sy dood sy eggenote en drie kinders agtergelaat.




</doc>
<doc id="102872" url="https://af.wikipedia.org/wiki?curid=102872" title="Lewis Hamilton">
Lewis Hamilton

Lewis Hamilton (gebore in Stevenage, Hertfordshire, Engeland op 7 Januarie 1985) is 'n Britse Formule Een-renjaer. Hy is die wêreldbestuurderskampioen in 2008, 2014, 2015, 2017 en 2018 en is deel van die Mercedes AMG Petronas F1-span saam met spanmaat Valtteri Bottas.


</doc>
<doc id="102873" url="https://af.wikipedia.org/wiki?curid=102873" title="Nico Rosberg">
Nico Rosberg

Nico Rosberg (gebore in Wiesbaden, Hesse, Wes-Duitsland op 27 Junie 1985) is 'n Formule Eenrenjaer van Duitsland. Hy is deel van die Mercedes AMG Petronas F1-span saam met spanmaat Lewis Hamilton.

Hy het sy eerste F1-wêreldbestuurderskampioenskap in 2016 gewen, maar direk na sy kroning sy uittrede uit F1 aangekondig.


</doc>
<doc id="102874" url="https://af.wikipedia.org/wiki?curid=102874" title="Jenson Button">
Jenson Button

Jenson Button (gebore in Frome, Somerset, Engeland op 19 Januarie 1980) is 'n Formule Een-renjaer van Engeland. Hy het al vir die spanne Williams, Benetton, Renault, BAR en Honda gejaag. Hy neem 'n blaaskans in 2017 en is tans 'n reserwebestuurder vir die McLaren-Honda-renspan.


</doc>
<doc id="102875" url="https://af.wikipedia.org/wiki?curid=102875" title="McLaren">
McLaren

McLaren Racing Limited is 'n Britse motorsportspan met 'n lang geskiedenis sedert 1963. Hulle neem aan Formule Eenwêreldkampioenskapsrenne deel en gebruik sedert 2018 Renault se F1-enjins in hulle renmotors.
Die span het tot in November 2017 Honda se F1-enjins gebruik, maar was ontevrede met dié se werkverrigting en wedrenbetroubaarheid.

Die span se renjaers vir die 2018 Formule Een-seisoen was Fernando Alonso en Stoffel Vandoorne, en in 2019 het die span twee nuwelinge, naamlik Carlos Sainz jr. en Lando Norris.

"* seisoen nog aan die gang"
† Die renjaer het nie die wedren voltooi nie, maar is nogtans geklassifiseer omdat hy meer as 90% van die ren voltooi het.


</doc>
<doc id="102879" url="https://af.wikipedia.org/wiki?curid=102879" title="Nan Hua-tempel">
Nan Hua-tempel

Die Nan Hua-tempel (南華寺, "Nanhua Si") is die grootste Boeddhistetempel en -kweekskool in Afrika, en is geleë in Bronkhorstspruit in Gauteng, Suid-Afrika. Dit is die Afrika-hoofkwartier van die Fo Guang Shan-orde en is in 1967 gestig. Dit is ’n Mahayana Boeddhistiese kloosterorde.

Die tempel is op 8 Maart 1992 gestig toe die Bronkhorstspruitse stadsraad onder dr. Hennie Senekal, wat Taiwan besoek en beleggingsmoontlikhede op die dorp ondersoek het, ses hektaar grond aan die Fo Guang Shan-orde geskenk het vir ’n Boeddhistiese kultuur- en opvoedingsentrum. Bouwerk het in Oktober 1992 begin; die uiteindelike koste van die tempel was R60 miljoen.

Sedertdien is die tempel, sowel as die Nan Hua-gastehuis, Afrika-Boeddhisteseminaar (ABS), Nan Hua-dorp en ander sentrums gebou. Die tempel het takke in ander Suid-Afrikaanse stede gestig, soos Johannesburg, Bloemfontein, Newcastle, Durban en Kaapstad.

Die hooftempel is in 2005 geopen deur die sewende en huidige wêreldwye hoofab, Hsin Pei.

Die abde en abdiste van Nan Hua sedert sy stigting is:

Op 30 Oktober 2002 het die Boeremag, ’n militante regse Afrikanerbeweging, ’n bom in die kelder van die tempel geplant. Twee personeellede is lig beseer toe die bom se ontsteker voortydig afgaan. Sowat 150 volgelinge van Suid-Afrika, Australië, Taiwan, Maleisië en Amerika het in dié tyd ’n diens in die hooftempel bygewoon en sowat 30 konstruksiewerkers was ook in die omgewing.




</doc>
<doc id="102880" url="https://af.wikipedia.org/wiki?curid=102880" title="Boeddhisme in Suid-Afrika">
Boeddhisme in Suid-Afrika

Die Boeddhistetradisie kom in verskeie vorme in Suid-Afrika voor. Daar is verskeie tempelsentrums en groepe in die stedelike gebiede, en die land het waarskynlik die grootste Boeddhistegemeenskap in Afrika.

Verskeie groepe Boeddhiste is in die 1680's uit Suidoos-Asië na die Kaapkolonie gebring en baie werkers wat in die laaste deel van die 19de eeu uit Indië na Natal gebring is, was Boeddhiste of Hindoes wat hulle later tot die Boeddhisme bekeer het. Verskeie Boeddhistegroepe het in die 1970's in die groot stede ontstaan en sedert die middel 1980's het die land se Boeddhistetradisies gegroei. Dit sluit in Theravada-, Zen-, Nichiren- en Tibettaanse skole. Die Fo Guang Shan-orde het die Nan Hua-tempel, die grootste Boeddhistetempel in Afrika, in Bronkhorstspruit opgerig. Ander Boeddhistekulture het in KwaZulu-Natal, Johannesburg en Kaapstad ontstaan. 

’n Ondersoek het in 2003 getoon dat daar in die laat 1990's altesaam 6 000 Boeddhiste in Suid-Afrika was uit ’n bevolking van 42 miljoen (of 0,01% van die bevolking). Volgens ramings in 2010 het dit gegroei tot tussen 0,2% en 0,3% van die bevolking.

Boeddhisteleiers besoek Suid-Afrika gereeld vir onderrig en seëninge. Die 14de Dalai Lama het in 1999 die Parlement van die Wêreld se Godsdienste bygewoon, maar is ’n visa geweier toe hy gevra het om in Maart 2009 ’n internasionale vredeskonferensie in die land by te woon. Dit het weer gebeur met emeritus-aartsbiskop Desmond Tutu se 80ste verjaardagviering op 7 Oktober 2011. 

Die 14de beraad van die wenners van die Nobelprys vir vrede sou in 2014 in Suid-Afrika plaasgevind het, en die Dalai Lama is vir ’n derde keer ’n visum geweier. Die beraad is kort daarna afgestel toe verskeie wenners hul kaartjies uit protes gekanselleer het. Dit het eindelik in Desember 2014 in Rome, Italië, plaasgevind.

Die Suid-Afrikaanse departement van buitelandse sake het ontken dat hy ’n visum geweier is en het gesê die Dalai Lama het self sy besoek gekanselleer. Suid-Afrika se betrekkinge met China was egter waarskynlik die hoofrede dat die visum geweier is.








</doc>
<doc id="102885" url="https://af.wikipedia.org/wiki?curid=102885" title="Red Bull Racing">
Red Bull Racing

Red Bull Racing is 'n Oostenrykse Formule Eenmotorrenspan wat se werke in Milton Keynes in Engeland gebaseer is. Hulle neem aan die Formule Een-wêreldkampioenskap deel en maak gebruik van Renault se F1-enjins in hulle renmotors, hoewel die enjin amptelik as 'n TAG-Heuer-eenheid beskryf word.

Die span se renjaers vir die 2017/18 F1-seisoen is Daniel Ricciardo en die Nederlander Max Verstappen. Tot die 2014-seisoen was die jaers Sebastian Vettel en Mark Webber gewees.

Die span, wat vanaf 2018 as Aston Martin Red Bull Racing bekend staan, is een van twee Formule Eenmotorrenspanne wat deur Red Bull besit word, 'n vervaardiger van energiedrankies met dieselfde naam. Die ander span is die Scuderia Toro Rosso F1-span (die Italiaanse vertaling van "Red Bull") wat in Faenza, Italië gesetel is.

Red Bull borg ook vele ander ekstreme sportsoorte, o.a. in vliegkuns en vryspronge.

"* Seisoen nog aan die gang"



</doc>
<doc id="102887" url="https://af.wikipedia.org/wiki?curid=102887" title="Lancia Stratos">
Lancia Stratos

Die Lancia Stratos HF, beter bekend as die Lancia Stratos, is 'n sportmotor en tydrenmotor wat deur die Italiaanse motorvervaardiger Lancia gebou is. Die HF staan vir ""High Fidelity"". Dit was 'n uiters suksesvolle tydrenmotor, en het die wêreldkampioenskap in 1974, 1975 en 1976 gewen.


</doc>
<doc id="102890" url="https://af.wikipedia.org/wiki?curid=102890" title="Lancia Beta">
Lancia Beta

Die Lancia Beta (Tipe 828) is 'n motorvoertuig wat deur Lancia vervaardig is vanaf 1972 tot 1984. Dit was die laaste model wat bekendgestel is deur Lancia, voordat Lancia deur Fiat oorgeneem is in 1969.


</doc>
<doc id="102891" url="https://af.wikipedia.org/wiki?curid=102891" title="Lancia Rally">
Lancia Rally

Die Lancia Rally (Tipe 151), ook bekend as die Lancia Rally 023, is 'n sportmotor wat in 1982 en 1983 deur Lancia gebou is. Dit was die laaste agterwielaangedrewe motor wat die Wêreldtydrenkampioenskap (WRC) kon gewen het.


</doc>
<doc id="102892" url="https://af.wikipedia.org/wiki?curid=102892" title="Lancia Montecarlo">
Lancia Montecarlo

Die Lancia Montecarlo (Tipe 137) is 'n sportmotor wat deur Pininfarina ontwerp is en van 1975 tot 1981 deur Lancia gebou is.


</doc>
<doc id="102893" url="https://af.wikipedia.org/wiki?curid=102893" title="Lancia Delta S4">
Lancia Delta S4

Die Lancia Delta S4 is 'n Groep B-tydrenmotor wat deur die Italiaanse motorvervaardiger, Lancia gebou is. Die Delta S4 het van 1985 tot 1986 in die Wêreldtydrenkampioenskap (WRC) deelgeneem, waarna FIA weens veiligheidsredes nie meer die Groep B-motors in tydrenne toegelaat het nie.


</doc>
<doc id="102894" url="https://af.wikipedia.org/wiki?curid=102894" title="Lancia Fulvia">
Lancia Fulvia

Die Lancia Fulvia (Tipe 818) is 'n motorvoertuig wat van 1963 tot 1976 deur Lancia vervaardig is.


</doc>
<doc id="102895" url="https://af.wikipedia.org/wiki?curid=102895" title="Lancia Flavia">
Lancia Flavia

Die Lancia Flavia (Tipe 815/819/820) is 'n motorvoertuig wat van 1961 tot 1971 deur Lancia vervaardig is.


</doc>
<doc id="102896" url="https://af.wikipedia.org/wiki?curid=102896" title="Alain Prost">
Alain Prost

Alain Prost (gebore 24 Februarie 1955 in Lorette, Loire, Frankryk) bynaam "Die Professor", is 'n Franse voormalige Formule Een motorrenjaer wat vir die Renault F1, McLaren, Ferrari en Williams spanne gejaag het. Hy is 'n viermalige wêreldbestuurderskampioen, en wel in 1985, 1986, 1989 en 1993.


</doc>
<doc id="102897" url="https://af.wikipedia.org/wiki?curid=102897" title="Mark Webber">
Mark Webber

Mark Webber (gebore 27 Augustus 1976) is 'n Australiese professionele renjaer, wat tans in die FIA Wêrelduithoukampioenskap as 'n Porsche fabrieksjaer deelneem in die Le Mans Prototipe (LMP1).

Hy was voorheen (2002–2013) 'n Formule Een motorrenjaer vir die Minardi, Jaguar, Williams en Red Bull spanne. 


</doc>
<doc id="102898" url="https://af.wikipedia.org/wiki?curid=102898" title="Daniel Ricciardo">
Daniel Ricciardo

Daniel Ricciardo (gebore 1 Julie 1989) is 'n Australiese beroepsmotorrenjaer wat vir die Aston Martin Red Bull Racing-span in Formule Een Grands Prix jaag.


</doc>
<doc id="102899" url="https://af.wikipedia.org/wiki?curid=102899" title="Williams Grand Prix Engineering">
Williams Grand Prix Engineering

Williams Grand Prix Engineering (voorheen "Williams F1") is 'n Britse Formule Een-motorrenspan wat by Grove, Wantage, Oxfordshire in Engeland gebaseer is. Hulle neem aan die Formule Eenwêreldkampioenskap deel en maak tans gebruik van Mercedes M08 EQ Power+ enjins in hulle renmotors.

Die span se renjaers vir 2016 was die Brasiliaan Felipe Massa en die Fin Valtteri Bottas. Vir 2017 was die renjaers Massa en Lance Stroll, en in 2019 is dit die Brit George Russell en Robert Kubica van Pole.


</doc>
<doc id="102902" url="https://af.wikipedia.org/wiki?curid=102902" title="Mika Häkkinen">
Mika Häkkinen

Mika Häkkinen (gebore 28 September 1968 in Vantaa, Finland), bynaam "The Flying Finn" is 'n Finse voormalige Formule Een-motorrenbestuurder wat vir die McLaren-Mercedesspan gejaag het. Hy was die Formule Een-Wêreldbestuurderskampioen in 1998 en 1999.


</doc>
<doc id="102904" url="https://af.wikipedia.org/wiki?curid=102904" title="Diamond Way-Boeddhisme">
Diamond Way-Boeddhisme

Diamond Way-Boeddhisme is ’n leke-organisasie binne die Karma Kagyu-skool van Tibettaanse Boeddhisme. Die eerste Diamond Way-Boeddhistesentrum is in 1972 deur die lama Ole Nydahl en sy vrou, Hannah, gestig. Ole Nydahl staan onder die geestelike leiding van Trinley Thaye Dorje, een van die twee aanspraakmakers op die titel 17de Karmapa. 

Daar is tans sowat 650 Diamond Way-Boeddhistesentrums wêreldwyd, onder meer in Kaapstad en Johannesburg, Suid-Afrika.



</doc>
<doc id="102905" url="https://af.wikipedia.org/wiki?curid=102905" title="Renault F1">
Renault F1

Renault se verwantskap in Formule Een motorsport is beide as vervaardiger en enjinverskaffer vir verskeie tydperke sedert 1977. In 1977 het die maatskappy by Formule Een aangesluit as 'n vervaardiger, met sy bekendstelling van 'n turbo-enjin in sy eerste motor, die Renault RS01. In 1983 het Renault ook begin om enjins aan ander spanne te verskaf.

Hoewel die Renault-span heelwat renne gewen het en sterk meegeding het om die wêreldtitel, het hulle aan die einde van 1985 onttrek nadat die span se Formule Een-skandaal aan die lig gekom het. Renault het egter voortgegaan om enjins aan ander spanne te verskaf tot 1986, en weer van 1989 tot 1997.

Renault het teruggekeer tot Formule Een in 2000 toe dit die Enstone-gebaseerde Benetton Formula-span (voorheen Toleman Motorsport) verkry het, 'n span wat die bestuurderskampioenskap in 1994 gewen het en beide die bestuurders- en vervaardigerskampioenskappe in 1995. Vir die eerste twee seisoene onder Renault is die span steeds Benetton Formula genoem en "Benetton" gebruik as hul vervaardigersnaam. In 2002 het Renault die span na die Renault F1 Team herdoop en "Renault" begin gebruik as sy vervaardigersnaam. Hul het daarna beide die bestuurders- en vervaardigerskampioenskappe gewen, twee jaar na mekaar in 2005 en 2006.

Die Renault F1-span is in 2012 hernoem na die Lotus F1-span en het in 2015 Mercedes-Benz enjins in hul renmotors gebruik, nie meer dié van Renault nie.

Renault het op 3 Desember 2015 aangekondig dat hulle vanaf die 2016-seisoen weer die span by Lotus oorgeneem het en dat hulle met 'n fabriekspan na Formule 1 terugkeer. Hiermee het Renault vir die eerste keer sedert 2011 'n fabriekspan in Grands Prix bestuur. Kevin Magnussen en Jolyon Palmer vorm die span se jaers. Die span het eintlik 'n onderstel gebruik wat grootliks onder die naam van Lotus gebou is, en daar was min geleentheid het om die motor te ontwikkel weens 'n gebrek aan geld. As gevolg hiervan was die seisoen 'n teleurstelling: in net drie Grands Prix is punte aangeteken en die span eindig negende in die vervaardigerskampioenskap.

"* Seisoen nog aan die gang"


</doc>
<doc id="102906" url="https://af.wikipedia.org/wiki?curid=102906" title="Kagyu Samye Dzong Afrika">
Kagyu Samye Dzong Afrika

Kagyu Samye Dzong Afrika is ’n groep Tibettaanse Boeddhistesentrums vir Wêreldvrede en Gesondheid en ’n tak van die Kagyu Samye Ling-klooster in Skotland. 

Kagyu Samye Dzong Afrika het verskeie sentrums in Afrika en veral Suid-Afrika, onder meer in Kaapstad, Johannesburg, Pretoria, Durban en Grahamstad. Van die besoekende lamas (onderwysers) wat die sentrums besoek, is die Yeshe Losal Rinpoche, ab van Samye Ling in Skotland.



</doc>
<doc id="102907" url="https://af.wikipedia.org/wiki?curid=102907" title="Dharma-sentrum">
Dharma-sentrum

’n Dharma-sentrum is ’n sentrum sonder ’n klooster in Boeddhisme. Volgens die Stigting vir die Bewaring van die Mahayana-tradisie is die doel van dié sentrums om die leringe van Boeddhisme te bewaar en te versprei. Baie van die groter sentrums het inwonende volgelinge. Volgens die Nuwe Kadampa-tradisie verskaf dié sentrums die fokus van ’n plaaslike Boeddhistegemeenskap, asook geriewe om te leer, oefen en volgens die leringe te lewe.

In Suid-Afrika is twee Dharma-sentrums, in Robertson en Rondebosch, Kaapstad.



</doc>
<doc id="102908" url="https://af.wikipedia.org/wiki?curid=102908" title="Nuwe Kadampa-tradisie">
Nuwe Kadampa-tradisie

Die Nuwe Kadampa-tradisie is ’n tak van Boeddhisme wat in 1991 in Engeland gestig is. In 2003 is die woorde "Internasionale Kadampa-Boeddhiste-unie" (IKBU) agteraan die oorspronklike naam gevoeg. Dit is ’n wêreldwye organisasie wat in Engeland geregistreer is as ’n welsynorganisasie sonder winsbejag. 

Die stigter van dié tradisie is Geshe Kelsang Gyatso, ’n monnik, onderwyser en skrywer. Die organisasie lys meer as 200 sentrums en sowat 900 klasse/studiegroepe in 40 lande.

In Suid-Afrika is ook ’n sentrum: die Tushita Kadampa-Boeddhistesentrum is in Rondebosch, Kaapstad.



</doc>
<doc id="102909" url="https://af.wikipedia.org/wiki?curid=102909" title="Flapnekverkleurmannetjie">
Flapnekverkleurmannetjie

Die Flapnekverkleurmannetjie ("Chamaeleo dilepis") is 'n verkleurmannetjie wat voorkom in die noorde van die Noord-Kaap, Noordwes, Limpopo, Mpumalanga en KwaZulu-Natal. Die reptiel is 12 tot 17 cm lank en leef in boomveld, Karoostruikveld en grasveld.

Die reptiel het 'n groot kop, keëlvormige oë en 'n grypstert. Die volwassenes is lig tot donkergroen van kleur, dikwels met wit vlekke. Hulle kan van kleur verander. Die verkleurmannetjie vreet vlieë en ander insekte. Die prooi word met die lang, klewerige tong gevang. Sy natuurlike vyande is die voëlslang, boomslang en spookvoël.




</doc>
<doc id="102910" url="https://af.wikipedia.org/wiki?curid=102910" title="Reusepantserakkedis">
Reusepantserakkedis

Die Reusepantserakkedis ("Gerrhosaurus validus") is 'n akkedis wat voorkom in Limpopo, Mpumalanga en Kwazulu-Natal. Die reptiel is 50 tot 60 cm lank en leef in skeure in klipbanke.

Die reptiel het 'n plat lyf en die bene is kort, die stert lank en die kop betreklik klein. Die skubbe is plaatagtig met kolletjies. Dit skep 'n dwarsbandpatroon. Die jonger reptiele het duidelike swart en pienkgeel patrone.

Hulle leef van insekte, koggelmanders, geitjies, vye en bessies.




</doc>
<doc id="102911" url="https://af.wikipedia.org/wiki?curid=102911" title="Grofskubpantserakkedis">
Grofskubpantserakkedis

Die Grofskubpantserakkedis ("Gerrhosaurus major") is 'n akkedis wat voorkom in Limpopo, Mpumalanga en KwaZulu-Natal. Die reptiel is 25 tot 30 cm lank en leef in skeure in klipbanke en termiethope. Die reptiel is middelgroot met 'n platlyf, kort bene en 'n langstert. Die skubbe is gerand en grof wat dit 'n gepantserde voorkoms gee. Die volwasse akkedis is 'n dowwe strooikleur en die onvolwassenes is helderder.

Hulle leef van insekte, koggelmanders, geitjies, vye en bessies.




</doc>
<doc id="102912" url="https://af.wikipedia.org/wiki?curid=102912" title="Shambhala-Boeddhisme">
Shambhala-Boeddhisme

Die term Shambhala-Boeddhisme is in 2000 die eerste ingestel deur Sakyong Mipham. Hy het daarmee sy weergawe beskryf van die Shambhala-leringe wat oorspronklik deur sy pa, Chögyam Trungpa, geskep is as sekulêre praktyke om ’n verligte gemeenskap daar te stel in ooreenstemming met die Kagyu- en die Nyingma-skool van Tibettaanse Boeddhisme. 

Shambhala-Boeddhiste beskou Sakyong Mipham as hul hoof en die tweede Sakyong ("aardebeskermer"); die eerste was Chögyam Trungpa.

In Suid-Afrika is ook ’n Shambhala-Boeddhistesentrum: in Rondebosch, Kaapstad.



</doc>
<doc id="102914" url="https://af.wikipedia.org/wiki?curid=102914" title="Vipassana">
Vipassana

Vipassana (Pali) of vipaśyanā (विपश्यना, Sanskrit) in Boeddhisme beteken "insig" in die ware aard van realiteit, of die drie kenmerke van die bestaan: verganklikheid, lyding en die besef van die nie-self.

Vipassana-meditasie is ’n antieke praktyk wat deur Boeddhas geleer is en later weer bekendgestel is. Dit het gewild geraak danksy Mahasi Sayadaw, S.N. Goenka en die Vipassana-beweging. Dit behels bewustheid van asemhaling en van gedagtes, gevoelens en optrede, en word gebruik om insig te kry in die drie kenmerke van die bestaan. 

Wêreldwyd is verskeie sentrums wat Vipassana-meditasie beoefen. In Suid-Afrika is die Dhamma Pataka in Worcester naby Kaapstad.




</doc>
<doc id="102916" url="https://af.wikipedia.org/wiki?curid=102916" title="Soka Gakkai Internasionaal Suid-Afrika">
Soka Gakkai Internasionaal Suid-Afrika

Soka Gakkai Internasionaal Suid-Afrika (SGI Suid-Afrika) is die plaaslike tak van ’n Nichiren-Boeddhistiese leke-organisasie wat in 1975 deur Daisaku Ikeda, die Japannese beweging Soka Gakkai se derde president, in Guam gestig is. 

Die SGI is die oorkoepelende organisasie vir Soka Gakkai wêreldwyd. Volgens hul webtuiste het hulle volgelinge in 192 lande en gebiede. Hulle beskou hulself as ’n steunnetwerk vir die beoefenaars van Nichiren-Boeddhisme en ’n wêreldwye Boeddhistebeweging vir "vrede, opvoeding en kulture uitruiling". Dit is ’n nieregeringsorganisasie met amptelike bande met die Verenigde Nasies.

SGI Suid-Afrika is van die vroeë 1980's af in Suid-Afrika bedrywig en het tans 400 lede, veral in Johannesburg, maar ook Kaapstad, Durban en elders in die land. Hul hoofkwartier is in Parkwoord, Johannesburg.



</doc>
<doc id="102917" url="https://af.wikipedia.org/wiki?curid=102917" title="NG Kerk Vrystaat">
NG Kerk Vrystaat

Die NG Kerk Vrystaat is een van die nege streeksinodes van die Nederduitse Gereformeerde Kerk. Sy grense stem min of meer ooreen met dié van die provinsie Vrystaat.

Die eerste draers van die NG Kerk en die Christelike godsdiens na die gebied wat vandag as die Vrystaat bekend is, was agtereenvolgens die trekboere of veeboere, die sendelinge en die Voortrekkers. Die doel van die beweging of trek van die trekboere was nie om van die koloniale gesag los te kom nie, maar om voldoende plaasgrond en weiveld te verkry. Hierdie trek is in die begin van die negentiende eeu versnel deur herhaalde droogtes en die vernietiging van die weiveld suid van die Oranjerivier deur sprinkane en trekbokke; daarenteen was die Groot Trek 'n doel-bewuste, georganiseerde massabeweging van ongeveer 10 000 mense om sodoende hulle van alle Britse gesag vry te maak en in die binneland 'n onafhanklike staat te stig.

Hierdie mense was nie fortuinsoekers of ongelowiges nie, want Piet Retief stel die gesindheid van die trek in sy Manifes baie duidelik : "Wy verlaten nu het vruchtbare land onzer geboorte, waarin wy enorme verliezen geleden hebben, en gedurige ergernis, en staan gereed een vreemd en gevaarlyk gebied in te gaan, maar wy gaan met een vast vertrouwen op een alzienden, rechtvaardigen en genadigen God, dien wy altoos vreezen zullen, en in alle nederigheid zullen trachten te gehoorzamen."

In die eerste jare was daar geen sprake van gereelde geestelike bearbeiding van die wydverspreide Trekkers nie, veral weens die geweldige tekort aan leraars in die Kaapkolonie en ook weens verskil van oordeel oor die Trekkers. Daarby het die "Goewerment van onze nieuwe Republiek nog geen vaste fonds tot onderhoud" van 'n leraar nie, sê Erasmus Smit in sy dagboek. Juis toe was dit die sendelinge wat 'n groot aandeel geneem het in die vestiging van die kerk oorkant die Groot Rivier. ’n Voorbeeld van die Trekkers se reis na die noorde en hul wedervaringe is die trek van Gerrit Maritz, wat op 15 November 1836 uit Olifantshoek (vandag Alexandrië) vertrek het. Hul eerste bestemming was Blesberg (vandag Thaba Nchu) waar eerw. James Archbell 'n Wesleyaanse sendeling, daar naby onder die Barolongs gearbei het. Saam met Gerrit Maritz wat op 19 November by hierdie versamelplek aankom, waar nou reeds 28 waens in die trekgeselskap was, kom Erasmus Smit en sy eggenote, 'n eie suster van Gerrit Maritz.

Om die een of ander rede wou veral die Potgieter-groep van die trek nie Smit se geestelike leierskap erken nie en 'n deel van die Trekkers bly gevolglik van sy dienste weg en woon dié van Archbell by. Moontlike faktore wat tot hierdie situasie kon bydra, was sy ouderdom (59 jaar), sy swak gesondheid, sy onaantreklike persoonlikheid en sy vroeëre verbinding vanaf 1814 met die Londense Sendinggenootskap en dr. J.T. van der Kemp. Nogtans lewer hy getroue dienste aan die "reizende Kerkgemeente" of "reizende Gereformeerde Kerkgemeente in de woestyn," soos hy die trek in sy dagboek bestempel.

Op 8 Februarie 1837 is Stefanus Maritz as eerste ouderling en Sarel Cilliers en Christiaan Viljoen as eerste diakens vir die trekkende gemeente gekies. Op 21 Mei 1837 is Smit deur Piet Retief, die "goewerneur" van die Trekkers, aan die gemeente "voorgestel" as die eerste leraar nadat hyself die Bevestigingsformulier gelees en daarop geantwoord het. Nou kon hy, ondanks voortdurende ontevredenheid, die werk voortsit deur twee maal op 'n Sondag onder 'n bokseil te preek, katkisasie te hou, huwelike te bevestig en verdere ampspligte uit te voer.

Op Sondag 11 Junie 1837 is Retief as goewerneur en opperbevelhebber van die trek in die toekomstige "vrye provincie van Nieuw Holland in Zuid Oost Afrika" deur Erasmus Smit aan die gemeente voorgestel nadat hy 'n rede oor 1 Kron. 11:1-13 gelewer het. Daarna versoek hy Retief wat op 'n kussing voor 'n tafel wat as preekstoel dien, neerkniel om sy linkerhand op 'n geopende Bybel te lê terwyl hy met opgesteekte vingers van die regterhand die ampseed as goewerneur aflê. Ná die bevestiging van die leraar, die verkiesing van kerkraadslede en die inswering van die goewerneur, gaan sake 'n vaster en gereelder gang.

Erasmus Smit het gereeld notule van kerkvergaderings gehou en 'n Doopregister aangelê waarin die eerste doopsbediening onder die Trekkers op 17 Maart 1837 van Adryana Petronella Janse van Vuuren, gebore op 1 Desember 1836 te Blesberg, geregistreer is. Dit is die eerste selfstandige geregistreerde doopsbediening in die Nederduitse Gereformeerde Kerk in die Transgariep. Eerw. J. Archbell het op 6 Oktober 1837 'n tweede Doopsregister in die laer van Petrus Lavras Uys aangelê. Die eerste bediening van die Nagmaal het op 28 Oktober 1837 plaasgevind. Op 31 Oktober 1837 meld Smit in sy dagboek dat hy vier jong dogters in die veldtent van J.D. Hattingh voorberei om belydenis van geloof af te lê.

Reeds 1838 ruil Hendrik Potgieter die hele gebied tussen die Vet- en Vaalrivier vir 42 beeste en, ná heelwat meningsverskil, word eindelik algemeen gevoel dat die plaas Waaifontein (later Wenburg en nog later Winburg) die geskikte plek vir die aanlê van 'n dorp is. Dit word ook die middelpunt van die gemeentelike lewe. In 1842 bring eerw. Daniel Lindley (die opvolger van eerw. Smit van 16 Januarie 1841 tot 1847) vanaf Pietermaritzburg, 'n eerste besoek aan Winburg en in daardie jaar word die eerste Doop- en Lidmateregister aangelê. Dit is die stigtingsjaar van dié gemeente.

Gedurende sy drie besoeke (1842, 1844, 1845) doop hy 1 303 kinders en sy medereisiger, ouderling Gert Naudé, skryf die name in "de Gereformeerde Christelyke Kerk by de gemeente van Winburg, zedert 31 Maart 1842." Die eerste huwelik is op 20 September 1843 geregistreer en tydens die besoek van di. Andrew Murray sr. en P.K. Albertyn word kerkraadslede gekies, te wete T.F. Theron en H.W. Wessels as ouderlinge, en C.J. Louwrens, J.J. Pienaar, P.J. Naudé en A.H. le Roux as diakens. Die eerste leraar is ds. Dirk van Velden, bevestig deur ds. A. Murray in 1850. Die kerk waarvan die hoeksteen in 1853 gelê word, is in 1858 ingewy. Tussen 1842 en 1848 is die eredienste onder bokseile gehou.

In Mei 1846 besoek ds. W. A. Krige (Victoria-Wes) as deputaat van die Ring van Graaff-Reinet die Trekkergemeenskap aan die Rietrivier waar hy huisbesoek doen en 94 kinders doop. Hierdie besoek is van die allergrootste belang omdat dit die begin is van die herstel van goeie verhoudings tussen die Kaapse Kerk en die Trekkers. Hy samel ook £700 in vir die aankoop van kerkplaas en £124 per jaar vir vyf jaar vir 'n leraar. Sy verslag oor die geestelike nood van die Trekkers en hul brandende behoefte aan "en behoorlyk Godshuis en eenen leraar" dien voor die Ring van Graaff-Reinet en voor die Sinode van 22 Oktober 1847.

Op voorstel van ds. Abraham Faure, wat die skreiende nood van die Trekkers in Natal waargeneem het, benoem hierdie Sinode 'n deputasie, bestaande uit ds. Andrew Murray sr. (Graaff-Reinet) en ds. P.K. Albertyn (Prins Albert) en oud. Barend Pienaar (Richmond), om die Trekkers te besoek. Die Trekkers langs die Rietrivier kom, op versoek van ds. Murray, die deputasie op Richmond op 1 Maart 1848 met twee perdewaens haal. Op 3 Maart begin die reis en op 7 Maart 1848 kom hulle op die plaas Groennek aan die Rietrivier uitspan. Op 11 en 12 Maart is hulle op die plaas Groenkloof waar hulle die Woord verkondig en die tweede gemeente in die Transgariep stig, naamlik Fauresmith met die eerste kerkraad bestaande uit A.J. Lubbe en W.J. Coertze as ouderlinge en T.A. du Toit, W.D. Jacobs, R. Weideman en A. Griesel tot diakens. Ds. A. A. Louw is in 1853 as eerste leraar bevestig.

Na aanleiding van die verslag van di. Murray en Albertyn en 'n dringende versoek van die kant van die nuwe gemeente Rietrivier om tog weer 'n besoek te kry, besluit die Sinodale Kommissie op 3 Augustus 1848 om dr. Philip E. Faure (Wynberg, moderator van die Kaapse Sinode) en dr. William Robertson na die emigrante te stuur. Op 16 Oktober vertrek die deputasie uit Kaapland en sou op 31 Oktober by Colesberg wees waar die Kerkraad van Rietrivier 'n span vars perde gereed moes hê om vandaar na Groenkloof in die gemeente Rietrivier te gaan. Van hier gaan hulle al langs die Rietrivier op tot by die plaas Waterval waar hulle op 25 November 1848 Smithfield as die derde gemeente in hierdie gebied stig. Ds. Piet Roux is in 1852 as eerste leraar bevestig. Die eerste kerkraadslede was: J.T. Snyman en H.J. Wessels as ouderlinge en G.H. van der Walt, P. du Plessis, C.J. Rood, J. Vermaak en W. Vogel as diakens. Die hoeksteen van die eerste kerkgebou sou in 1856 gelê word, maar voor voltooiing van die gebou sak die mure ineen en moes van vooraf begin word met 'n ander gebou wat in 1862 ingewy is.

Enkele dae later bereik hierdie deputasie Bloemfontein, die hoofstad van die Soewereiniteit, en stig op 30 November 1848 die gemeente Bloemfontein waar 'n Kerkraad gekies word bestaande uit W. Sterrenberg Pretorius en Jacobus van Zyl as ouderlinge en A.J. Erwee, J.D. Griesel, P.W. Coetzer en J.P. Maree as diakens. Die Nagmaal word aan 25 persone bedien, 31 kinders word gedoop en 33 lidmate bevestig. Op 6 Mei 1849 is ds. Andrew Murray as predikant van Bloemfontein en daarmee as die eerste vaste predikant in die Vrystaat bevestig. Die hoeksteen van die eerste kerkgebou in die Vrystaatse hoofstad word deur maj. Warden gelê en die gebou word op Saterdag 29 Mei 1852 plegtig aan die diens van die Here gewy. Di. Dirk van Velden, John Murray en J.H. Neethling neem deel aan die verrigtinge. Hierdie gebou is ná ongeveer 30 jaar diens vervang deur 'n nuwe gebou, die beroemde Tweetoringkerk, waarvan president J.H. Brand die hoeksteen op 7 Mei 1878 lê en wat op 7 Mei 1880 in gebruik geneem word. Aangesien die gebou op dieselfde terrein opgerig word, word die eredienste intussen in 'n pakhuis wat deur die saak Fichardt Beperk beskikbaar gestel is, gehou. In die latere kerkgebou lê die Vrystaatse presidente J.H. Brand, F.W. Reitz en M.T. Steyn die ampseed af.

Op hul terugreis laat die deputasie op die plaas Bloemspruit van komm. Lourens Botha naby die huidige Harrismith, op aandrang van Botha en landdros Paul Bester, vir hierdie groot gemeenskap 'n ouderling nl. Sarel Cilliers en twee diakens nl. H.J. Steyn en A.A. Smit kies. Ná 'n afwesigheid van drie en 'n halwe maand is die deputasie teen einde Januarie 1849 terug in die Boland nadat hulle per perdewa oor ongebaande weë meer as 3 000 myl gereis het en in 113 openbare dienste op 17 verskillende plekke aan meer as 4 000 persone die Woord bedien, 920 kinders gedoop, 628 lidmate bevestig en elf keer die Nagmaal bedien het. Onder geweldige ongerief en opoffering is 'n groot werk onder die verspreide Trekkers gedoen.

Daar is nou reeds vier gemeentes op die Vrystaatse vlaktes gestig, naamlik Winburg (1842), Rietrivier (Fauresmith) 1848, Smithfield (1848) en Bloemfontein (1848). Op 2 September 1850 besluit die Sinodale Kommissie van die Kaapse Sinode op Swellendam om die gemeentes oorkant die Oranjerivier, dit wil sê die gemeentes in die Soewereiniteit en Natal (die enigste gemeente tot in daardie stadium was Pietermaritzburg), in een Ring saam te groepeer en dit die Ring van die Transgariep te noem. Die Kaapse Sinode van 1852 bekragtig hierdie besluit en bring ook die Transvaalse gemeentes (Potchefstroom, Rustenburg, Lydenburg, Pietersburg en Pretoria) onder hierdie Ring tuis. Dit is steeds ’n Ring van die Kaapse Sinode maar hierdeur kom 'n organiese verband tussen die gemeentes in die Transgariep, asook tussen hierdie gemeentes en die Kaapse Sinode tot stand. Die eerste vergadering van hierdie Ring is op 13 en 14 Oktober 1853 in Bloemfontein onder voorsitterskap van ds. Andrew Murray gehou en is uit afgevaardigdes van die volgende gemeentes saamgestel: Pietermaritzburg (Natal), Winburg, Fauresmith, Smithfield, Bloemfontein, Harrismith en die Transvaalse gemeentes: Rustenburg, Lydenburg en Vryburg (Potchefstroom).

Hierdie Ring vergader gedurende sy bestaan ses keer en het goeie werk gedoen. So bespreek dit op sy vergadering van 18, 19 Oktober 1855 die oprigting van Grey-kollege en benoem selfs 'n Kommissie van toesig. Die Ringsvergadering van 1860 op Harrismith kon vanweë die swak bywoning nie gehou word nie en op die vergadering van 21 Oktober 1861 op Ladysmith is uit die Vrystaat slegs Sarel Cilliers van Kroonstad en die ouderlinge van Harrismith teenwoordig. Hier spreek ds. Huet die mening uit dat die tyd aangebreek het dat die gemeentes in die Oranje-Vrystaat en Natal in afsonderlike Ringe gedeel moet word. Die Natalse gemeentes besluit gevolglik in begin 1862 om hul eie weg op te gaan.

Die afgevaardigdes uit die Transgariepse gemeentes het gereeld die Sinode in Kaapland bygewoon tot die uitspraak van die Hooggeregshof die band van hierdie ringsgemeentes met die Kaapse Kerk afgesny het. In 1852, toe die inlywing van die gemeentes van Transgariep ter sprake kom, vestig ds. S.P. Heyns van die Groote Kerk weer die aandag van die Sinode op die woorde in klousule 2, naamlik "binne de Kolonie". Weer is die advies van William Porter, die prokureur-generaal, wat self die ordonnansie opgestel het, ingewin en weer het hy die Sinode daarvan verseker dat hy by magte is om by wyse van sy eie besluite of wette sodanige gemeentes buite die grense van die Kaapkolonie in te sluit. Dit is dan ook met die oog daarop dat die Sinode op sy advies die Kerkwet so wysig dat die woorde "in deze volksplanting" in artikels 11, 12 en 13 tot "in Zuid Afrika" verander word omdat dit dan ook in ooreenstemming sou wees met die naam van die Kerk: "Nederduitsch Gereformeerde Kerk in Zuid Afrika".

Op grond van hierdie reëlings woon die predikante en ouderlinge van die Transgariepse Ring dan ook die Sinodesitting van 1852 en 1857 in Kaapstad by. As gevolg van hulle teenwoordigheid opper die ouderling van die gemeente Swartland, Hugo Hendrik Loedolff, later burgemeester van Malmesbury, egter op laasgenoemde sitting bedenkings oor die wettigheid van die samestelling van die Sinode, maar in die lig van Porter se advies besluit die Sinode dat dit nie nodig is om verder aandag aan die bedenkings van die ouderling van Swartland te skenk nie. Loedolff was gekrenk oor die ligtelike wyse waarop die Sinode sy besware afgemaak het en waarskynlik ook oor die motiewe wat aan hom toegeskryf is, naamlik 'n poging om die stigting van die Teologiese Seminarium te verydel en om deur die uitsluiting van die Transgariepse verteenwoordigers, wat suiwer in die leer was, 'n meerderheid vir die liberale groep in die Sinode te verseker. Dit is dus begryplik dat hy nie by hierdie besluit van die Sinode sou berus nie.

Met die sitting van die Sinode van 1862 in Kaapstad reis die afgevaardigdes van die Transgariepse gemeentes weer vol vertroue daarheen. Di. A.A. Louw en P. Roux reis per kar, maar di. Van de Wall van Bloemfontein, Van Broekhuizen van Winburg en Huet van Pietermaritzburg, asook verskeie ouderling, onder wie Sarel Cilliers, reis met die kusboot "Waldensian" van Durban na Kaapstad. By Oos-Londen en Port Elizabeth sluit ander predikante by hulle aan. In die nag van 13 op 14 Oktober loop die boot naby Kaap Agulhas op die rotse. In lewensgevaar word die opvarendes egter almal aan land gebring en vandaar met waens en karre na Somerset-Wes vervoer om daar die trein na Kaapstad te haal. Intussen broei daar in die Sinode te Kaapstad 'n verdere storm teen hierdie afgevaardigdes.

Toe die geloofsbriewe aan die begin van die sitting opgeëis en die naam van die afgevaardigde van die gemeente Pietermaritzburg uitgelees word, maak ouderling Loedolff, wat weer die gemeente Swartland verteenwoordig het, beswaar teen die sitting van die afgevaardigdes van daardie gemeente en daarmee teen die sitting van afgevaardigdes van enige gemeente buite die grense van die Kaapkolonie, omdat dit in stryd sou wees met Ordonnansie 7 van 1843 en die daarmee ooreenstemmende wette van die kerk in die Kaapkolonie. Die rapport van die kommissie na wie die voorstel van Loedolff verwys is, verwerp sy beswaar en die rapport word deur die oorgrote meerderheid van die Sinode aanvaar.

Hierby berus Loedolff nie en doen tesame met Hugo Hendrik Smuts, van Malmesbury, by die Hooggeregshof aansoek om 'n interdik teen die sitting van ds. A.A. Louw. Die interdik word deur die hof verwerp omdat "waar 'n seker reg vir 'n jaar en dag ongehinderd uitgeoefen was, daardie reg alleen kon vernietig word wanneer in 'n gereelde proses die wettigheid of onwettigheid van die reg waarop hulle aanspraak maak, deur die uitspraak van die regbank beslis is, en omdat geen onmiddellike en onvermydelike gevaar vir enige onderdaan sou ontstaan as die aansoek van die hand gewys word nie".

Loedolff is ook hiermee nie tevrede nie en hy en Smuts stel 'n gereelde proses in. Op 26 November 1862 gee die Hooggeregshof ten gunste van hulle uitspraak –"to wit that the said Andries A. Louw be declared not entitled to sit, deliberate and vote at the meetings of the said Synod or to take any part in their proceedings". Op die aandsessie van die Sinode op dieselfde dag kondig die moderator, ds. Andrew Murray, vroeër van Bloemfontein, die uitspraak van die hof aan, naamlik dat "de zitting van al de leden buiten de grenzen der Kolonie als onwettig beschouwd worden", en versoek hulle om die vergadering te verlaat "doch doet vooraf een plegtig gebed". Vir almal teenwoordig moes dit 'n oomblik van diepe teleurstelling en droewige gewaarwording gewees het en die afgevaardigdes van die Transgariepse Ring kon hulle sekerlik nie vrymaak van die gevoel nie dat hier 'n onverklaarbare element van moedswil aan die dag gelê is wat sekerlik vermy kon gewees het, "maar wie erns maak met die belydenis dat Christus die hoof van die kerk is, sal ook hierin die weg van sy aanbiddelike wysheid eerbiedig", aldus prof. Adriaan Moorrees.

Hierdie uitspraak van die Hooggeregshof is die aanleidende oorsaak dat die gemeentes oorkant die Oranjerivier hul pad na 'n eie selfstandige Sinode moes vind. Die gemeentes van Natal en Transvaal vorm nog 'n jaar lank tot 1863 saam een ring maar gaan daarna die pad van afsonderlike ontwikkeling met die gevolg dat die eerste Natalse Sinode in Julie 1865 op Pietermaritzburg en die eerste Transvaalse Sinode op 4 Desember 1866 vergader. Die Ring van die Transgariep vergader ná die uitspraak van die Hooggeregshof nog 'n keer op 16 September 1863 en bespreek naas die gewone ringswerksaamhede ook die toekomstige posisie van die Ned. Geref. Kerk in die OVS. Op hierdie vergadering dien 'n versoekskrif wat deur 187 lidmate uit verskillende gemeentes in die OVS onderteken is (as daar langer tyd was sou baie meer dit waarskynlik onderteken het) en waarin hulle op die stigting van "eene afzonderlyke Synode in den Vrystaat" aandring. Die vraag of hereniging met die Kaapse Kerk moontlik of raadsaam is, word op hierdie kerkvergadering breedvoerig bespreek. Ds. Gilles van de Wall (Bloemfontein) spreek hom ondubbelsinnig ten gunste van 'n afsonderlike Sinode uit terwyl di. Colin Fraser (Philippolis), A.A. Louw (Fauresmith), Piet Roux (Smithfield) en H. van Broekhuizen (Winburg) sterk tot die Kaapse Sinode aangetrokke voel en gevare vir die konstituering van 'n selfstandige Sinode in die Vrystaat sien. Die vergadering besef die moeilikhede en ernstige posisie waarin hy verkeer en neem geen finale besluit nie, maar wag vir raadpleging met die Kaapse Sinode in Oktober. Verder word besluit om op 13 Januarie 1864 te Bloemfontein 'n konferensie te belê om sake, "betreffend de tydelyke en geestelyke welvaart van Kerk en Staat in de toekomst" te oorweeg.

Intussen besluit die Kaapse Sinode na aanleiding van 'n verslag van 'n kommissie onder voorsitterskap van dr. William Robertson op 30 Oktober 1863 om: (i) nie by die Kaapse Parlement vir wysiging van Ordonnansie 7 van 1843, wat die gemeentes buite die grense van die Kaapkolonie uitsluit, aansoek te doen nie, en (ii) aan die begeerte om met die gemeentes buite die Kaapkolonie "in die nouste vereniging" te verkeer, te voldoen deur onder meer lidmate oor en weer te erken, leraars oor en weer te beroep en deputasies oor en weer na kerkvergaderings te stuur. Hierdie besluit verydel alle hoop om met die Kaapse kerk te herenig en laat vir die Vrystaatse gemeentes geen ander keuse as om 'n selfstandige Sinode te konstitueer nie.

Die beplande konferensie vergader van 13 tot 15 Januarie 1864 op Bloemfontein en 'n kommissie bestaande uit die vyf predikante in die Vrystaat en drie ander lede word benoem om op 15 Junie daardie jaar op Bloemfontein te vergader om die Kaapse Kerkwet te hersien en ooreenkomstig die behoeftes in die Vrystaat te wysig. Hierdie vergadering van 15 Junie besluit om op 9 November 1864 'n kerklike konferensie te hou om "de reeds gewysigde Kerkwetten voor de laatste maal in revisie te brengen en eindelyk te bekrachtigen: (en) om als uit den boesem der gemeenten de Synode van den Oranje Vrystaat te constitueren" (Acta Synodi 1865, pag. iii). Elke Kerkraad van die 11 gemeentes was geregtig om na hierdie konferensie of kerklike vergadering die leraar en twee verdere afgevaardigdes te stuur.

Hierdie kerkvergadering, in sitting van 10 tot 15 November op Smithfield, is deur 33 afgevaardigdes bygewoon. Die leraars van Bloemfontein en Harrismith was weens ongesteldheid afwesig en hul plaasvervangers woon waarskynlik die sitting by. Op 9 November is eers 'n voorlopige samespreking van die aanwesige leraars gehou en vanaf die volgende dag word die 180 artikels van die Kerkwet en die bylaes onder voorsitterskap van ds. A.A. Louw (Fauresmith), noukeurig nagegaan, bespreek en goedgekeur. Op die aand van 15 November, nadat die laaste Kerkwetartikel gelees en goedgekeur is, verklaar die praeses (voorsitter) op plegtige wyse: "In Naam des drieënigen Gods de Synode van den Oranje Vrystaat wettig geconstitueerd," (luidens ’n berig in "The Friend of the Free State", 25 November 1864) en op besluit van die Sinode word die eerste Kerkwet vroeg in 1865 uitgegee tot voorligting vir die gemeentes. Vanaf 15 November 1864 is al die gemeentes in die OVS weer in 'n gekonstitueerde Sinodale verband saamgesnoer.

Van 2 tot 15 Mei 1865 vergader die eerste formele Sinode van die Ned. Geref. Kerk in die OVS. Hierdie Sinode is saamgestel uit sewe leraars en 15 ouderlinge uit die 11 Vrystaatse gemeentes en ds. G. van de Wall van Bloemfontein is tot voorsitter (moderator), ds. A.A. Louw van Fauresmith tot ondervoorsitter (assessor) en ds. H. van Broekhuizen van Winburg tot skriba gekies. Dit is dan ook die eerste moderatuur van die Vrystaatse Sinode.

Reeds op die stigtingsvergadering van die Sinode op Smithfield is besluit om die gemeentes in twee Ringe te verdeel, naamlik die Ring van Winburg (Winburg, Bloemfontein, Harrismith, Boshof en Kroonstad) en die Ring van Fauresmith (Fauresmith, Smithfield, Jacobsdal, Philippolis, Edenburg en Bethulie). Die Ringe hou hul eerste vergadering tydens die Sinode van 1865.

Tussen 1865 en 1877 verdubbel die gemeentes feitlik van 11 tot 22 en gevolglik besluit die Sinode van 1877, na aanleiding van 'n beskrywingspunt van die Kerkraad van Bloemfontein, om vier Ringe in die lewe te roep, naamlik. die Noordelike (vyf gemeentes), die Suidelike (ses gemeentes), die Oostelike (ses gemeentes) en die Westelike (vyf gemeentes). In 1895 toe die gemeentes van 22 tot 36 aangegroei het, is die vyfde Ring, naamlik die Sentrale Ring (sewe gemeentes) toegevoeg. In 1925 word die 65 gemeentes in agt Ringe verdeel en toe die gemeentes van Rhodesië by die Vrystaatse Kerk in 1928 ingelyf word, kom die Ring van Bulawayo by as die negende Ring. Die Sinode van 1964 laat die 131 gemeentes onder 15 ringe ressorteer. In die volgende 20 jaar groei die getal gemeentes aan tot 170 (1984), maar weens inlywings en samesmeltings sak dié getal teen 2014 terug tot 157, net sowat 10 meer as aan die begin van die 1970's.

Die ontwikkeling tot vier selfstandige NG Kerke in Suid-Afrika vanweë die uitspraak van die Hooggeregshof in 1862 is 'n verdeling wat die NG Kerk nog altyd as onnatuurlik aangevoel het en wat na 'n hegter eenheid geroep het. Eers in 1903 het al vier Sinodes vergader: Natal en Transvaal in April, Vrystaat in Mei en Kaapland in Oktober. Die Natalse Sinode benoem 'n kommissie om met die Transvaalse Kerk oor hereniging te onderhandel maar voordat hierdie besluit die Transvaalse Sinode vir behandeling bereik, besluit laasgenoemde reeds op 1 Mei oor die wenslikheid van 'n nouer vereniging tussen al die NG Kerk van Suid-Afrika en benoem 'n kommissie van vyf om met die ander drie Kerke hieroor te onderhandel. Die Vrystaat reageer gunstig op die telegram uit Transvaal en benoem twee leraars maar die Sinodale Kommissie vermeerder die getal tot ses lede om in die kommissie te dien. Die Kaapse Sinode benoem 'n kommissie van sewe vir die onderhandelings. Hierdie voorgenoemde kommissies vergader op 9 en 10 Augustus 1905 op Colesberg (vanweë die dorp se sentrale ligging) om kerkvereniging te bespreek en daar word op 'n federale vereniging besluit.

'n Raad onder die naam van "De Raad der Nederduitsch Gereformeerde Kerken in Zuid Afrika" sal in adviserende hoedanigheid die algemene belange van die kerke behartig. Hierdie Raad van die Kerke vergader vir die eerste keer op 13 Maart 1907 in Pretoria onder voorsitterskap van ds. H.S. Bosman. Die Raad voel "meer en meer die wenslikheid van 'n organiese kerkvereniging van die Gefedereerde Kerke" en stel later 'n uitvoerige inligtingstuk op waarin die redes vir die vereniging, die verenigingspogings, die verenigingsakte, ensovoorts uiteengesit word maar die Vrystaatse Kerkrade keur organiese kerkvereniging met 36 teen 13 af. Gevolglik wys die Vrystaatse Sinode van 1912 kerkvereniging "voor het tegenwoordige" van die hand.

Maar in die loop van die jare word dieselfde saak in een of ander vorm van tyd tot tyd deur die Raad van die Kerke bespreek totdat, in uitvoering van die opdrag van die Raad van die Kerke, die kommissie van aktuarii in 1959 'n konsepkerkorde voor die vergadering lê. Hiervolgens sou daar een Algemene Sinode wees wat saamgestel sou word uit 50 afgevaardigdes, dit wil sê 25 leraars en 25 ouderlinge van elkeen van die samestellende Sinodes. Die Kaapse kerk sou egter voorlopig 150 afgevaardigdes hê omdat die Sinode binne afsienbare tyd in drie streeksinodes verdeel sou word. Hierdie Sinode sal sake van algemener kerklike belang behartig soos die vasstelling van 'n Kerkorde, die belydenisskrifte en die liturgiese formuliere; die behartiging van die teologiese opleiding, die Bybelvertaling en die Psalm-gesangboek; die bepaling van die orde van die erediens, die behartiging van ekumeniese sake, ens. Die Provinsiale Sinodes bly voortbestaan met volle outonomie oor alle ander sake. Hierdie konsepkerkorde is met enkele wysigings deur die Raad van die Kerke aanvaar. Die Sinode van die NG Kerk in die OVS was die eerste wat dit behandel het en wel op 27, 28 en 29 April 1960, waarna dit met enkele veranderings aanvaar is. Die Vrystaat was dus die eerste wat kerkvereniging goedgekeur het, maar op voorwaarde dat die Sinodes van Kaapland en Transvaal uit die Wêreldraad van Kerke uittree. Die ander drie Sinodes keur op hul eerskomende vergaderings ook die konsepkerkorde goed en die eerste Algemene Sinode van die NG Kerk word, ná 'n voorbereidende konvensie op 11 Oktober 1962, op 12 Oktober 1962 en volgende dae in Kaapstad in die Hugenote-Gedenksaal gehou. Presies 100 jaar ná die uitspraak van die Hooggeregshof word organiese kerkvereniging 'n werklikheid.

Die Sinode van die NG Kerk in die OVS herdenk hierna op 8 April 1964 en volgende dae in die nuwe sierlike, doelmatige Sinodale Eeufeesgedenksaal in die Sinodale Sentrum in Bloemfontein die honderdjarige bestaan van die Sinodale verband. Die voorsitter van die Sinode, ds. P.S Z. Coetzee lewer 'n rede, die staatspresident, C.R. Swart (’n Vrystater van geboorte), hou 'n toespraak, verteenwoordigers van susterskerke en talle ander liggame dra hul groete oor, gedenkplate word onthul, die saakgelastigde wat seker die dryfkrag agter die grootse onderneming was, lewer 'n oorsigtelike verslag. Op die historiese datum van 15 November 1964 is 'n sentrale fees op Smithfield en eeufeesvierings deur die hele Vrystaat gehou om te dink aan die hele pad waarlangs die Vrystaatse Kerk in die eerste eeu van sy bestaan gekom het.

Die jaartal dui op die jaar waarop die syfers in die NG Kerk se Jaarboek gepubliseer is, nie op die tydstip waarop dit opgeneem is nie. Die syfers vir 1932 en 1949 sluit dié van Noord- en Suid-Rhodesië uit wat tot 1957 deel was van die Vrystaatse Kerk en in 1963 die onafhanklike Sinode van Midde-Afrika geword het.




</doc>
<doc id="102918" url="https://af.wikipedia.org/wiki?curid=102918" title="Pal Tubten Shedrup Ling-sentrum">
Pal Tubten Shedrup Ling-sentrum

Die Pal Tubten Shedrup Ling-sentrum is ’n Suid-Afrikaanse sentrum in die Nyingma-tradisie van Tibettaanse Boeddhisme in Pretoria. Volgens hul webtuiste is die sentrum gestig op versoek van Dzogchen Lingla Rinpoche en die lama Orgyen Chokyi Dorje.

Dit is ’n organisasie sonder winsbejag wat onder meer seminare en konferensies reël en die Tibettaanse Boeddhistiese filosofie leer en beoefen. Hulle bevorder ook kulturele uitruiling tussen Suid-Afrika en Tibet.



</doc>
<doc id="102919" url="https://af.wikipedia.org/wiki?curid=102919" title="Lama (Boeddhisme)">
Lama (Boeddhisme)

Lama (Tibettaans: བླ་མ་, "hoof" of "hoëpriester") is die titel van ’n onderwyser van die dharma in Tibettaanse Boeddhisme. Dit is soortgelyk aan die Sanskrit-term "ghoeroe".

Die woord is histories gebruik vir hooggeagte spirituele meesters of kloosterhoofde. Vandag kan dit gebruik word as ’n eretitel vir ’n monnik, non of gevorderde beoefenaar van die godsdiens as ’n aanduiding van ’n vlak van geestelike vervulling en van die gesag om te onderrig, of dit kan deel van ’n titel wees, soos in die geval van die Dalai Lama of Panchen Lama, om ’n reeks gereïnkarneerde lamas aan te dui.

Die term "lama" is vroeër in die Weste vir enige Tibettaanse monnik gebruik moontlik weens ’n verkeerde begrip van Tibettaanse Boeddhisme, waarna soms as "Lamaïsme" verwys is. Dié term word nou as neerhalend beskou.



</doc>
<doc id="102920" url="https://af.wikipedia.org/wiki?curid=102920" title="Lama (dubbelsinnig)">
Lama (dubbelsinnig)

Lama kan verwys na:



</doc>
<doc id="102922" url="https://af.wikipedia.org/wiki?curid=102922" title="Klas G-tenklokomotief">
Klas G-tenklokomotief

Die Suid-Afrikaanse Spoorweë Klas G 4-8-2T van 1904 is 'n tenklokomotief wat in die begin van die twintigste eeu in die Kolonie van Natal onwerp is.

In 1904 het die Natalse Regeringspoorweë 25 Klas E "Mountain"-tipe tenklokomotiewe in diens gestel. In 1912, toe hierdie lokomotiewe na die Suid-Afrikaanse Spoorweë oorgedra is, is hulle hernommer en as herklassifiseer.


</doc>
<doc id="102923" url="https://af.wikipedia.org/wiki?curid=102923" title="Kliplikkewaan">
Kliplikkewaan

Die kliplikkewaan ("Varanus albiguralis") is 'n likkewaan wat voorkom oor feitlik die hele Suid-Afrika met die uitsondering van die westelike gedeeltes. Die reptiel leef in ruigtes, boomveld en koppies.

Die likkewaan word 100 – 150 cm lank en weeg 12 – 15 kg; dit is 'n massiewe droëgrondakkedis met 'n geronde snoet. Die volwasse likkewaan se rugkant is grysbruin, die pens bleekgeel met donker kolle en dwarsstrepe. Die onvolwasse likkewaan is helderder van kleur.

Een van sy natuurlike vyande is die breëkoparend.




</doc>
<doc id="102928" url="https://af.wikipedia.org/wiki?curid=102928" title="Waterlikkewaan">
Waterlikkewaan

Die Waterlikkewaan ("Varanus niloticus") is 'n likkewaan wat voorkom aan die suidkus- en ooskus gebiede, die Vrystaat, Gauteng, Noordwes, Limpopo en Mpumalanga in Suid-Afrika. Dit leef aan die oewers van varswaterriviere en damme. Hulle word 100 tot 200 cm lank en weeg 12 tot 20 kg.




</doc>
<doc id="102934" url="https://af.wikipedia.org/wiki?curid=102934" title="Nichiren">
Nichiren

Nichiren (日蓮; 6 April 1222 – 21 November 1282) was ’n Boeddhistemonnik wat tydens die Kamakura-tydperk (1185–1333) in Japan gelewe het. Hy het toewyding gepredik aan die "Lotus-soetra", wat na bewering Gautama Boeddha se leringe aan die einde van sy lewe bevat, as die enigste manier om verligting te behaal.

Nichiren het geglo dié soetra bevat die kern van alle leringe van Gautama Boeddha wat met die wette van oorsaaklikheid (karma) verband hou en lei alle mense sonder onderskeid na verligting. Dié toewyding aan die soetra behels die dreunsing van "Namu Myōhō Renge Kyō" ("eerbetoon aan die "Lotus-soetra""), ’n frase waarna as die "daimoku" verwys word, as die essensiële beoefening van die leringe.

Nichiren-Boeddhisme sluit verskillende skole in, soos Honmon Butsuryū Shū, Nichiren Shōshū, Nichiren Shū, asook lekebewegings soos Risshō Kōsei Kai en Soka Gakkai. Elk van hulle beweer hulle is die enigste ware volgelinge van hul stigter en het hul eie vertolkings van Nichiren se leringe. Ten spyte van die verskille, deel al die Nichiren-sektes die dreunsing van die "daimoku" as ’n kernpraktyk. 

Hoewel alle Nichiren-skole hom beskou as die reïnkarnasie van die "Lotus-soetra" se Visistacaritra of "Jōgyō Bosatsu", beskou sommige hom as die eintlike Boeddha van sy tyd of selfs tot in ewigheid.




</doc>
<doc id="102938" url="https://af.wikipedia.org/wiki?curid=102938" title="Giancarlo Fisichella">
Giancarlo Fisichella

Giancarlo Fisichella (gebore 14 Januarie 1973 in Rome), ook bekend as Fisico, Giano of Fisi, is 'n Italiaanse professionele renjaer. Hy het in Formule Een vir Minardi, Jordan, Benetton, Sauber, Renault, Force India en Ferrari gejaag. 

Sedertdien het hy vir AF Corse bestuur in hul Ferrari 458 GTE by verskeie sportmotorbyeenkomste, en wen sy klas in die Le Mans 24 uur twee keer, en die GT-klas een keer by die Petit Le Mans in Road Atlanta. Hy was ook Ferrari se F1-reserwebestuurder vir 2010.


</doc>
<doc id="102942" url="https://af.wikipedia.org/wiki?curid=102942" title="Vlag van Switserland">
Vlag van Switserland

Die Switserse Vlag toon ’n regop, losstaande wit kruis op ’n rooi agtergrond. Die vlag is een van twee vlae wat vierkantig is waar die ander die Vlag van die Vatikaanstad is. Die Switserse vlag is die nasionale vlag van Switserland. In Duitssprekende Switserland word die term ""Schweizerfahne"" gebruik vir die vlag en die wit kruis word dikwels "Schweizerkreuz" genoem.



</doc>
<doc id="102945" url="https://af.wikipedia.org/wiki?curid=102945" title="David Coulthard">
David Coulthard

David Marshall Coulthard, MBE (* 27 Maart 1971 in Twynholm, Skotland), bekend as DC, is 'n afgetrede Britse Formule Een renjaer. Hy was die naaswenner in die 2001 Formule Een-wêreldbestuurderskampioenskap, terwyl hy vir McLaren gejaag het.


</doc>
<doc id="102946" url="https://af.wikipedia.org/wiki?curid=102946" title="Switserse kantons">
Switserse kantons

Die grondgebied van Switserland is sedert 1979 in 26 Kantons ("enkelvoudig": kanton) (Frans:"cantons", Italiaans:"cantoni", Romansch:"chantuns") verdeel. Hulle is deelstate van die Switserse Konfederasie.

Elkeen van die kantonne beskik oor sy eie grondwet, wetgewende mag, regering en howe. Die meeste kantonale parlemente is eenkamerstelsels met tussen 58 en 200 setels. 'n Klein aantal van parlemente word deur sogenaamde "Landsgemeinden" gevorm, dit wil sê 'n vergadering van alle burgers wat oor wetsake besluit neem. Vroue het in enkele kantonne eers in 1971 stemreg by die vergaderings gekry.

Alle aangeleenthede wat volgens die Switserse grondwet nie uitdruklik onder die gesag van die konfederasie val nie, word deur die kantonne gereël. Ook die graad van selfregering wat die munisipaliteite geniet, word deur die kantonne bepaal en verskil dus grootliks. Daar is ook groot verskille wat die oppervlakke en bevolkingsyfers van die kantonne betref: Oppervlakke variëer tussen 37 en 7 105 vierkante kilometer, terwyl die bevolkings tussen 14 900 en 1 244 400 beloop.

Direkte demokrasie in die vorm van algemene vergaderings word ten opsigte van kantonale sake tans nog slegs in die kantonne Appenzell-Innerrhoden en Glarus toegepas. In alle ander kantonne gaan burgers nou stembus toe om hulle demokratiese regte waar te neem.

Sedert die stigting van die Franssprekende kanton Jura in 1978 is daar geen nuwe kantonne meer geskep nie. Volgens die grondwet van 1999 is daar amptelik 26 kantonne. Die aantal state wat 'n rol speel by die verkiesing van die Eerste Kamer (Duits: "Ständerat", Frans: "Conseil des États") van die Switserse Konfederasie en die stemming by federale wetsontwerpe, beloop egter 23: Die kantonne Unterwalden, Appenzell en Basel bestaan elkeen uit twee halfkantonne. Unterwalden word verdeel in Obwalden en Nidwalden, Appenzell in Appenzell-Innerrhoden en Appenzell-Ausserrhoden en Basel in Basel-Stad en Basel-Landschaft.

Die twee-letter afkortings vir Switserse kantonne word dikwels gebruik, "bv." op kar nommerplate.

Die term "kanton" is vir die eerste keer in 1475 in ´n dokument van die stad Freiburg gebruik. Oorspronklik het elke kanton van die Switserse Federasie 'n selfregerende en onafhanklike politieke eenheid gevorm, wat oor sy eie geldeenheid en leër beskik het. Die huidige federale struktuur dateer uit die jaar 1848.

In die 16de eeu het die Switserse Konfederasie uit dertien selfregerende kantonne bestaan: Ses sogenaamde woudkantonne en sewe sogenaamde stedelike kantonne. Hulle het formeel deel uitgemaak van die Heilige Romeinse Ryk van die Duitse Nasie, tog was hulle ná hul oorwinning oor die Duitse keiser Maximiliaan in 1499 feitlik onafhanklik.

Die ses woudkantonne was demokratiese republieke, terwyl die sewe stedelike kantonne, waaronder Zürich, Bern en Basel, deur stadsrade geregeer is. Hierdie stadsrade is egter deur klein oligargieë van patrisiërs (welvarende burgers) en die guldes oorheers.


</doc>
<doc id="102949" url="https://af.wikipedia.org/wiki?curid=102949" title="Force India">
Force India

Die Force India F1-span is 'n Formule 1-span wat vanaf die 2008-seisoen tot in 2017 aan die Formule Een-wêreldkampioenskap deelgeneem het.

Force India het ontstaan uit die Spyker F1-span, wat gespruit het uit Midland, wat op sy beurt uit die Jordan Grand Prixspan ontstaan het in Oktober 2007.

Die span se renjaers in 2016 was Sergio Pérez en Nico Hülkenberg, en in 2017 en 2018 Pérez en Esteban Ocon.



</doc>
<doc id="102951" url="https://af.wikipedia.org/wiki?curid=102951" title="Trinley Thaye Dorje">
Trinley Thaye Dorje

Trinley Thaye Dorje (Tibettaans: ཕྲིན་ལས་མཐའ་ཡས་རྡོ་རྗེ་; geb. 6 Mei 1983, Tibet) is ’n aanspraakmaker op die titel 17de Karmapa. Die Karmapa is hoof van die Karma Kagyu-skool, een van die vier hoofskole van Tibettaanse Boeddhisme. Die ander aanspraakmaker op die titel is Ogyen Trinley Dorje.

Trinley Thaye Dorje is die seun van die 3de Mipham Rinpoche (Tshe-dbang Bdud-'dul-lyn) van die Junyung-klooster, een van verskeie mense wat geglo word die reïnkarnasie van Ju Mipham, ’n belangrike lama van die Nyingmapa-skool en ’n afstammeling van koning Gesar van Ling, is. Daar word berig dat die seun op die ouderdom van ses maande reeds begin vertel het dat hy die Karmapa was. Die identiteit van die 17de Karmapa word egter betwis.

In 1988 het Shamar Rinpoche Lhasa in die geheim besoek om ondersoek in te stel of Thaye Dorje werklik die reïnkarnasie van die Karmapa is omdat hy gesê het die seun het in ’n droom aan hom verskyn. In Maart 1994 het Thaye Dorje en sy familie uit Tibet na Nepal ontsnap en toe na Indië, waar Shamar Rinpoche hom amptelik as die 17de Karmapa erken het. In 1994 is Thaye Dorje in Nieu-Delhi, Indië, deur die 14de Kunzig Shamarpa gekroon as die 17de Gyalwa Karmapa.

Thaye Dorje het hierna ’n intensiewe tydperk van tradisionele opleiding in Boeddhistiese filosofie en praktyk ontvang. Hy het ook ’n moderne Westerse opvoeding van Britse en Australiese onderwysers en ’n intensiewe bekendstelling aan Westerse filosofie in Amerika gekry.

Thaye Dorje woon tans in Kalimpong, Indië, waar hy sy opvoeding voortsit. Op 17 Mei 2006 is hy amptelik deur die Karmapa-liefdadigheidstrust as die regmatige en administratiewe opvolger van die 16de Karmapa erken. Die wettige opvolger is egter nog nie onbetwis bepaal nie.





</doc>
<doc id="102955" url="https://af.wikipedia.org/wiki?curid=102955" title="Ogyen Trinley Dorje">
Ogyen Trinley Dorje

Ogyen Trinley Dorje (Tibettaans: ཨོ་རྒྱན་འཕྲིན་ལས་རྡོ་རྗེ; geb. 26 Junie 1985), ook gespel Urgyen Trinley Dorje, is ’n aanspraakmaker op die titel 17de Karmapa. Die Karmapa is hoof van die Karma Kagyu-skool, een van die vier hoofskole van Tibettaanse Boeddhisme. Die ander aanspraakmaker op die titel is Trinley Thaye Dorje.

Ogyen Trinley Dorje is in Lhatok, Tibet, gebore en is die seun van nomadiese ouers. Hy het hom glo vroeg in sy kinderdae as die Karmapa aan sy familie onthul. (Die identiteit van die Karmapa word egter betwis; sien die Karmapa-omstredenheid.) 

Hy was bekend as Apo Gaga en was sewe jaar oud toe ’n soekgeselskap onder Tai Situpa, met instruksies wat hy beweer het deur die vorige Karmapa gelaat is, hom as die nuwe Karmapa geëien het. Hy is by die Tsurphu-klooster, die tradisionele setel van die Karmapa in Tibet, as sulks erken deur beide die 14de Dalai Lama en die Staatsraad van die Volksrepubliek van China, wat verklaar het hy is ’n "lewende Boeddha" – dit was die eerste keer dat China se kommunistiese regering ’n lama erken het. 

Op 14 jaar het hy deur Nepal na Indië ontsnap, en op 5 Januarie 2000 daar aangekom. Hy het gevoel hy sou nie in China die gespesialiseerde opvoeding kon kry wat hy nodig gehad het nie. 

Van 15 Mei tot 2 Junie 2008 het hy sy eerste Westerse reis onderneem en verskeie stede in Amerika besoek. Hy is amptelik in die Noord-Amerikaanse setel van die Karmapa in Woodstock, New York, gekroon. 





</doc>
<doc id="102956" url="https://af.wikipedia.org/wiki?curid=102956" title="Karmapa">
Karmapa

Die Karmapa (ook "Sy Heiligheid die Gyalwa Karmapa" of die "Karmapa Lama") is die hoof van die Karma Kagyu-skool van die Kagyu, wat een van die vier belangrikste skole van Tibettaanse Boeddhisme is. Die historiese setel van die Karmapa is die Tsurphu-klooster in Tibet. Sy hoofsetel in bannelingskap is die Dharma Chakra-sentrum in Indië.

Die eerste Karmapa was Düsum Khyenpa (1110–1193), ’n dissipel van die Tibettaanse meester Gampopa. Die vorige (16de) Karmapa was Rangjung Rigpe Dorje (1924–1981). Daar is tans ’n omstredenheid in die Karma Kagyu-skool oor wie die eintlike huidige 17de Karmapa is: Trinley Thaye Dorje of Ogyen Trinley Dorje.




</doc>
<doc id="102957" url="https://af.wikipedia.org/wiki?curid=102957" title="Sakyong Mipham">
Sakyong Mipham

Sakyong Mipham (Tibettaans: ས་སྐྱོང་མི་ཕམ་) of Sakyong Jamgon Mipham Rinpoche, Jampal Trinley Dradul (geb. in 1962 as Osel Rangdrol Mukpo) is die hoof van die Shambhala-Boeddhisme-lyn en van Shambhala Internasionaal, ’n wêreldwye netwerk van meditasiesentrums, kloosters, ’n universiteit en ander organisasies wat deur sy pa, Chögyam Trungpa Rinpoche, gestig is. Sakyong Mipham Rinpoche is ’n lama in die Nyingma-lyn van Tibettaanse Boeddhisme.

Shambhala-Boeddhiste beskou Sakyong Mipham as hul hoof en die tweede Sakyong ("aardebeskermer"); die eerste was Chögyam Trungpa. Met ’n mengsel van Oosterse en Westerse perspektiewe onderrig hy meditasie en sosiale transformasie terwyl hy ook ’n paar humanitêre projekte lei. In 2006 het die Sakyong die Barmhartige Leierskapkonferensie-en-dialoog begin deur die Lewende Vredesprys aan die Dalai Lama toe te ken; dit word gegee aan lewende voorbeelde van mense wat die mensdom bevoordeel. 

Die Sakyong het verskeie boeke geskryf; sy mees onlangse boek, "The Shambhala Principle", is op 7 Mei 2013 uitgereik. Hy is ook ’n digter, kunstenaar en atleet.



</doc>
<doc id="102961" url="https://af.wikipedia.org/wiki?curid=102961" title="Hendrik Steyn">
Hendrik Steyn

Ds. Hendrik Pieter Marthinus Steyn (Utrecht, Natal, 9 September 1886 – Kaapstad, 14 Augustus 1963) was 'n Suid-Afrikaanse predikant in die NG Kerk en sekretaris van die Britse en Buitelandse Bybelgenootskap (BBBG). Hy word onthou as die dryfkrag agter die vertaling van die Bybel in Afrikaans.

Ds. J.D. Kestell, een van die eindvertalers, het met groot waardering na Steyn se bydrae verwys in die volgende woorde: ""Ons glo nie dat daar één enkele persoon is wat meer gedoen het om die Afrikanervolk die Bybel in die hand te plaas as hy nie."" Volgens prof. B.B. Keet, een van die Bybelvertalers, was Steyn een van die bekendste predikante van die NG Kerk en een van die mees gewaardeerde en geliefde kanselredenaars in die geskiedenis van dié kerk. Ds. A.P. Smit het oor hom geskryf: ""Almal wat met Steyn kennis gemaak het, kan getuig van sy mensliewende geaardheid, sy bedagsaamheid en gesonde humorsin."" H.J. Otto, penningmeester van die vertalingskommissie van die Afrikaanse Bybel het van hom gesê: ""Die reuse-aandeel van ons triomf in Afrikaans, ons geliefde Bybel, het Totius en ds. H.P.M. Steyn gedra."" In 1953 het die Kaapse Sinode hom as volg gehuldig: ""Ds. H.P.M. Steyn moet onder die groot manne van ons Kerk getel word. Hy was, voorwaar, 'n gawe van God aan ons Kerk. Naas die vertalers van die Bybel, was hy die dryfkrag en besieling dat ons op 27 Augustus 1933 die Bybel in ons moedertaal in ontvangs geneem het."" Met verwysing na die groot werk wat sy eggenote vir die behuising van minderbevoorregtes gedoen het, is tereg gesê: ""Mev. Zerilda Steyn het die huise gebou en ds. Steyn het die Bybel daarin geplaas.""

Ná sy heengaan het ds. G.E. Bruwer, Organiserende Sekretaris van die Genootskap, van ds. Steyn getuig: "Hy was inderdaad groot van visie en 'n geliefde man … Danksy sy meesterskap oor albei landstale, was hy 'n gesogte prediker, ook onder sy Engelssprekende landgenote. In die hoogste vergaderings van die Britse en Buitelandse Bybelgenootskap in Londen het sy rype ervaring, sy deeglike taalkennis en sy administratiewe bekwaamheid hom verhef tot die gesaghebbende oor Suid-Afrikaanse aangeleenthede." Toe hy ná meer as drie dekades aftree, het sy opvolger ds. J.T.M. de Jongh van Arkel, verklaar: "Die Bybelgenootskap sonder ds. H.P.M. Steyn – dit was ondenkbaar! 'n Mens kan jou so 'n toestand nie voorstel nie! Oor 'n periode van 33 jaar het die man en die saak so inmekaar gegroei dat die twee feitlik een geword het … Toe ds. Steyn in 1922 die sekretariaat vir Kaapland aanvaar het, was dit voorwaar 'n swak kindjie wat hy in sy arms geneem het … Met al sy talente het die nuwe sekretaris die kindjie versorg en vertroetel, met die gevolg dat dit tot 'n sterk, gesonde en lewenslustige man gegroei het."

In sy prediking het hy vroeg en laat die wekroep laat hoor: "Terug na die Bybel." Sy opdrag aan predikante was steeds: "Smeek by elke gemeentelid en pleit by hul om huisgodsdiens te hou." Met die inwyding van die Voortrekkermonument op 16 Desember 1949 het hy daarvoor gesorg dat op die omslag van die Monumentbybels die woorde pryk: "Die Bybel – die Erfenis van ons Vaders".

Uit erkentlikheid vir die diens wat hy aan sy volk en kerk bewys het met die vertaling van die Bybel en die verspreiding daarvan, is die graad D.Phil. honoris causa, in Desember 1954, kort voordat hy in Februarie van die volgende jaar sou aftree, deur die Universiteit Stellenbosch aan hom toegeken.

Steyn was die seun van Jan Daniël Steyn en sy vrou, Louisa Steyn. Hy het sy vroeë jeugjare deurgebring in die distrik Utrecht, wat toe nog deel van die ZAR was. Hy het eers op die plaas skoolgegaan waar sy pa ’n groot beesboerdery gehad het en daarna op die dorp. Met die uitbreek van die Tweede Vryheidsoorlog (1899–1902), het hy hom as dertienjarige penkop by die Boeremagte aangesluit nadat hy op die punt gestaan het om na Stellenbosch te gaan vir sy voorbereidende studie met die oog daarop om aan die Kweekskool as predikant opgelei te word.

Ná die Driejarige Oorlog het hy 'n tyd lank op die plaas van sy vader in die distrik Ermelo geboer, maar in 1905 in diens van 'n sakeonderneming getree. Twee jaar het die drang na die evangeliebediening by hom so groot geword dat hy op 21-jarige leeftyd op eie onkoste na Stellenbosch vertrek het, waar hy binne drie jaar in die matrikulasie-eksamen geslaag het. Ds. A.P. Smit skryf: “Hy was 'n uitmuntende student. In sy matriekjaar verower hy op een na al die pryse in die skool in Nederlands, Grieks en Latyn.” Ná aflegging van die Intermediêr aan die Victoria-kollege het die ernstige jongman het hom so ooreis dat hy genoodsaak is om ter wille van sy gesondheid 'n reis na die buiteland te onderneem.

Deur sy oorsese reis het hy sy kragte herwin en sy studie in Amerika voortgesit. Tydens sy studie in die letterkunde en teologie aan die Teologiese Seminarie van Princeton in die VSA, het hy hom as 'n knap en hardwerkende student, veral in Hebreeus, Grieks en Latyn, onderskei. Hy het ook 'n verhandeling in Latyn geskryf.

Ná aflegging van die proponentseksamen het hy na Suid-Afrika teruggekeer waar hy in Desember 1916 as predikant van die NG Kerk gelegitimeer is. Op 14 Julie 1917 is hy met handoplegging in die gemeente Steytlerville bevestig. Dit was nadat die gemeente in ’n vergadering gehou op 27 November 1916 onder voorsitterskap van die konsulent, ds. J.A. Koch van Pearston, besluit het “op de Maandag morgen na Nachtmaal een predikant te beroepen. De salaris van de beroepen predikant word vastgesteld op vier honderd pond sterling (£400) per jaar en vrye woning."

Op Steytlerville het ds. Steyn hom uit die staanspoor bewys as 'n uithaler-organiseerder en besonder harde werker: binne drie jaar is die groot gemeenteskuld uitgewis en beywer hy hom met besondere welslae vir die onderwys van die jeug.

Drie dae ná ds. Steyn se bevestiging was hy teenwoordig in die kerkraadsvergadering op 17 Julie 1917 waarby ds. I.P. van Heerden van Jansenville en konsulent van Steytlerville die vergadering met gebed geopen en die leiding aan ds. Steyn oorgegee het. Sy skriba was die skoolhoof, Carel W. du Toit, wat vir die laaste keer as skriba opgetree het. Die hou van die destydse sogenaamde Dingaanfeeste op Steytlerville dateer uit die tyd van ds. Steyn. In sy eerste vergadering is 'n brief gelees “van de heren G.M. Ferreira, H. Horn en drie anderen waarin gevraagd werden (a) de medewerking van de Kerkraad in de aanstaande Dingaansvergadering; (b) de aanstelling door de Kerkeraad van drie van zyn leden als een komitee om de schryvers en anderen te ontmoeten en zaken te regelen". Die volgende ouderlinge is hiervoor aangestel: G.N. Hayward, J. Olchers en S. Terblanche.

In die dienstyd van ds. Steyn het die Kerkraad die moedige besluit geneem om die hotel en drankwinkel te sluit. Hy teken sy laaste notule op 3 Desember 1921. Ds. Steyn was sterk van liggaamsbou, opgeruimd, toeganklik en met 'n sterk persoonlikheid. In sy dienstyd van drie jaar het hy diep spore op Steytlerville agtergelaat.

Begin 1922 het hy die verantwoordelike betrekking aanvaar van sekretaris van die BBBG met hoofkantoor in Kaapstad. Oor sy verwelkoming by die BBBG het die "Kerkbode" indertyd berig: "Het was opvallend hoezeer deze twee broeders (Steyn sy voorganger, ds. Joubert) op elkander gelijken, zodat 't gewoon publiek nauwliks de verandering in persoon zal opmerken. Het word de nieuwe sekretaris gegeven om met het zelfde sukses te arbeiden als zijn voorganger." Hierdie bede sou, volgens ds. A.P. Smit, "meer as bewaarheid word. Die daaropvolgende 33 jaar – die dienstermyn van ds. Steyn – sou toon dat 'n beter aanstelling haas nie gemaak kon word nie. In meer as een opsig was dit die begin van 'n nuwe era in Bybelverspreiding in ons land."

Aanvanklik was hy slegs vir Kaapland en Suidwes-Afrika verantwoordelik, maar in 1948 het hy algemene sekretaris van die Genootskap vir die hele suidelike Afrika geword. Sy organisasietalent en welsprekendheid in albei landstale, maar veral sy ywer en toewyding, het van hom die aangewese persoon gemaak vir die taak van Bybelverspreiding. Jaarliks het hy van 24 000 tot 32 000 kilometer afgelê en selfs afgeleë uithoeke in Noord-Rhodesië (Zambië), die Belgiese Kongo (Zaïre) en die verre noorde van Suidwes-Afrika (Namibië) besoek. Hy het die werk van die Bybelgenootskap in Suid-Afrika gereorganiseer, Bybelhuise in Kaapstad, Johannesburg en Durban opgerig en hom met welslae beywer vir die vertaling van die Bybel in steeds meer Bantoetale. In die hoogste kringe van die BBBG in Londen is Steyn vanweë sy rype ervaring, deeglike taalkennis en administratiewe bekwaamheid erken as die gesaghebbende oor Suid-Afrikaanse aangeleenthede.

Steyn sal veral onthou word weens sy groot aandeel in die totstandkoming van die Bybel in Afrikaans. Hy het veral bekommerd gevoel oor die Afrikanerjeug vir wie Nederlands as Bybeltaal mettertyd ál meer 'n vreemde taal en moeiliker verstaanbaar geword het, en het al sy kragte van oorreding aangewend om steun van die Bybelgenootskap vir dié aangeleentheid te verkry. Dit was geen maklike taak nie, want hy het sterk teenstand ondervind van sy eie mense, vir wie die gedagte van 'n Bybel in Afrikaans onaanvaarbaar was. Sy liefde vir die saak en oortuigingskrag het die Genootskap egter oorreed om die taak op eie koste te steun en die Vier Evangelies en die Psalms het in 1922 as proef en in 1929 as amptelike vertaling verskyn. As sekretaris van die BBBG het hy ten nouste saamgewerk met die latere Bybelvertalers. Dikwels het sy sienswyse die beslissings in moeilike gevalle beïnvloed en dit was aan sy administratiewe en organisatoriese aanleg en onvermoeide ywer te danke dat die volledige Bybel in Afrikaans in Mei 1933 in plaas van die einde van daardie jaar verskyn het.

Op Maandag 29 Mei 1933 het die "Carnarvon Castle" met die eerste besending Afrikaanse Bybels anker gegooi in Tafelbaai. So groot was die vreugde en geesdrif dat etlike belangstellendes na die hawe gegaan het, om die swaar kiste met hul kosbare inhoud te verwelkom. Destyds was ds. Steyn self nie daar nie maar op reis saam met hoofsekretaris Wilkinson in die Oostelike Provinsie (vandaar die inlas van ds. Steyn se foto op die bekende foto van die aankoms van die eerste Afrikaanse Bybels by Bybelhuis in Kaapstad op Donderdag 1 Junie 1933).

Steyn was die eerste persoon wat die Afrikaanse Bybel op die kansel gebruik het en wel in die NG kerk in Oos-Londen op 4 Junie 1933. Kort ná die verskyning van die volledige Bybel, het Steyn die voortou geneem vir 'n hersiening daarvan, want fyn taalkundige wat hy was, wou hy verseker dat die Bybel slegs in die keurigste Afrikaans sou verskyn. Toe die hersiene uitgawe in 1953 die lig sien, het hy daarvoor gesorg dat dit in 'n groot verskeidenheid uitgawes versprei word en het hy die bynaam "Bybel-Steyn" verwerf.

Op die sentrale Bybelfees van 1933 in Bloemfontein het ds. J.D. Kestell na ds. Steyn gewys en gesê: “Ons as Bybelvertalers het baie huldeblyke ontvang, maar hierdie man te min. Ons het op die voorgrond gestaan, maar hy was die geheime krag agter ons. Ons glo nie dat daar één enkele persoon is wat meer gedoen het om die Afrikanervolk die Bybel in die hand te plaas as hy nie.”

Op 26 Julie 1933 het die bestuur van die Bybelgenootskap in Kaapstad die volgende aantekening gemaak: “During his (ds. Steyn's) absence the first consignment of Afrikaans Scriptures arrived by the Carnarvon on Monday, 29th May. These were delivered on Tuesday afternoon and were not opened until Thursday (Wednesday being a holiday), 1 June, when the arrival was officially celebrated in the Bible House, and copies of the first Afrikaans Bible handed to those present. A photograph of the group who attended was taken for record purposes.” Met dieselfde boot is drie afsonderlike pakkies ontvang, elk met drie Bybels. Sodra dit by Bybelhuis afgelewer is, is een van die pakkette oopgemaak en die boonste eksemplaar uitgehaal en onmiddellik versend na ds. Steyn, wat toe in Oos-Londen was. Die notule meld: “This was actually the first Afrikaans Bible on which the light of South Africa fell. It was read from the pulpit at East London on the day of Pentecost (4th June) and caused great excitement and general satisfaction.”

Onder die bekwame leiding van ds. Steyn is toe gereël dat die Afrikaanse Bybel by geleentheid van 'n Bybelfees op Sondag 27 Augustus 1933 in elke gemeente van die drie Afrikaanse Kerke (die NG Kerk, NHK en GKSA) amptelik in ontvangs geneem sou word. In daardie belangrike Bybeljaar het ds. Steyn hom uitermate ingespan vir die goeie saak. Hy lê meer as 12 100 myl af en besoek nie minder nie as 50 gemeentes, en pleit vroeg en laat, veral by die Afrikaanssprekendes, om die Bybel te lees, te bestudeer en toe te pas in eie lewe. Dit was veral op sy aandrang dat die NG Kerk sy lidmate gevra het om 'n spesiale dankoffer met voormelde Bybelfees te gee, 'n offer wat teen die einde van daardie jaar reeds £16 000 beloop het. Die sentrale Bybelfees het in Bloemfontein plaasgevind. 'n Skare van 5 000 het die groot Marksaal volgesit en met heilige ontroering die Afrikaanse Bybel in ontvangs geneem. By daardie geleentheid is spesiaal gebonde eksemplare aan die eindvertalers geskenk. By 'n latere geleentheid is ook spesiale geskenk-eksemplare aan die moderators van die Afrikaanse Kerke asook ander hoogwaardigheidsbekleërs oorhandig. Daar is selfs 'n prageksemplaar aan die Koningin van Nederland versend. In die namiddag van daardie sentrale Bybelfees in Bloemfontein, het ds. Steyn 'n skare van 6 000 studente en leerlinge in die Marksaal toegespreek.

Die Afrikaanse Bybel het 'n ongeëwenaarde afset geniet. Die eerste besending van 6 500 (waarvan 5 000 in linneband en die res in leer gebind) wat einde Mei 1933 hier afgelewer is, was as gevolg van 'n stortvloed van kontantbestellings feitlik uitverkoop voordat dit in Suid-Afrika aangekom het. Tussen 1 Junie en 31 Desember 1933 is sowat 150 000 Afrikaanse Bybels versprei. Teen die middel van 1934 het die verspreidingsyfer reeds geklim tot sowat 250 000. Volgens syfers in 1935 deur die Hoofkantoor verstrek is daar tussen Mei 1933 en Desember 1934 266 875 Afrikaanse Bybels uit Londen na Suid-Afrika verskeep. Die Britse en Buitelandse Bybelgenootskap het destyds verklaar: “This is a record which will not easily be exceeded by any first edition in a new language". Einde 1933 skryf eerw. W.E.H. Organe aan ds. Steyn: “As a colleague in the Bible Society I congratulate you on the wonderful sale of your new version of the Bible in Afrikaans. There is nothing to compare with it in recent years".

Nouliks het die Afrikaanse Bybel verskyn of ds. Steyn neem die leiding vir die hersiening van die teks. Hy nader die eindvertalers hieroor persoonlik en spoor hul aan om die werk dadelik aan te pak. Taalfynproewer soos hy was, wou hy seker maak dat die Bybel in die allerbeste Afrikaans verskyn. So sou die Bybel 'n standardiserende invloed uitoefen op Afrikaans wat as skryftaal toe nog betreklik jonk en derhalwe in meer as een opsig nog vloeibaar was. Twintig volle jare (1933– '53) is moeisaam aan die grondige hersiening bestee. Ook hierdie blye dag is hy gegun toe hy op 30 Augustus 1953 met die groot Bybelfees op Stellenboschdie prag-eksemplare van die Kanselbybel in die hersiene teks aan hoogwaardigheidsbekleërs kon oorhandig. Danksy sy ywer en ondernemingsgees is hierdie hersiene Afrikaanse Bybel hierna in 'n ryke verskeidenheid uitgegee.

Ds. Steyn het ewe hard gewerk om die Bybel in steeds meer inheemse tale van Suider-Afrika beskikbaar te stel: in Verenigde Xhosa, Kwanyama, Herero, Ndonga, Tswana, Verenigde Shona en Mende, om maar net enkeles te noem.

Toe ds. Steyn aan die begin van 1955 op die punt staan om af te tree, het 'n woordvoerder van die Genootskap hom soos volg hieroor uitgelaat: “Toe ds. Steyn destyds in Januarie 1922 as Sekretaris van Kaapland die werk aangeneem het, was die depot in Langmarkstraat 150 geleë en het dit bestaan uit slegs een kamer met 'n personeel bestaande uit die sekretaris, 'n toonbankklerk en 'n pakker. Die pakker was oorkant die straat, ook in 'n enkele kamertjie. In Johannesburg was hulle gehuisves in 'n bouvallige geboutjie met ook slegs drie lede in die personeel. In Durban het hulle saam met 'n ander onderneming een kamer gedeel en hul verteenwoordiger daar was 'n pensioentrekker met 'n Zoeloe-bediende. Ds. Steyn het gevoel dat dit 'n oneer was aan die Woord van God om in sulke treurige omstandighede gehuisves te wees en het dadelik begin werk om sake te verander. Reeds aan die einde van sy eerste jaar het hy daarin geslaag om 'n drieverdiepinggebou vir die Bybelgenootskap op die huidige standplaas te Groentemarkplein aan te koop. Hy het altyd sy oog op daardie plek gehad, omdat hy aan die toekoms gedink het en 'n sentrale plek vir die Woord van God in die Moederstad wou hê. Hy het ook volgehou totdat daar in Kaapstad, Johannesburg en Durban in baie prominente posisies drie deeglike Bybelhuise verrys het. Van daardie Bybelhuise gaan daar in normale tye jaarliks sowat 'n halfmiljoen Bybels en Bybeldele in meer as 100 tale na die Unie (van Suid-Afrika) en omliggende dele uit.”

Nouliks het ds. Steyn diens aanvaar of hy het besef dat die werk van die Genootskap hier te lande geweldig gestrem word “deurdat plaaslik nie een verantwoordelike hoof was om die beleid uit te voer en om die verskillende kantore met advies te dien nie en so sake ten beste te behartig nie". Die afstigting van die Central South African Agency in 1902, met sy eie sekretaris in Johannesburg wat regstreeks met Hoofkantoor geskakel het, het gelei tot 'n verdeelde beheer. Reeds in 1933 het ds. Steyn ernstig begin pleit vir reorganisasie, naamlik die aanstelling van een Algemene Sekretaris vir die hele Suid-Afrika, met vier Organiserende Sekretarisse onder hom. Eers in 1948 het hy Hoofkantoor oorreed om voormelde reorganisasieplan van hom te aanvaar. Uit erkenning vir sy getroue arbeid en onuitblusbare ywer, het Londen hom toe aangestel as die eerste Algemene Sekretaris van die Genootskap in Suid-Afrika.

Ds. Steyn is op 18 Desember 1912 met mej. Zerilda Minnaar (verkeerdelik volgens 'n ander bron Burger, haar ma se nooiensvan) getroud, aan wie die Universiteit Stellenbosch 'n eredoktorsgraad toegeken het vanweë haar onvermoeide ywer vir stedelike behuising vir minderbevoorregtes. Drie kinders is uit die huwelik gebore: Hendrien, ten tyde van haar pa se dood woonagtig in Pretoria, Zerilda, wat haar ma se naam gekry het, maar onder haar kennisse bekend was as Bee, en hulle seun Jan, later regter Jan H. Steyn, van Kaapstad, gebore 4 Maart 1928. Hy is op 30 Desember 2013 oorlede. Die Kaapse Stadsraad het ZerildiaDroskie, toe 76, in 1995 vereer vir die baanbrekerswerk wat sy vir bejaardes in die land gedoen. Sy was die eerste maatskaplike werker hier wat in dié onderwerp gespesialiseer het, en was 26 jaar lank by die Nasionale Raad vir Bejaardes betrokke, waarvan 17 voorafgaande jaar as direkteur.

Terwyl sy dogter hom van die Bybelhuis in Kaapstad na sy woning in Pinelands vervoer het, is hy plotseling in die motor oorlede. As teks vir sy begrafnisrede het ds. H.C. Kinghorn van die gemeente Pinelands, Ester 10:3 gekies: "Hy was groot en 'n liefling by die menigte van sy volk."




</doc>
<doc id="102963" url="https://af.wikipedia.org/wiki?curid=102963" title="Lydia van Niekerk">
Lydia van Niekerk

Lydia van Niekerk (7 September 1884 – 2 November 1929) was 'n Suid-Afrikaanse akademikus. Sy was die eerste vrou wat as professor by die Universiteit van Stellenbosch aangestel is. Sy was 'n professor in Nederlandse Literatuur en is gebore op die plaas Diepkloof naby Uitenhage. Sy studeer aan die universiteite van Leiden en Amsterdam in Nederland. Terug in Suid-Afrika verwerf sy 'n D.Litt et Phil graad waarna sy 'n lektor word by die Huguenot University College in Wellington. In 1920 aanvaar sy 'n professorskap by die Universiteit van Stellenbosch.



</doc>
<doc id="102965" url="https://af.wikipedia.org/wiki?curid=102965" title="Toyota, Aichi">
Toyota, Aichi

Toyota (Japannees: 豊田市 "Toyota-shi") is 'n stad in die Aichi-prefektuur, Japan, oos van Nagoya.

Verskeie van Toyota se vervaardigingsaanlegte, insluitend die Tsutsumi-aanleg, is hier geleë. Die jarelange bande tussen die Toyota Motor Corporation en die dorp Toyota-shi, voorheen bekend as Koromo (挙 母 市 Koromo-shi), gee die stad sy huidige naam.

Toyota is geleë in die sentraal-noordelike Aichi-prefektuur, en is die grootste stad in die prefektuur volgens oppervlak. Die stadsgebied is bergagtig in die noorde, met pieke ongeveer 1000 meter hoog langs die noordelike grens met die prefekture Nagano en Gifu. Meeste van die bergagtige noordelike gedeelte van die stad lê in die Aichi Kogen Kwasi-Nasionale Park. Die sentrale en suidelike dele van die stad het golwende heuwels en landbouvlaktes.

Toyota is minder as 'n uur se ry van Nagoya.


</doc>
<doc id="102970" url="https://af.wikipedia.org/wiki?curid=102970" title="Toyota A-enjin">
Toyota A-enjin

Die Toyota A-reeks enjins is 'n familie van inlynviersilinderbinnebrandenjins met verplasing van 1,3 tot 1,8 L vervaardig deur Toyota Motorkorporasie. Die reeks het staalenjinblokke en aluminiumsilinderkoppe.

Die ontwikkeling van die reeks het in die laat 1970's begin, toe Toyota vir die "Toyota Tercel" 'n heelnuwe enjin ontwikkel het as 'n opvolger vir die K-enjin. Die doel was om goeie brandstofdoeltreffendheid en prestasie sowel as lae emissies te bereik in 'n moderne ontwerp. Die A-reeks sluit in die eerste massa-produksie DOHC, vier-kleppe-per-silinder enjin, die 4A-GE, en 'n latere weergawe van dieselfde motor was een van die eerste produksie vyf-kleppe-per-silinder enjins.

Toyota en hul gesamentlike ondernemingsvennoot Tianjin FAW Xiali vervaardig steeds die 1,3 L 8A en het onlangs weer produksie hervat van die 5A-enjin.


</doc>
<doc id="102972" url="https://af.wikipedia.org/wiki?curid=102972" title="Gis">
Gis

Gis is 'n eukariotiese mikro-organisme (enkelselorganisme) wat deel vorm van die swam koninkryk met ongeveer 1 500 spesies wat reeds geïdentifiseer is. Daar word beraam dat hulle ongeveer 1% van alle swamspesies uitmaak. Alhoewel giste enkelselorganismes is, kan sekere spesies kettings vorm waar die onafhanklike selle nie skei na ontkieming nie, en 'n pseudohife vorm as gevolg hiervan.

Die grootte van 'n gissel verskil baie en is afhanklik van die gisspesie en die omgewing waarin dit leef. 'n Gissel is so 3–4 µm in diameter, alhoewel sekere giste tot 40 µm kan groei. Die meeste giste vermeerder deur 'n asimmetriese verdelingsproses wat as ontkieming bekend staan.

Giste is nie 'n enkele taksonomiese eenheid nie, maar eerder 'n groep organismes wat 'n soortgelyke voorkoms toon. Die woord "gis" word gereeld gebruik as 'n sinoniem vir "Saccharomyces cerevisiae", maar die giste kan in een van twee aparte fila geplaas word, die "Ascomycota" en die "Basidiomycota". Die ontkiemende giste ("ware giste") word onder die orde "Saccharomycetales" geplaas.

Die woord "gis" kom van die Oud-Engelse woord "gist", "gyst", asook van die Indo-Europese stam "yes-", wat beteken "kook", "skuim", of "borrel"'. In 1680 het Antonie van Leeuwenhoek vir die eerste keer gis onder 'n mikroskoop bestudeer. Maar hy het hulle nie as lewendige organismes beskou nie, maar eerder as ronde strukture. In 1857 het Louis Pasteur in sy werk ""Mémoire sur la fermentation alcoolique"" bewys dat alkoholiese fermentasie deur lewendige giste veroorsaak word, en nie 'n chemiese katalis nie. Pasteur het ook bewys dat deur suurstof deur die medium te borrel kan die selle groei, en die fermentasieproses word verhoed – die verskynsel was later die "Pasteureffek" genoem.

Giste het, soos alle swamme, organiese vastestowwe as energiebron nodig vir groei en het nie die vermoë om sonlig as 'n energiebron te gebruik nie (omdat hulle nie chlorofil bevat nie).

Koolstof word hoofsaaklik uit eenvoudige suikers, soos byvoorbeeld glukose, fruktose, of disaggariede soos sukrose en maltose verkry.

Giste is fakultatief anaerobies en kan sonder suurstof groei as daar lipiede in die vorm van vryevetsure en sterole in die medium beskikbaar is. Giste verkies 'n neutrale of effens-suuromgewing vir die beste groei.

Giste word wydverspreid in die omgewing waargeneem, en kan dikwels vanaf suikerryke voedsels geïsoleer word, soos byvoorbeeld vanaf vrugteskil of -nektar. Giste soos "Candida albicans", "Rhodotorula rubra", "Torulopsis" en "Trichosporon cutaneum" is ook as deel van die natuurlike flora van die mens se vel geïsoleer.

Die flora van die spysverteringskanaal van soogdiere en sommige insekte bevat ook giste, en selfs in diepsee-omgewings is daar 'n hele reeks giste.

Soos alle swamme kan giste deur beide geslagtelike en nie-geslagtelike voortplanting vermeerder.

Die mees algemene manier van voortplanting in die haploiëde gis is deur 'n bot te vorm, die bot is 'n uitstulping van die selwand, wat groei om uiteindelik 'n dogtersel te laat ontstaan. Die nuutgevormde dogtersel is gewoonlik kleiner as die moedersel.

Sommige giste, soos byvoorbeeld "Schizosaccaromyces pombe", verdeel deur binêre fissie om twee ewe groot dogterselle to vorm.

Alkoholiese drankies bevat etanol (CHOH), en die etanol is amper altyd deur fermentasie gevorm – (die afbraak van koolhidrate deur sekere giste onder anaerobiese of lae-suurstoftoestande. Drankies soos mead, wyn, bier en gedistilleerde alkohol benodig almal gis in hul produksieprosesse.

Gis soos die kommersiële kitsgis ("Saccharomyces cerevisiae"), word in broodbak gebruik, waar dit die suikers in die deeg omskakel en koolsuurgas produseer. Die gas veroorsaak holtes in die deeg en laat die deeg rys. In die bakproses gaan die gisselle dood, maar die gasborrels bly agter om die gebakte produk 'n sagte tekstuur te gee.
Die mees algemene gis wat vir bak gebruik word, is dieselfde spesie "S. cerevisiae" wat vir brou gebruik word. "Saccharomyces exiguus" (ook as "S. minor" bekend), 'n wildegis wat soms op plante, vrugte en graan voorkom word so af-en-toe vir bak gebruik. In broodbak maak die gis aanvanklik koolsuurgas en water (aerobies) maar wanneer die suurstof opgebruik is, begin fermentasie en daar word etanol gevorm, maar dié verdamp gedurende die bakproses.
Dit is nie bekend wanneer gis vir die eerste keer in bakwerk gebruik is nie, maar dit was in die tyd van ou-Egipte. Navorsers bespiegel dat meel en water langer as gewoonlik op 'n warm dag laat staan is, en die giste wat natuurlik in die meel voorkom het die brood laat gis voordat dit gebak is. Die brood wat van dié deeg gemaak is sou dan ligter en smaakliker wees as die bestaande plat koeke wat heelwat harder was.

In die groot kuipe waarin bier gebrou word, groei die gis so vinnig en so welig dat dit 'n dik laag bo-op die bier vorm. Hierdie gislaag is vroeër dikwels as 'n tonikum voorgeskryf omdat dit ryk aan vitamiene is. Dit het egter 'n onaangename smaak, en vandag word voorkeur aan sinteties-vervaardigde vitamienpille gegee. 

Die fermentasie van suikers deur gis om etanol te vorm word in biotegnologie ingespan om biobrandstof te produseer.

Gewoonlik word 'n koolhidraatbron soos suiker, mielies of ander graansoorte eers omgesit in eenvoudige fermenteerbare suikers. Hierdie proses word óf deur 'n sterksuur of deur ensieme bevorder.

Hierna word die suikers na etanol omgesit deur die giste. Maar die persentasie is laer (5 to 15%) as wat benodig word vir 'n brandstof en dus moet die brousel gedistilleer word om 'n hoër alkoholinhoud te verkry.

Oortollige gis van die bierbrouproses word as roumateriaal gebruik om gisekstrak te maak. Die gis word eers verhit tot so 50°C om dit deur outolise (selfvertering) te dood en die selwande word dan deur sentrifugasie verwyder. Die ekstrak word verdik deur die afdamping van oortollige water om die korrekte voginhoud te verseker.

'n Proses van liseering kan deur soutsuur en bytsoda verkry word, die twee sterk chemikalië neutraliseer mekaar en vorm die sterk soutgeur.

Geurmiddels word bygevoeg en die gisekstrak word in bottels verpak.




</doc>
<doc id="102974" url="https://af.wikipedia.org/wiki?curid=102974" title="Toyota AD-enjin">
Toyota AD-enjin

Die Toyota AD-reeks is 'n enjinfamilie van 16-klep-DBNA inlynviersilinder turbodieselenjins met elektroniese gemenedrukbuisbrandstofinspuiting. Die AD-enjin is beskikbaar in 2,0 en 2,2 liter-weergawes. 

Hierdie enjins word hoofsaaklik vir die Europese mark vervaardig, maar kleiner hoeveelhede word ook uitgevoer na ander lande soos Indië en Nieu-Seeland.


</doc>
<doc id="102975" url="https://af.wikipedia.org/wiki?curid=102975" title="Toyota AZ-enjin">
Toyota AZ-enjin

Die Toyota AZ-reeks is 'n enjinfamilie van gevorderde inlynviersilinder suierenjins.

Die AZ reeks gebruik 'n aluminium-enjinblok met gietystersilindervoerings en aluminium DBNA-silinderkoppe. Die enjinreeks bied vele gevorderde tegnologie, insluitende skuins-inspuiting ontbrandingskamers, afwykende silinder-krukaslyne en die VVT-i voortdurend-veranderlike-inlaatklep-tydstelsel. Die aluminiumenjin se afmetings is 626 mm lank, 608 mm breed en 681 mm hoog.

Die silinderblok is 'n oop-dek, midi-romp gietaluminium met ingegote ystervoerings, 'n gegote aluminium lae krukkas en 'n gestempelde oliepan. Die gesmeede staalkrukas word volledig gebalanseer met agt teengewigte en ondersteun deur vyf hooflaers.


</doc>
<doc id="102977" url="https://af.wikipedia.org/wiki?curid=102977" title="Toyota Avensis">
Toyota Avensis

Die Toyota Avensis is 'n groot gesinsmotor wat sedert 1997-2018 deur die Japannese motorvervaardiger Toyota in hul fabriek in Derbyshire, Verenigde Koninkryk gebou word. Dit is die direkte opvolger van die Europese Carina E en is beskikbaar as 'n vierdeur sedan, vyfdeur luikrug en stasiewa. In Japan word die Avensis eksklusief bemark deur Toyota Netz handelaars, en is die grootste sedan wat aangebied word. 

'n Groot MPV, genaamd die Toyota Avensis Verso ("Toyota Ipsum" in Japan en voorheen die "Toyota Picnic" in ander markte), word in Japan op 'n aparte platform gebou. Die Avensis word nie in Noord-Amerika verkoop nie, maar is verwant aan die plaaslike "Scion TC koepee". Dit deel ook die Toyota "T" platform met die Toyota Premio en die Toyota Allion.


</doc>
<doc id="102979" url="https://af.wikipedia.org/wiki?curid=102979" title="Toyota E-enjin">
Toyota E-enjin

Die Toyota E-reeks is 'n inlynviersilinderenjinreeks, en gebruik 'n tydreëlband eerder as 'n tydreëlketting. Die E-enjins was die eerste multiklepenjins deur Toyota ontwerp met ekonomie, praktiese en alledaagse gebruik in gedagte (eerder as prestasie). Soos baie ander Toyota-enjins van die era, beskik die E-enjinreeks oor 'n gietysterblok met 'n aluminiumsilinderkop.

E-enjins is ligter in vergelyking met vroeëre Toyota-enjins, as gevolg van die hol krukas, uitgedunde gietsel van die silinderblok, en verskeie ander massabesparings. Vergasserweergawes sluit in 'n nuutontwerpte, veranderlike-venturi vergasser. Al hierdie veranderinge verbeter ekonomie en kraglewering. Die E-familie enjins wissel van 1,0 tot 1,5 L in verplasing.

Die E-familie vervang die K-enjins in die meeste toepassings. Meeste onderdele in die reeks is onderling uitruilbaar.


</doc>
<doc id="102980" url="https://af.wikipedia.org/wiki?curid=102980" title="Toyota F-enjin">
Toyota F-enjin

Die Toyota F-enjin was 'n reeks van oorhoofseklep inlynsessilinderenjins wat tussen 1955 en 1992 deur Toyota vervaardig is. Hulle is bekend vir hul hoë wringkrag teen lae opm, enorme gietysterblokke en -koppe en ook hul hoë betroubaarheid.

Die F-enjin het een van die langste produksielopies van enige Toyota-enjin. Die F-enjins het oorhoofse kleppe wat beheer word deur stootstange vanaf 'n ratgedrewe nokas in die onderste deel van die enjin. Die enjin is die eerste keer in die Land Cruiser gebruik, en in baie lande was dit die enigste enjins wat in die Landcruiser beskikbaar was tot 1993. 

Alhoewel dit in die algemeen bekend is as die Land Cruiser-enjin, was dit ook gebruik in 'n verskeidenheid van ander groot vragmotoraanwendings, soos in brandweerwaens en die Toyota FQ15 vragmotors. Dit is ook gebruik in die Crown-gebaseerde Japannese polisiepatrolliemotors FH26 en FS20-FS50.


</doc>
<doc id="102983" url="https://af.wikipedia.org/wiki?curid=102983" title="Toyota V-enjin">
Toyota V-enjin

Toyota Motorkorporasie se V-familie van enjins was 'n lengtegemonteerde V8-enjinontwerp. Hulle is gebruik van die 1960's tot die 1990's. Die V-familie-enjin is in die gesogte Toyota Century gebruik.

Toyota het met Yamaha saamgewerk om die eerste Japannese vol-aluminiumblokenjin te produseer. Die V-familie word dikwels na verwys as die Toyota Hemi omrede die enjin 'n soortgelyke silinderkopontwerp het as Chrysler se Hemi, selfs al is meeste van die enjinontwerp heeltemal anders.


</doc>
<doc id="102985" url="https://af.wikipedia.org/wiki?curid=102985" title="Toyota G-enjin">
Toyota G-enjin

Die Toyota G-enjin is 'n familie van inlynsessilindersuierenjins wat vanaf 1979 tot 2006 vervaardig is. Dit is opvallend dat dit slegs in 'n enkele verplasing, 'n 2.0 L (1988 cc), geproduseer is.

Almal was bandgedrewe OHC nie-inmenging enjins (behalwe die VVT-i-weergawe in die IS200 wat 'n inmenging enjin is), met multiklep DBNA en selfs veranderlike kleptydreëling later bygevoeg.

Die 1G-GEU was Toyota se eerste vierklep-DBNA ("Twin Cam")-enjin. 'n Prototipeweergawe van die 1G-GEU genoem die LASREα-X, met twee turbo's, veranderlike kleptydreëling en -inname, was gepas in die Toyota FX-1 skoumotor by die 1983 Tokio Motorskou. Dit het heelwat nuwe tegnologie bevat wat later alledaags sou word.


</doc>
<doc id="102990" url="https://af.wikipedia.org/wiki?curid=102990" title="Klas 3A-stoomlokomotief">
Klas 3A-stoomlokomotief

Die Suid-Afrikaanse Spoorweë Klas 3A 4-8-2, ook bekend as die , is 'n tenderlokomotief wat in 1910 deur die Natalse Regeringspoorweë van die American Locomotive Company bestel is.

Terselfdertyd dat die "Mountain"-tipe tenderlokomotiewe bestel is, het die Natalse Regeringspoorweë ook 'n Mallet-tipe lokomotief bestel om die twee lokomotiewe te vergelyk. Albei lokomotiewe is as "Klas B" geklassifiseer. In 1912, toe die lokomotiewe na die Suid-Afrikaanse Spoorweë oorgedra is, is hulle hernommer en herklassifiseer, maar hulle kry verskillende klassifiserings. Die is as "Klas 3A" herklassifiseer.


</doc>
<doc id="102991" url="https://af.wikipedia.org/wiki?curid=102991" title="Zerilda Steyn">
Zerilda Steyn

Zerilda Steyn (Graaff-Reinet, 14 Maart 1892 – Kaapstad 21 November 1963) was 'n maatskaplike werkster wat haar onvermoeid vir stedelike behuising vir minderbevoorregtes beywer het.

Ná haar opleiding as onderwyseres op Stellenbosch het sy haar man, ds. H.P.M. Steyn, na die Amerika vergesel. Nadat hy in 1922 aangestel is sekretaris van die Britse en Buitelandse Bybelgenootskap (BBBG) kon sy die meeste van haar lewe wy aan maatskaplike werk. Destyds was sowat 30% van die wit en meer as 70% van die bruin inwoners van Suid-Afrika behoeftig. Met groot toewyding en energie het sy haar taak aangepak om die lot van arm mense te verbeter. In 1929 was sy 'n stigterslid van die Munisipale Behuisingsraad in Kaapstad en deels verantwoordelik vir die stigting van die modeldorpie Goeie Hoop, die tuindorp Eppingtuin (later herdoop tot Ruyterwacht), die voorstad Thornton en Lavistown, genoem na biskop Lavis wat jare lank in die raad van die BBBG gedien het.

Later het sy haar beywer vir die daarstelling van behuising en sorg vir bejaardes, en tehuise soos Avondrust, Arcadia, Erica en Secura is opgerig in Kaapstad deur haar toedoen. Sy was jare lank lid van die uitvoerende komitee van die Afrikaanse Christelike Vrouevereniging en 'n tyd lank ook van die Nasionale Behuisingskommissie. Die Universiteit Stellenbosch het haar baanbrekerswerk op die gebied van maatskaplike welsyn in 1961 erken met die toekenning van 'n eredoktorsgraad. Sy en haar man was die eerste egpaar in Suid-Afrika wat albei op dié wyse deur dieselfde universiteit vereer is.

Met verwysing na die groot werk wat sy vir die behuising van minderbevoorregtes en hy vir Bybelverspreiding gedoen het, is tereg gesê: "Mev. Zerilda Steyn het die huise gebou en ds. Steyn het die Bybel daarin geplaas."

'n Tehuis vir bejaardes in die buurt waarin die Steyns jare lank gewoon het, Pinelands, is na haar genoem asook 'n saal in Ruyterwacht daar naby, 'n buurt wat hoofsaaklik deur haar toedoen tot stand gekom het en wat eers as Eppingtuin bekendgestaan het. Die eerste 70 gesinne het dié buurt op 7 September 1938 betrek. Later het die Nutsmaatskappy van die Behuisingsbond goedgunstiglik grond geskenk vir bou van die 'n eerste kerkie, gemaak van seil en sak.Die intrekkers het teen so 'n geweldige tempo aangegroei dat die eerste "kerk" gou te klein geraak het. Dadelik ná die gemeente Eppingtuin se afstigting van Goodwood op 18 Julie 1940 het lidmate hand aan die ploeg geslaan en 'n kerksaal en pastorie opgerig. Die kerkraad het op goeie geloof die koste van £5 000 aangegaan en die NG Kerk se Algemene Armesorgkommissie het die sekuriteit verskaf. In dié Zerilda Steynsaal is op 22 Desember 1946 'n skulddelgingsfunksie gehou met 'n sierlike Kersboom, koek, koeldrank en lekkers nadat die gemeente eendragtig saamgewerk het om die skuld af te betaal.

Steyn was die dogter van Willem Minnaar en Hendrina Burger van Graaff-Reinet. Ná haar skoolopleiding op haar geboortedorp en aan die Meisieskool Bloemhof op Stellenbosch het sy haar as onderwyseres aan die Victoria-kollege bekwaam en, ná haar huwelik op 18 Desember 1912 met ds. H.P.M. Steyn, het sy saam met hom na Amerika gegaan waar sy maatskaplike werk aan die Princeton-universiteit studeer het terwyl hy teologie studeer het.

Nadat haar man sy proponentseksamen in die VSA afgelê het, het die egpaar na Suid-Afrika teruggekeer waar hy in Desember 1916 as predikant van die NG Kerk gelegitimeer is. Op 14 Julie 1917 is die egpaar in die NG gemeente Steytlerville ontvang. Op Steytlerville het ds. Steyn hom uit die staanspoor bewys as 'n uithaler-organiseerder en besonder harde werker: binne drie jaar is die groot gemeenteskuld uitgewis en beywer hy hom met besondere welslae vir die onderwys van die jeug. Die hou van die destydse sogenaamde Dingaanfeeste op Steytlerville dateer uit die tyd van ds. en mev. Steyn. In sy eerste vergadering is 'n brief gelees “van de heren G.M. Ferreira, H. Horn en drie anderen waarin gevraagd werden (a) de medewerking van de Kerkraad in de aanstaande Dingaansvergadering; (b) de aanstelling door de Kerkeraad van drie van zyn leden als een komitee om de schryvers en anderen te ontmoeten en zaken te regelen". Die volgende ouderlinge is hiervoor aangestel: G.N. Hayward, J. Olchers en S. Terblanche. In die Steyns se dienstyd het die Kerkraad die moedige besluit geneem om die hotel en drankwinkel te sluit. Hy teken sy laaste notule op 3 Desember 1921.

Steyn se aktiewe deelname aan welsynswerk het in 1922 begin toe die egpaar hul in Kaapstad vestig en sy haar die probleme van arm Kapenaars, wit en bruin, ter harte geneem het. Soos dit 'n vrou van haar sosiale stand betaam het, het sy haar tyd afgestaan aan goeie werke. Buiten haar bedrywighede in die ACVV is sy ook benoem as voorsitster van die Kaapse Hulpraad (Board of Aid). In Kaapstad het sy 'n bekende karakter geword wat deur tydgenote beskryf is as 'n wonderlike, warm persoonlikheid en 'n merkwaardige dame.

Sy het haar aanvanklik veral beywer vir beter behuising vir die laerinkomstegroepe onder die wit en bruin mense. So het sy bekend geraak en die bynaam "Kaapstad se dame met die lamp" gekry, na aanleiding van die erenaam vir Florence Nightingale of "die heldin van die krotbuurte", volgens die "Cape Times" van 14 Maart 1930 (haar 38ste verjaardag) en "The Sjambok" (18 April 1930). Haar aansien is so deur sulke mediaberigte bevorder dat sy die toonbeeld van die stryd teen swak behuisingstoestande van die laagste wit stande geword het. Sy was die verwesenliking van die mite van die "Volksmoeder", want in haar is huislike deugde van moederlike sorg en polities ingestelde besorgdheid oor maatskaplike moraliteit verenig

In 1926 het sy, biskop S.W. Lavis en andere die Stedelike Behuisingsbond in Kaapstad gestig, 'n nutsmaatskappy wat hom veral toegelê het op die verskaffing van goeie huise aan die laerinkomstegroepe. Dit was nadat die maatskaplike werkster van die ACVV in Kaapstad, mej. E.C. Steenkamp, die uiters treurige woontoestande in haar werkgebied onder die aandag van die vereniging gebring het. Die lede van die ACVV was so diep onder die indruk van haar mededelings dat hulle die saak verder ondersoek het, en uit die verslag wat daarna ingelewer is, het die ACVV dadelik besef dat die probleem so omvangryk was dat die medewerking van soveel liggame as wat verkry kon word, nodig was om sterk vertoë tot die regering en stadsraad te rig. In November 1926 het 14 verenigings in Kaapstad byeengekom om die toestande te bespreek en hierna die Stedelike Behuisingsbond in die lewe geroep wat bestaan het uit 36 van die belangrikste welsynsorganisasies in die stad.

Die Behuisingsbond het dadelik begin om deur toesprake, lesings en artikels in die koerante die toestande waarin ’n groot gedeelte van die wit en bruin bevolking van Kaapstad gewoon het, onder die openbare aandag te bring. Vanweë die sterk druk moes die stadsraad planne beraam om die probleem die hoof te bied. Die saak het ook in die Parlement ter sprake gekom en £1 miljoen is beskikbaar gestel wat aan munisipaliteite geleen is vir die oprigting van wonings van beperkte grootte en koste. Die Behuisingsbond het in 1929 sy eie utliteitsmaatskappy gestig en aan die maatskappy is ook van regeringsweë lenings vir die oprigting van huise beskikbaar gestel. In 1953 het die maatskappy reeds meer as 3 000 huise gebou. Prof. Erika Theron het in 1959 geskryf: "Hierdie wonings kan … beskou word as 'n monument vir die insig wat die ACVV in hierdie probleem getoon het en die inisiatief wat die vereniging in die saak geneem het."

Inligting is ook in verband met die bestaande wetgewing waardeur behuisingstoestande verbeter kon word, in "Eendrag" (die ACVV se mondstuk) en ook van tyd tot tyd op konferensies onder die aandag van takke gebring en voorligting is gegee omtrent die stappe wat gedoen moes word om gesonde behuisingstoestande in 'n dorp te verkry. Al die wenke en inligting het nie op dowe ore geval nie, want reeds in 1935 is in "Eendrag" melding gemaak van die optrede van die takke in die saak.

Hoewel Steyn en andere hulle beywer het vir behuisingsprojekte vir sowel wit as bruin mense, was dit altyd afsonderlike projekte vir die een of die ander rassegroep; trouens, die ACVV het hom daadwerklik beywer vir rasseskeiding en die verwydering van gemengde woonbuurte. So byvoorbeeld het die kongres in 1937 na aanleiding van beskrywingspunte van Kaapstad en Riebeek-Wes besluit om die regering te versoek om wetgewing daar te stel waardeur munisipale rade verplig sou word om afsonderlike woonbuurte vir "blankes" en "nie-blankes" te voorsien. Na aanleiding van hierdie besluit is die takke versoek om onbevredigende toestande in hul dorp te rapporteer sodat die hoofbestuur die versoek van die kongres met feite kon ondersteun. Sewentien takke het daarop gereageer. In 1938 het 'n deputasie van die ACVV voor die Uitvoerende Komitee van die Provinsiale Raad, aparte woonbuurte vir blank en nie-blank bepleit en sy standpunt in die saak op die volgende motivering gebaseer: "Vir beide blank en gekleurd is dit nie goed om saam te woon nie; en wat ons altyd voor oë moet hou, is dat waar so 'n saamwonery plaasvind dit byna sonder uitsondering die blanke is wat agteruit gaan en afdaal na die peil van die laer beskawing. En dit spreek vanself dat die saamwoon dan op die kleurling ook nie 'n goeie uitwerking kan hê nie. Die ACVV meen dit goed met die kleurling en sal graag sien dat ACVV-lede oral waar moontlik hul invloed gebruik om vir die nie-blankes geskikte en doeltreffende behuising te verkry. Ons gun die kleurling die ontwikkeling en vooruitgang wat hom toekom. Maar waar ons tog die onmiskenbare tekens van agteruitgang van die blanke sien waar wit en gekleurd saamwoon en waar ons deur ons maatskaplike werksters en andere daagliks gewaarsku word teen die nadelige gevolge daarvan, moet ons op ons dorpe en ons stede ernstige aandag skenk aan hierdie dreigende probleem."

Die beginsel van afsonderlike woonbuurte het eers in 1950 wetlike beslag gekry toe die Groepsgebiedewet aangeneem is, hoewel die toepassing daarvan nie vinnig gevorder het nie weens praktiese probleme.

Mettertyd het die Stedelike Behuisingsbond 'n bedrag van £5 miljoen ingesamel om 7 000 huise aan 20 000 wit en bruin te verskaf. Modeldorpies soos Koeberg, Eppingtuin, Thornton en Matroosfontein het op hierdie wyse tot stand gekom. In die "Verslag van die Kommissie van Ondersoek van die Gefedereerde N.G. Kerke na kerklike en godsdienstige toestande in die nege stede van die Unie", waarvan die bevindings in 1947 te boek gestel is as "Kerk en stad", skryf die kommissie: "Met die toestroming na die stede tydens die jongste oorlog en die terugkeer van duisende soldate, het die kwessie van blanke stadsbehuising skielik 'n eersterangse probleem geword; iets wat dit voor die tyd nooit was nie." In die daaropvolgende oorsig van pogings om behuising aan minderbevoorregtes in die stede te voorsien, skryf die kommissie: "In Kaapstad is daar wel enige pragtige modeldorpies gebou vir blankes, maar hulle dank hul ontstaan in groot mate aan die private Utiliteits-Behuisingsmaatskappy, wat meer huise voorsien het as selfs die hele Kaapse stadsraad."

Tot haar dood was Steyn voorsitter van hierdie maatskappy. Daarbenewens was sy van 1949 af ook lid van die Nasionale Behuisingskommissie. Gedurende die sowat 40 jaar waarin sy by behuisingsprojekte betrokke was, is deur haar ywer sowat 7 000 huise en verskeie tehuise vir bejaardes gebou met 'n waarde van, ten tyde van haar dood, R10 miljoen. Al was daar in die 1930's openbare aantygings dat sy bruin mense swak behandel het en haar neus in mense se privaat sake gesteek het ("The Sjambok", 18 April 1930), het dit nie afbreuk aan haar reputasie gedoen nie sodat sy in 1945 die amptelike voorsitter van die Stedelike Behuisingsbond (SBS) geword het, 'n amp wat sy nieamptelike reeds van die organisasie se stigting af beklee het. Sy het die grootste deel van haar lewe aan die SBS gewy en haar heerskappy het eers geëindig toe sy aan 'n hartaanval beswyk.

Steyn was 'n bekwame en aktiewe lid van talle welsynsorganisasies; onder meer was sy hoofbestuurslid van die Afrikaanse Christelike Vrouevereniging (ACVV) en lid van die uitvoerende komitee van die Streekwelsynsraad van Wes-Kaapland, waar haar kennis en leiding van groot waarde was. Ná die Tweede Wêreldoorlog (1939–1945) het sy haar begin beywer vir die welsyn van bejaardes. Om haar kennis van welsynswerk te verbreed het sy talle buitelandse studiereise in Europa en Noord-Amerika onderneem. In 1952 het sy met 'n regeringsbeurs bejaardesorg in Europa bestudeer. In 1956 was sy 'n stigterslid (en later die eerste voorsitter) van die Nasionale Raad vir Bejaardes, 'n liggaam wat hom ten doel gestel het om maatskaplike dienste ten bate van bejaardes in Suid-Afrika te koördineer en uit te bou.

Sy het 'n besondere bydrae tot maatskaplike sorg in Suid-Afrika gelewer. Sy was, volgens prof. Erika Theron, 'n bekwame voorsitter, 'n doelgerigte werker en 'n energieke mens. Op 8 Desember 1961 het die Universiteit Stellenbosch haar vereer met die eregraad D.Phil. vanweë haar onvermoeide ywer vir stedelike behuising vir minderbevoorregtes. Dié universiteit het destyds gesê dié eer het haar en haar man, wat in 1954 'n eredoktorsgraad van Maties gekry, toegekom "aangesien hul lewe gekenmerk was deur onvermoeide, onbaatsugtige diens aan hulle medemens".

Drie kinders is uit Zerilda Minnaar se huwelik met ds. H.P.M. Steyn gebore: Hendrien, ten tyde van haar ma se dood woonagtig in Pretoria, Zerilda (1919–2000, getroude van Droskie), wat haar ma se naam gekry het, maar onder haar kennisse bekend was as Bee, en hulle seun Jan, later regter Jan H. Steyn, van Kaapstad, gebore 4 Maart 1928. Hy is op 30 Desember 2013 oorlede. Die Kaapse Stadsraad het Zerilda Droskie, toe 76, in 1995 vereer vir die baanbrekerswerk wat sy vir bejaardes in die land gedoen. Sy was die eerste maatskaplike werker hier wat in dié onderwerp gespesialiseer het, en was 26 jaar lank by die Nasionale Raad vir Bejaardes betrokke, waarvan die 17 voorafgaande jare as direkteur.

Zirelda is onverwags oorlede op 21 November 1963, slegs 'n week en drie maande ná haar man, terwyl sy 'n vergadering van die bestuur van die Dryfe-huis vir bejaardes, waarvan sy voorsitter was, toegespreek het. Sy was van voorneme om self eendag in een van die tehuis wat deur haar toedoen opgerig is, te gaan waas, maar dit was haar nie beskore nie. Sy was 71 jaar en agt maande oud ten tyde van haar dood. Skaars 'n maand voor haar dood het sy nog die nuwe ouetehuis op Piketberg geopen. By dié geleentheid het sy het die gemeenskap gelukgewens met die pragtige gebou en hul deursettingsvermoë.




</doc>
<doc id="102993" url="https://af.wikipedia.org/wiki?curid=102993" title="NG gemeente Ruyterwacht">
NG gemeente Ruyterwacht

Die NG gemeente Ruyterwacht is 'n gemeente van die Nederduitse Gereformeerde Kerk in die Kaapse Skiereiland wat sy ontstaan te danke het aan die oprigting deur die Stedelike Behuisingsbond van 'n modeldorpie, Eppingtuin, wat moes meehelp om die groot vraag na subekonomiese behuising vir mindergegoede wit mense te verlig.

"Ons gemeentelike feesalbum" (1951) begin sy artikel oor die gemeente Eppingtuin as volg: "In die jaar 1938, Eeufeesjaar, 7 September, het hier in Eppingtuin, waar dennebome welig getier het en kruipende ongediertes taamlik volop was, sewentig gesinne soos ware Voortrekkers hul intrek geneem. Die getal, meestal die nasate van stoere Afrikaanse voorouers, het stadig maar seker aangegroei, totdat dit na 'n paar maande etlike honderde beloop het."

Die modeldorpie was binne die grense van die gemeente Goodwood geleë en deur die aanstelling van 'n hulpleraar het die kerkraad van Goodwood sedert die ontstaan van die dorpie die geestelike belange hier behartig. Weens gebrek aan 'n plek van samekoms moes dienste noodgedwonge in klein woonhuise gehou word. Hierdie reëlings het spoedig ondoeltreffend geblyk weens die vinnige toename van siele, wat "in 'n mate weer hier in die subekonomiese dorp hul Afrikaanse vryheid teruggevind het", aldus "Ons gemeentelike feesalbum". Ná oneindige gesukkel is daar eindelik besluit om dienste onder die skaduryke denne te hou. 'n Kerkgrond is goedgunstiglik deur die Nutsmaatskappy van die Behuisingsbond geskenk, maar toe weer het die somerson hierdie dienste 'n stokkie voorgesteek. 

Op hierdie kritieke oomblik het 'n paar lidmate, sonder die medewete van die kerkraad, 'n stuk seil en sak gaan koop en in 'n ommesientjie, tot almal se verbasing, 'n sak-kerk opgerig. Maar die intrekkers het teen so 'n geweldige tempo aangegroei dat die "kerk" vergroot moes word.

Dis in hierdie sak-kerk, seker die enigste van sy soort in Suid-Afrika, waar die gemeente op 18 Julie 1940 van Goodwood afgestig is — sonder enige bate, met 1 389 siele, waarvan 800 reeds lede was. Hier is dan ook die eerste leraar van die gemeente, ds. H.J. Strauss, bevestig. Daar is ook dadelik hand aan die ploeg geslaan en 'n kerksaal en pastorie opgerig. Die moedige kerkraad het op goeie geloof hierdie koste van £5 000 aangegaan en sekuriteit is geredelik deur die Algemene Armesorgkommissie verskaf. Die gemeente het geen gras onder die voete laat groei nie. Onder die inspirerende leierskap van die leraar, het hulle eendragtig saam gewerk en binne vyf jaar, op 22 Desember 1946, is in 'n stampende vol Zerilda-Steynsaal (genoem na die voorsitter van die Stedelike Behuisingsbond, Zerilda Steyn, met 'n sierlike Kersboom, geurige koek, heerlike koeldrank en lekkers, die skulddelgingsfunksie gehou. Toe kon die jong gemeente spog met 'n sierlike kerkgebou en pastorie waarop daar geen skuld gerus het nie.

Die geliefde leraar het toe egter 'n beroep na Daniëlskuil aangeneem. Op 13 Mei 1946 is die nuwe leraar, ds. P.W.J. van Jaarsveld, feestelik verwelkom en steeds het die gemeente met 'n sistematiese instroming vermeerder. Op 15 Februarie 1947, agt jaar na sy stigting, vind daar dan ook 'n belangrike gebeurtenis in die geskiedenis van hierdie jong gemeente plaas, naamlik die ordening en bevestiging van 'n tweede leraar, prop. W.D.R. van der Merwe. Ná 'n korte bestaan van 10 jaar is 'n nuwe gemeente afgestig, Epping-Wes. Maar weer moes die ou gemeente teleurstelling smaak en afskeid neem van ds. Van Jaarsveld wat na 'n kort verblyf van twee jaar die beroep na Albertinia aangeneem het. Vol vertroue is beroepe egter uitgestuur en so is die derde leraar, ds. C. du Toit, verwelkom. 

In 1952 berig die gemeente: "Daar word nou nie meer nuwe huise gebou nie. Die uitbreiding het dus versadigingspunt bereik. En alhoewel ons nog met baie probleme te kampe het, het hierdie jong gemeente nou min of meer sy koers gevind."

Die gemeente het, weens die afname in lidmate in die buurt, later met Ruyterwacht-Wes saamgesmelt. In Februarie 2015 het die gemeente vir 'n vastetermyn-kontrakleraar geadverteer. Die gemeente het homself toe as volg beskryf: "Ruyterwacht-gemeente is ’n multikulturele gemeenskapskerk geleë naby Epping/Elsiesrivier en grens aan die Grand West Casino. Die gemeente het 614 belydende, 180 doop- asook ’n aantal Engelssprekende lidmate. Die gemeente bied baie uitdagings, maar skep ook geleentheid vir groot vervulling. Ons uitdagings vir die toekoms is om huidige lidmate, maar ook kerkvreemdes oor die hele spektrum heen (jeug, volwassenes en senior lede) te bedien en te laat inskakel by die kerk, vernuwend te dink, die Engelssprekende gemeenskap verder in te skakel by die gemeente en goeie verhouding en skakeling te handhaaf, spesifiek met ons plaaslike VGK gemeente, asook buurgemeentes en ander godsdiensgroeperings." Die totale aangebode pakket was R15 000. "Vanweë die ekonomiese en finansiële situasie van die gemeenskap en gemeente, kan geen verdere toelaes, pensioen of mediese voordele aangebied word nie. Geen pastorie is beskikbaar nie."




</doc>
<doc id="102998" url="https://af.wikipedia.org/wiki?curid=102998" title="Ruyterwacht">
Ruyterwacht

Ruyterwacht is 'n noordelike voorstad van Kaapstad wat grens aan die nywerheidsgebied Epping en die voormalige bruin woonbuurt Elsiesrivier asook aan die Grand West Casino.

Eppingtuin het begin as 'n subekonomiese behuisingskema vir minderbevoorregte wit mense. Vroeër jare is dat as 'n afsonderlike dorpie deur die Stedelike Behuisingsburo geadministreer en het dit geval onder die Kaapse Afdelingsraad. "Ons gemeentelike feesalbum" (1951) berig in sy artikel oor die destydse gemeente Eppingtuin (wat later Ruyterwacht herdoop is), as volg oor die stigting van dié modeldorpie: "In die jaar 1938, Eeufeesjaar, 7 September, het hier in Eppingtuin, waar dennebome welig getier het en kruipende ongediertes taamlik volop was, sewentig gesinne soos ware Voortrekkers hul intrek geneem. Die getal, meestal die nasate van stoere Afrikaanse voorouers, het stadig maar seker aangegroei, totdat dit na 'n paar maande etlike honderde beloop het."

Die moedergemeente in Ruyterwacht se kerksaal is genoem na Zerilda Steyn, van 1945 tot haar dood in 1963 voorsitter van die Stedelike Behuisingsbond, wat deels deer haar toedoen tot stand gebring is.

In 1960 het die buurt 8 551 wit en 54 bruin inwoners gehad. In 2011 se sensus was die samestelling 4 505 bruin, 2 950 wit en 1 107 swart.



</doc>
<doc id="103000" url="https://af.wikipedia.org/wiki?curid=103000" title="NG gemeente Ruyterwacht-Wes">
NG gemeente Ruyterwacht-Wes

Die NG gemeente Ruyterwacht-Wes (voorheen Epping-Wes) was die tweede gemeente van die Nederduitse Gereformeerde Kerk in die subekonomiese woonbuurt Eppingtuin in die Kaapse Skiereiland, maar nadat die buurt se demografie verander en die NG lidmate minder geword het, is dit by die moedergemeente, Ruyterwacht (voorheen Eppingtuin), ingelyf. Die verenigde gemeente gebruik Ruyterwacht-Wes se kerkgebou in Saldanhastraat, maar het nie meer ’n pastorie nie.

Die destydse Eppingtuin, nou Ruyterwacht, is geleë aan die suidelike kant van Goodwood en vorm 'n deel van die noordelike voorstede van die Skiereiland. Waar voorheen 'n bosplantasie was, het reeds in 1950 ’n dorp met 'n bevolking van meer as 8 000 siele gestaan van wie amper almal destyds wit was. Dit was 'n subekonomiese behuisingskema wat in 1938 opgerig is deur die Stedelike Behuisingsbond-nutsmaatskappy, waarin Zerilda Steyn, eggenote van die sekretaris van die Britse en Buitelandse Bybelgenootskap, ds. H.P.M. Steyn, ’n leidende rol gespeel het. Die maatskappy se doel was om beter behuisingstoestande aan sowel wit as bruin Kapenaars te verskaf, maar in afsonderlike woonbuurte, selfs jare voor die aanname van die Groepsgebiedewet van 1950. 

Die gemeenskap van Eppingtuin het meesal uit Afrikaners van die werkersklas bestaan, van wie sowat driekwart aan die NG Kerk behoort het. Die lidmate wa s destyds uit alle dele van die Kaapprovinsie afkomstig, en moes gedwonge deur omstandighede 'n heenkome in die stad vind. Grond is deur die maatskappy beskikbaargestel vir die geestelike behoeftes van die gemeenskap en so is in 1940 die eerste gemeente, Eppingtuin, gestig. Dié gemeente se kerksaal het die naam van Zerilda Steyn gedra uit erkentlikheid vir haar rol in die totstandkoming van die modeltuindorpie. 

Met die vinnige uitbreiding en groei van die dorp het dit duidelik geword dat die tyd aangebreek het vir afstigting. Op 2 Februarie 1948 besoek die Ringskommissie van Parow die gemeente en 'n nuwe gemeente met die naam van Epping-Wes word gestig. Ds. W.D.R. van der Merwe, medeleraar van die moedergemeente Eppingtuin, aanvaar die beroep en word die eerste leraar van die gemeente. 

Vereers moes die twee gemeentes gebruik maak van een gebou, maar in Mei 1948, met die begin van die Pinksterdienste, trek die jong gemeente oor na hul grond waar tydelik gebruik gemaak is van tente as 'n plek van samekoms en aanbidding. Dit was dae van worsteling omdat die gemeente met niks moes begin, behalwe 'n pastorie, waarop daar nog 'n skuld gerus het. In geloof en offervaardigheid is die gemeente gesnoer tot 'n eenheid met die doel om 'n kerkgebou daar te stel. Onder leiding van mev. ds. Van der Merwe en die ywerige susters is geld ingesamel vir hierdie doel. Met behulp van die Kaapse saakgelastigde en die Kerkkantoorkommissie is 'n lening verkry en ná agt maande kon 'n begin gemaak word met die bou van 'n kerk. Die blye dag het eindelik aangebreek toe in Mei 1949 die kerkgebou ingewy kon word teen 'n koste van £16 500 ('n pyporrel en meubilering van die gebou ingesluit). Dié gebou is blykbaar ontwerp deur die vermaarde Afrikaanse argitek Wynand Louw.

Die jong gemeente het drie of wat jaar ná sy stigting reeds 3 048 siele en 1,579 lidmate getel met 600 kinders in die Sondagskool. Ná 'n geseënde bediening van drie jaar het ds. W.D.R. van der Merwe teen die einde van 1950 'n beroep na Alberton-Oos aanvaar. Sy opvolger, ds. G. A. Weich, kort daarna bevestig in die gemeente.



</doc>
<doc id="103002" url="https://af.wikipedia.org/wiki?curid=103002" title="NG gemeente Sonnekus">
NG gemeente Sonnekus

Die NG gemeente Sonnekus is ’n gemeente van die Nederduitse Gereformeerde Kerk in die Kaapstadse voorstad Milnerton wat vroeër ook die gebiede noord van die voorstad beslaan het, maar weet deur afstigtings nou (2015) grotendeels Milnerton en die aanliggende Century City-ontwikkeling beslaan.

Op spesiale vergadering van die Ring van Kaapstad, die aand van 1 Desember 1947 is dié gemeente van die moedergemeente, Ysterplaat, afgestig, met insluiting van woonbuurtes Rugby, Milnerton, Table View Township, Blaauwbergstrand en 'n aantal plase langs die hoofpad na Malmesbury en tot by Tierberg, naby Parow. Met die afstigting het die ledetal van die gemeente op 320 lidmate en 554 siele gestaan. As bruidskat het die gemeente van die moedergemeente Ysterplaat die volgende ontvang: 'n pair honderd pond aan kontant, agt erwe in Milnerton vir die bou van 'n kerk en pastorie, asook die kerk op Blaauwbergstrand, met 'n addisionele erf vir die bou van 'n toekomstige pastorie daar. 

Die naam wat die gemeente moes dra, het van belanghebbendes en andere heelwat voorstelle uitgelok. Eindelik is daaraan gedink dat die gemeente hoofsaaklik op die kus van Milnerton tot by Blaauwbergstrand geleë is; dit is verder opgemerk dat as die son in die Weste ondergaan en Kaapstad reeds in die skaduwee van Tafelberg gehul is, die aandson die laaste nog op hierdie deel van die weskus, waarlangs die gemeente uitstrek, skyn. Daarom het die naam “Sonnekus" algemene byval gevind. (Hoewel die bron dit nie vermeld nie, is die voor die hand liggende naam Milnerton waarskynlik nie oorweeg nie omdat dié voorstad heet na lord Alfred Milner, ’n groot vyand van die Afrikaner tydens en ná die Tweede Vryheidsoorlog.)

Ds. J.J. van N. Fourie van McGregor het die beroep hierheen aanvaar en is op 9 April 1948 bevestig tot die eerste leraar van die gemeente. Aangesien die gemeente geen geboue op Milnerton, die sentrum, tot sy beskikking gehad het nie, het die moedergemeente Ysterplaat goedgunstiglik een van sy pastorieë gratis aan die gemeente afgestaan, totdat 'n eie pastorie gebou kon word. Vir die kerkdienste is met die bestuur van die Milnerton-landgoed ooreengekom dat die kerkraad die plaaslike stadsaal vir die doel sou huur tot 'n eie kerkgebou opgerig kon word. Dadelik is 'n aanvang gemaak met die bou van 'n pastorie en nadat baie moeilikhede in die naoorlogse tydperk oorkom is, is die nuwe pastorie op 25 Junie 1949 op Milnerton ingewy. 

Weens die ongewenste toestand om in 'n openbare saal kerkdienste te hou, heers daar van die begin af 'n onweerstaanbare drang in die hele gemeente om 'n eie kerk te bou waarin in 'n gewyde atmosfeer aanbid en gedien kan word. Hierdie drang in die gemeente gee aanleiding tot 'n onvermoeide ywer om die nodige geld in te samel. Eindelik is 'n toereikende lening deur die Kommissie van Toesig en Kontrole uit kerkfondse aan die gemeente toegestaan. Mnr. J. Holtzhausen, 'n lidmaat van die gemeente, se tender vir die bou van die kerk is aanvaar. Die gemeente het binne sy eerste vier jaar tot ongeveer 450 lidmate gegroei en, so berig ‘’Ons gemeentelike feesalbum’’ in 1951, “ 'n steeds groter aanwas word verwag, aangesien hier baie ruimte vir uitbreiding is”.




</doc>
<doc id="103003" url="https://af.wikipedia.org/wiki?curid=103003" title="NG gemeente Ysterplaat">
NG gemeente Ysterplaat

Die NG gemeente Ysterplaat is een van twee klein gemeentes van die Nederduitse Gereformeerde Kerk in die Kaapstadse voorstad Ysterplaat. Die ander is Ysterplaat-Suid.

Die gemeente Ysterplaat is op 7 Desember 1940 van die moedergemeente Maitland afgestig waarvan die grense destyds nog verby Milnerton, Table View en Bloubergstrand gestrek het. Ysterplaat is geleë aan die strandgebied waar Jan van Riebeeck aan wal gestap het. Die bevestiging van die eerste leraar, ds. M.S. Joubert, het in Maart 1941 plaasgevind. Hy het in Maart 1944 uit die gemeente vertrek en is in November 1944 deur ds. J.J.E. Koornhof opgevolg. Op 1 Maart 1947 is die derde leraar, ds. J.R. Holzapfel, tot medeleraar bevestig. In Oktober 1947 neem ds. Koornhof 'n beroep na Laingsburg aan.

Die gemeente het destyds in 'n kerksaal in Kerkstraat aanbid. Die grond waarop huidige kerkgebou staan, is in April 1941 teen £1 200 aangekoop. Die gemeente het dadelik vir 'n boufonds begin werk. In Junie 1941 is besluit om 'n kerk en 'n pastorie te bou. Die hoeksteenlegging van die kerkgebou het op 15 November 1941 plaasgevind en die inwyding in Julie 1942. In Maart 1945 is ontdek dat die hout in die kerk en pastorie van die houtpoeierkewer besmet is. Hierdie ontnugtering was 'n geweldige slag vir die jong gemeente. Maar die saak moes aangepak word en daar is dadelik tot die herbou van die kerkgebou besluit. 

Die gemeente het destyds so gegroei dat in Desember 1945 besluit is om 'n medeleraar te beroep. Met die oog op toekomstige uitbreiding na die kant van Bloubergstrand, is agt erwe op Milnerton vir 'n toekomstige kerkgebou en pastorie aangekoop. In Augustus 1947 is besluit om die kerkraad tot 45 lede te vergroot. 

In November 1947 besluit die Ring van Kaapstad, op versoek van 'n aantal lidmate van Rugby, Milnerton en Bloubergstrand, om 'n deel van die gemeente af te stig. Op 1 Desember 1947 het die afstigting van die dogtergemeente Sonnekus toe plaasgevind. Op 1 Desember 1950 is die tienjarige bestaan van die gemeente herdenk. In die loop van die 10 jaar is oor die 700 persone tot lidmate aangeneem en meer as duisend kinders gedurende dieselfde tydperk gedoop. Die gemeente het in 1951 ongeveer 700 huisgesinne getel met ongeveer 1 400 lidmate, 10 keer meer as in 2015. In die Sondagskool was daar oor die 500 kinders wat deur ongeveer 40 onderwysers(esse) onderrig is. Die kerkraad het destyds betaan uit 50 lede. In 1951 berig Ons gemeentelike feesalbum: Soos enige stadsgemeente, staan hierdie gemeente gedurig in die teken van skommeling en verandering.”




</doc>
<doc id="103005" url="https://af.wikipedia.org/wiki?curid=103005" title="NG gemeente Heidelberg, Gauteng">
NG gemeente Heidelberg, Gauteng

Die NG gemeente Heidelberg (Gauteng) is 'n gemeente van die Nederduitse Gereformeerde Kerk op die dorp Heidelberg, Gauteng, wat tot omstreeks 1994 as Heidelberg, Transvaal, bekendgestaan het om dit te onderskei van die Wes-Kaapse gemeente met dieselfde naam.

Die NG gemeente Heidelberg is op 27 Junie 1865 gestig. Reeds aan die einde van daardie jaar kon die kerkgebou ingewy word. In 1891 is die bestaande sierlike en uitstaande gebou ingewy en deur die gemeente betrek. Die ou kerk is afgebreek en die materiaal is gebruik om die pastorie in Van der Westhuizenstraat te bou. Blykbaar was die bouwerk aan die kerktoring nie na wense nie, want weens 'n besonder nat reënseisoen in 1909, stort hierdie struktuur tydens die besige katkisasieweek, toe talle lidmate om die kerk kampeer, ineen. Dit was nadat ds. A.J. Louw en enkele kerkraadslede 'n paar uur vantevore in die toring opgeklim het om ondersoek in te stel. Deur die genade gebeur dit gedurende die etensuur toe niemand naby is nie, en val die toring weg van die kerk af sodat die hoofgebou nie beskadig is nie. Die slag kon duidelik twee straatblokke ver in, onder andere, die pastorie in Van der Westhuizenstraat gehoor word sodat ds. Louw aan tafel opmerk: "Daar val die toring." In 1911 is die herboude toring ingewy met ds. J.D. Kestell van Ficksburg wat die
inwydingsdiens waarneem het.

Op 18 Julie 1867 is ds. N.J. van Warmelo tot eerste leraar van die Hervormde gemeente bevestig en in 1885 het hy met die vereniging tussen die NH en NG Kerk saamgegaan en leraar geword van die NH of G gemeente Heidelberg. Hy is opgevolg in 1893 deur die onvergeetlike ds. A.J. Louw, wat 39 jaar lank met seën hier gearbei en onuitwisbare spon nagelaat het. Na hom het ds. P.J. Viljoen hier gestaan van af 1932 tot 1951. In 1951 het ds. A.M. Meiring die bediening aanvaar.

In 1951 skryf die medewerker van Ons gemeentelike feesalbum: “Hierdie gemeente is een van die gemeentes van ons Kerk wat die Here tot 'n besondere taak geroep het. Ds. Louw was volksman in murg en been. Hy kon nie anders as om die opvoeding van die jeug van ons volk op Christelik-nasionale grondslag van die uiterste belang te beskou en met alle mag daarvoor te ywer nie. Hierdie oortuiging is by hom gesterk en deur die gebeurtenisse kort ná die Tweede Vryheidsoorlog tot rypheid gelei. In die ontredderde toestand van daardie dae moes die gemeente verantwoordelikheid aanvaar vir 28 weeskinders uit die konsentrasiekamp naby Heidelberg.”

Die enigste skool wat hierdie kinders kon besoek, was die staatskool, gehuisves in 'n gebou wat voor 1900 deur die gemeenskap opgerig is, wat onteien is deur die Milner-regime en tot vandag toe nog in hande van die staat is, alhoewel die transportakte daarvan nog altyd (1951) in besit is van die kerkraad van hierdie gemeente. Die vooropgestelde doel van hierdie staatskool, sowel as van al die ander van daardie skole, was om die Afrikaanse kind te verengels. Die enigste taal van onderrig was Engels, en onderrig in die gods-diens was heeltemal op die agtergrond geskuiwe. Baie ouers het die grootste beswaar gemaak om hul kinders in so 'n skool te laat onderrig, maar bo alles was die gedagte ondraaglik om daardie 28 weeskindertjies, wie se ouers alles op die altaar van vryheid opgeoffer het, daarheen te stuur.

Met groot geesdrif is onder leiding van ds. A.J. Louw besluit om 'n onafhanklike CNO-skool op Heidelberg te stig, met die 28 weeskinders as kern. In die begin was die hoofklaskamer van hierdie skool die kelder onder die kerk, in daardie dae bekend as die grot van Adullam. Hieruit het die opvoedingsinrigtings van Heidelberg gegroei: die Volkskool, die Hoër-Volkskool en die Onderwyskollege. Rondom hierdie skole het die kosinrigtings van Heidelberg verrys: Transvalia, Concordia, Excelsior en vier kleiner koshuise in aangekoopte geboue, waarin byna 500 leerlinge 'n Christelike tuiste gevind het. Hierdie geboue het die kerkraad ongeveer £70 000 gekos.

“Daar is reeds besluit om voort te gaan met hierdie taak en eerlang sal by 'n tagtigduisend pond gevind moet word om meer koshuise te bou,” aldus Ons gemeentelike feesalbum. “Die Kerklike Koshuise van Heidelberg is alom bekend. Al meer en meer lei die Here hierdie gemeente om in en deur hierdie koshuise reddingswerk te doen. Uit Kenia, Tanganjika, die Rhodesiës en Natal stuur die ouers hul kinders hierheen om in Christelike nasionale gees opgelei en gehuisves te word. Uit die groot stede kom hulle na ons om hulle te beskerm teen die gevare van die stad. Kinders van geskeie ouers klop gedurig smekend by ons aan om opname. Ouers wat albei moet werk, stuur graag hul kinders hierheen. Die werk waartoe die Here hierdie gemeente geroep het, gaan voort en sal tot in die verre toekoms moet voortgaan.”

In later jare het die gemeente se belangrike rol in die onderwys gekwyn ná die sluiting van die Heidelbergse Onderwyskollege en die afname in die skoolkoshuise se getalle van 500 in 1970 tot minder as 100 in 2004. Dis onbekend wat dit nou (2015) is.

Voordat die kerkraad van die gemeente Heidelberg, Tvl., op 3 Desember 1892 'n beroep kon uitbring in die plek van wyle ds. Van Warmelo, moes die waarborglyste wat uitgestuur is, eers nagegaan word om vas te stel of die gemeente die salaris van die predikant wat beroep sou word, kon waarborg. Dit het geblyk dat die totale bedrag van £423-16-6 gewaarborg kan word. Aangesien die salaris van die predikant op £400 p.j. vasgestel is, kon die kerkraad toe 'n beroep uitbring. Op die tweetal uit die groslys het die name van ds. A.J. Louw van Vryheid en ds. D.P. Ackerman van Wakkerstroom gekom en eersgenoemde is gekies. Die beroepsbrief is in gereedheid gebring en aan hom afgestuur. Ds. Louw het egter nog om uitstel van twee weke gevra. In sy antwoord van 9 Januarie 1893 neem hy die beroep aan en skryf onder meer soos volg: “Het is nauwelijks noodig u te zeggen dat hoe vereerend ook, het voor mij zwaar uiterst zwaar was tot eene beslissing in deze zaak te komen. Een arbeidsveld te verlaten waarop de zegen des Heeren zoo kennelijk heeft gerust, eene gemeente op te geven met wier wording en leven wij op 't nouwst vereenzelvigd zijn geworden van vele en dierbare zielen afscheid te nemen, die door heilige banden aan ons verbonden zijn, dit alles, en veel meer nog vaarwel te zeggen, heeft geen geringen strijd gekost. Maar de stille overtuiging kwam langzamerhand over ons dat de stem uit Heidelberg die des Heeren was.”

Op ontvangs van hierdie brief is daar toe 'n kommissie benoem om die nodige stappe vir ’n behoorlike ontvangs vir ds. Louw op 8 April 1893 te reël. Ds. Louw sou gevra word om self 'n wa te vind wat sy goed van Vryheid af na Heidelberg kon vervoer, terwyl die kerkraad die transportkoste sou betaal. Ds. Louw het egter vereers alleen oorgekom, maar eers nadat hy saam met die gemeente die kerkgebou ingewy het. Aangesien mev. Louw nie gesond was nie, het hy die gesin Kaap toe geneem. Hy het al die huisraad op Vryheid verkoop en sou in Kaapstad of Johannesburg nuwe meubels aankoop. Die wa het net sy boeke vervoer.

Ds. Louw sou in die hitte van 'n kerkstryd op Heidelberg aankom. Op 17 Julie 1893 moes daar 'n buitengewone Algemene Kerkvergadering gehou word “van wegen den hachelijken toestand waarin de Kerk gedompeld is”, en daar sou benewens die predikant nog vier afgevaardigdes van Heidelberg dié vergadering bywoon. Die stryd het veral gegaan tussen die Verenigde Kerk en die herstelde Hervormde Kerk om die kerkeiendomme. Op Heidelberg was die toestande nie rooskleuriger nie. Die gesin van ds. Louw wat intussen aangekom het, het geen woning gehad om in tuis te gaan nie. Hulle moes 'n heenkome in 'n hotel vind. Die gevoelens teen ds. Louw in sommige kringe het so hoog geloop dat een van die boere met 'n geweer sou rondgeloop het om na ds. Louw te soek met die dreigement om hom te skiet. Intussen het die Hervormde kerkraad geweier om die sleutels van die pastorie aan die Verenigde Kerkraad af te gee. Die eintlike probleem in verband met die pastorie het op 'n buitengewone vergadering van 3 Julie 1893 sy ontstaan gehad. R.P. Ueckermann deel aan die vergadering mee dat hy gedurende daardie week die sleutels van die pastorie by mev. Van Warmelo gevra het. Maar sy het op aandrang van die Hervormde kerkraad geweier om dit te oorhandig. Die vergadering besluit toe om 'n kommissie van drie persone te benoem om as afgevaardigdes met mev. Van Warmelo te gaan onderhandel, terwyl die vergadering intussen sou verdaag. Mev. Van Warmelo weier egter volstrek om die sleutels te oorhandig aangesien sy skriftelik daartoe gelas om dit nie te doen nie.

Regsadvies is vervolgens van die heer Ahrbeck ingewin. In die daaropvolgende bespreking van die saak is “besloten by meerderheid dat de pastorie in bezit genomen zal worden." Terwyl die vergadering weer verdaag, sou die broeders R.P. Ueckermann en P. Venter die taak gaan afhandel. “Maar zulks zal geschieden met alle bedaardheid, terwijl niemand anders toegelaten zal worden tegenwoordig te zijn; en indien eenig tegenstand of verzet zich voordoet, dan niet meer tegenstand te bieden." Ná 'n uur het die betrokke persone teruggekeer en gemeld dat hulle die pastorie sonder enige teenstand oopgemaak het. Die besittings van mev. Van Warmelo wat nog in die huis was, kon vir 'n week in die studeerkamer gelaat word.

By geleentheid van die volgende vergadering, op 31 Julie, doen Ueckermann verder verslag oor dié aangeleentheid: mev. Van Warmelo het intussen haar meubels verwyder. Maar 'n kriminele dagvaarding is deur die staat namens die Hervormde kerkraad teen Ueckermann uitgereik. Die voorlopige ondersoek het toe reeds plaasgevind, en sonder sy medewete is 'n borgtog van £150 aan hom toegestaan. Die Hervormde kerkraad het beweer dat, volgens 'n beëdigde verklaring van ene timmerman A. Owen verkry, Ueckermann met sy hulp die deur met 'n vals sleutel oopgemaak en die pastorie in besit geneem het. Op dieselfde vergadering is ook kennis geneem van 'n protesgeskrif waarin 'n ouderling en diaken namens die Hervormde gemeente beswaar aanteken teen die handelswyse van die kerkraad. Daar het egter niks van die hofsaak gekom nie omdat die waarnemende staatsprokureur geweier het om stappe te doen.

So het die stryd om die besit van sekere van die kerkeiendomme nog vier jaar lank geduur met baie onverkwiklike gevolge aan weerskante, en dit sou eers 11 jaar ná die vereniging deur 'n hof bevel besleg word. Eindelik het die pastorie oorgegaan in die hande van die Hervormde kerk. Ná die skikking moes daar ander voorsiening vir die huisvesting van die pastoriegesin gemaak word. In Desember 1896 koop die kerkraad twee erwe (nr. 98 en 99) van ene J.A. Smit teen 'n bedrag van £4 000 plus nog 'n addisionele £50 betaalbaar aan ene Ochtman vir die ontruiming van die huis wat daarop gestaan het. Smit self het hierdie erwe vir £37-10-0 gekoop. Die heer F.J. Bezuidenhout het die nodige geld vir die hele transaksie tot die beskikking van die kerkraad gestel. Van die materiaal van die ou kruiskerk is vir die bou van die nuwe pastorie gebruik soos duidelik gesien kan word aan die klipwerk regs by die ingang van die pastorie. Die pastorie is op 5 November 1897 in gebruik geneem sonder dat die ringmuur daaromheen voltooi was. Hierdie pastorie is vandag nog in gebruik nadat dit omstreeks 1952 herbou en gemoderniseer is. Met die gemeente se eeufees in 1965 is dit deur die studenteleraar bewoon. Die kerkraad het eers in 1922 daarin geslaag om die twee erwe waarop die pastorie van die Hervormde kerk gestaan het, teen 'n bedrag van £2 000 te koop. Op 'n gedeelte van daardie erwe is die nuwe ds. A.J. Louw-gebou in 1962 gebou.

Op 4 September 1899 het die kerkraad vir die laaste keer voor die Driejarige Oorlog byeengekom. Op 11 Oktober het die bloedige stryd ontbrand wat byna drie jaar lank sou voortduur. Bokant die deur van die Gedenksaal by die Volkskool staan hierdie woorde: “Ter Roemryke nagedachtenis van hen, die tydens den oorlog 1899–1902 uit het distrikt Heidelberg zijn omgekomen, t.w. 90 burgers die sneuvelden, 624 mannen, vrouwen en kinderen in de kampen en 153 die te huis of in het veld gestorven zyn: 867 offers voor vryheid, vaderland en volk." Ook ds. Louw is as krygsgevangene weggevoer. Gedurende die afwesigheid van die predikant is die gemeentewerk deur ouderling J. Freislich met behulp van besoekende leraars behartig.

Die eerste vergadering van die kerkraad ná die oorlog op 1 November 1902, vyf maande ná die vredesluiting op Vereeniging, moes 'n smartlike byeenkoms van verslae manne gewees het. Die vergadering is belê op gesag van die sinodale kommissie wat bepaal het dat die ampstermyn van die hele kerkraad van elke gemeente onder die omstandighede as beëindig beskou moet word. 'n Nuwe kerkraad moes dus ook op Heidelberg gekies word. Uit die ou kerkraad het twee manne gesneuwel, naamlik genl. C.J. Spruyt en kmdt. J.C. Kriegler, en nog twee broeders is deur die oorlog vermink. Die een was diaken G.D. van den Heever van wie die oë deur 'n liddietbom uitgeskiet is. Oom Gerrie, soos hy alombekend was, het nog tot in die vyftigerjare van die 20ste eeu die lewe behou en as 'n bejaarde gesterwe. Hy was 'n vrome man en het in sy testament 'n erf met 'n huis daarop aan die sending van die gemeente bemaak.

Die ander was oudl. P.J.J.D. Kilian wat bekendheid by Amajuba verwerf het tydens die Eerste Vryheidstryd. Sy een arm was so onherstelbaar vermink dat hy dit nooit weer kon gebruik nie. Ook hy het 'n hoogbejaarde geword. Om die gees wat toe geheers het werklik te begryp, is dit nodig om die rede van die voorsitter woordeliks weer te gee: “De voorzitter spreekt de vergadering toe met diepe aandoening, terwyl de leden allen met een bewogen gemoed voor het eerst weer zitting nemen in de kerkeraadsvergadering, na drie vreeselijke jaren en een vreeselijke stryd te hebben doorgemaakt. Een ieder gevoelt dat het oogenblik thans bykans te ernstig en te solemneel is voor woorden. Men kan moeielyk bevatten wat in dien donkeren nacht al niet is gebeurd en wat een ieder heeft moeten doormaken. En te meer is de tegenwoordigen toestand dubbel pijnlijk als men let, niet slechts op de akelige verwoesting die het gansche land heeft getroffen, maar ook opmerkt dat op geestelijk gebied er veel schade is geleden door verdeeldheid, verbittering, ontrouw en verraad, die op zulke treurige wijze zich hebben geopenbaard onder ons volk, alsmede in de kerk. De voorzitter heet verder de Broeders welkom aan deze plaats; en met hen dankt hij den Heer voor het gespaard leven en de uitredding uit duizend gevaren van de afgeloopen jaren; en tevens voor het voorrecht om weer de handen en harten in een te slaan om het werk Gods in de gemeente te aanvaarden. Veel stof tot dankbaarheid zegt hij, hebben wij, waar ons geloof, zoo zwaar op de proef gesteld, niet heeft opgehouden. Alleen de wonderlijke genade Gods kon in staat stellen te midde van al die bittere teleurstellingen de zware beproevingen, de verijdelde hoop en de schijnbare verkrachting van de gebedsverhooring, om niet tot vertwijfeling en wanhoop en onverschilligheid over te gaan. Dat het volk nog vasthoudt aan hun God, is dan ook genoegzaam bewijs dat God het volk nog niet heeft verlaten. En dit geeft moed en hoop voor de toekomst om in 't gebed en in des Heeren werk te volharden. Maar welk hart ook is dezen dag niet en te meer in deze stonde, vervuld met eene pijnlijke droefheid bij 't aanschouwen van de twee broeders, Kilian en Van den Heever, in ons midden, die op zulke eene hartroerende wijze zijn verminkt gedurende den oorlog! En wie is er niet die met de innigste aandoening vervul is bij het zien van de ledige plaatsen in deze vergadering, en bij de nagedachtenis treurt van de geliefde en gewaardeerde maar nu ontslapene broeders Spruyt, Kriegler en Hendrik Greyling! Goddank voor den troost van te weten dat zij in hoogere vergaderingen zijn gaan plaats nemen om het werk huns Heeren onder de gezaligden des hemels voort te zetten. De Heere vertrooste de weduwen en verzorge de weezen. De Heere ontferme zich over alle nooddruftigen en verarmden! De Heere verhoore het noodgeschrei van de teleurgestelden die alles hebben geofferd voor vaderland en volk! De Heere bezoeke Zijne Kerk en Zijne kinderen! De Heere bekwame U ook broeders tot het gewichtig werk als voorgangers in de gemeente en geve u Zijne genade!"

Die voorsitter het hierna Psalm 77 gelees en die broeders het aan ernstige smeekgebede deelgeneem. Daarna het die vergadering tot die verkiesing van 'n nuwe kerkraad oorgegaan. In hierdie gees het die Kerkraad hulle taak onderneem en besluit om nie moed op te gee nie, maar van meet af te begin. Die broeder Frieslich het dan ook kon meedeel dat die Kerkraad aan die einde van 1899 'n balans van £4-13-3 op hande gehad het. Ná die vertrek van die voorsitter het hy die geldsake na behore beheer, soos dit ingekom het. Ten tye van die vergadering was daar sowat £50 in die kas waarmee 'n begin gemaak kon word. Die enigste skuldlas was die agterstallige salaris van die predikant vir die afgelope drie jaar en wat 'n bedrag van £1 500 bedra het. Hierop het ds. Louw soos volg geantwoord: “De Voorzitter zegt, dat een ieder in onze gemeente, zowel als in 't gansche land, bitter heeft geleden; en ook hij is gewillig zijn aandeel van verlies zowel als lijden te dragen. Hy wil dan van het achterstallige salaris vooreerst niets vorderen van eene gemeente die zelve als uitgeroeid is. Hij wil echter onder aandacht brengen dat eenige vrienden, vooral oudkerksraadsleden, aan zijne vrouw en gezin zekere bedragen hebben voorgeschoten tot hare instandhouding en afreizen tijdens de ballingschap van den Leeraar. Zoo mogelijk, verzocht hij den Kerkeraad deze bedragen, zowat £200, aan gemelde vrienden te willen terugbetalen." Dit het hulle dan ook onderneem om te doen.

Die omstandighede waaronder die kerkraad sy taak moes opneem, was om verskeie redes baie moeilik. Op 18 Januarie 1904 was die kerkraad vir die eerste keer sedert die beëindiging van die oorlog voltallig. "Daarom wordt het ook te meer gewaardeerd dat deze broeders zich de keuze hebben laten welgevallen en in een tijd van vele moeilijkheden en druk zij toch voorwaarts getreden zijn om de kudde des Heeren alhier te helpen weiden. Getrouwheid aan den Opper Herder en broederlijke liefde onder elkaar is wat bijzonderlijk noodig is in den raad der Kerk: en dat geve de Heer genadiglijk."

Op 17 Oktober 1903 het daar 'n baie groot en indrukwekkende gebeurtenis in die gemeente voorgekom: die herbegrafnis in die Kloof-kerkhof van twee diakens van die gemeente, genl. C.J. Spruyt en kmdt. J.L. Kriegler en nog ses ander gesneuweldes. Aan die verrigtinge het verskeie predikante deelgeneem, o.a. ds. H.S. Bosman, voorsitter van die Algemene Kerkvergadering, en onder die aanwesiges was daar manne soos kmdt.-genls. Louis Botha en C.R. de Wet, asst.-genls. J.C. Smuts en J. Kemp, genls. C.H. Muller, P.R. Viljoen, H.A. Alberts en C. Brits. Van hierdie manne het ook as slipdraers van genl. Spruyt opgetree. Agter die kis van genl. Spruyt het eers sy adjudant, Jurie Human, met genl. Spruyt se getroue perd, Scot, gestap, en daarna die naasbestaandes en offisiere van die distrik.

Vir kmdt. Kriegler het diakens as draers opgetree en ouderlinge as slipdraers, en hulle is gevolg deur die naasbestaandes en kerkraadslede van die gemeente. In die kerk het ds. Louw en ds. Jac van Belkum voorgegaan. Die hoofrede is waargeneem deur ds. J.M. Louw, wat die veldprediker onder genl. Spruyt was. In die kerk is daar toesprake gelewer deur kmdt.genls. C.R. de Wet en Louis Botha terwyl genls. Smuts en Viljoen in die kerkhof die woord gevoer het. Ds. H.S. Bosman het die gebed by die graf gedoen.

Genl. Cornelis Johannes Spruyt is op 24 April 1857 gebore. Hy was dus 44 jaar oud toe hy op 20 Julie 1901 oorlede is. Hy is langs die spoorlyn tussen Val en Standerton deur 'n vyandelike koeël getref en het as gevolg daarvan 'n halfuur later gesterf. Die kerkraad is in besit van 'n aantal briewe wat hy van die slagveld aan sy vrou geskryf het. Daaruit blyk dit onder meer hoe 'n innig gelowige mens hy was. Hy het sy kerk baie jare lank as diaken gedien. Ook was hy 'n Sondagskoolonderwyser. As gevolg van hierdie feit het die Sondagskoolkinders ’n koorsang by die graf gelewer. Sy besonderse persoonlikheid het 'n onbekende tot 'n lykdig van elf versies geïnspireer.

Gedurende al die jare sedert die stigting van die gemeente was dit die gebruik (of tradisie) dat hy oor 'n eerste leraar beskik wat as voorsitter van die kerkraad opgetree het. As die behoefte daartoe ontstaan, het die gemeente van tyd tot tyd van 'n tydelike of 'n permanente hulp vir die leraar gebruikgemaak. So 'n persoon het dan as hulpprediker diens gedoen en het alleen 'n adviserende stem in die kerkraad gehad, al was hy dalk bevestig. As hy lank genoeg bly, is hy as tweede leraar beroep en het dan eers 'n stem gehad. Eers op 16 September 1944 het die kerkraad vir die eerste keer besluit om hierdie leraarspos in een van 'n medeleraar te omskep. Ds. D. Theron, die latere eerste sendingsekretaris van Transvaal, het in Oktober 1896 as die eerste hulp na Heidelberg gekom het. Hy het slegs 'n jaar gebly en toe 'n beroep na Fordsburg aangeneem.

En so het dit gebeur dat Heidelberg in Mei 1905 bevoorreg was om die latere eerste minister van Suid-Afrika as sy eerste permanente hulpprediker te kry in die persoon van prop. dr. D.F. Malan. Hy het hierheen gekom om die dienste waar te neem tydens die afwesigheid van ds. Louw wat met vakansie was. Aan die einde van daardie maand is sy saak vir Heidelberg oorweeg. “Ter uitvoering van het besluit van de gemeentevergadering dato 29 April l.l. wordt nu besloten Proponent Dr. D.F. Malan, M.A., tot hulpprediker dezer gemeente te vragen voor onbepaalden tijd tegen een traktement van £300 per jaar, hij vindende zijn eigen logies. De kerkeraad verlangt ook dat zijne ordening zoo spoedig mogelijk alhier zal plaatsvinden."

Die ordening het dan ook op 29 Julie 1905 plaasgevind in die teenwoordigheid van agtien predikante, o.a. ook ds. J.D. Kestell. Die bevestigingsrede is deur ds. D.S. Botha van Stellenbosch waargeneem. Dr. Malan het op 'n kussing gekniel wat deur mev. W.W.J.J. Bezuidenhout (tant Anna) gemaak is. Dieselfde middag het hy sy intreerede gelewer na aanleiding van 1 Kor. 1:23–25. Die bede is uitgespreek dat hy lank en met vrug in die gemeente sal arbei. Hy is as scriba van die kerkraad benoem en een van die reeks notules verskyn in sy handskrif. Ongelukkig het hy net tot aan die einde van die jaar gebly. Reeds op die vergadering van 4 Desember neem die kerkraad daarvan kennis dat dr. Malan 'n beroep na Montagu aangeneem het en om sy ontslag vra. "Algemeen leedwezen wordt uitgesproken over zijn heengaan (vertrek)." Dr. Malan het net 'n paar maande op Heidelberg vertoef, maar dit was maande wat 'n onuitwisbare indruk op sy lewe gemaak het. Hy het saam met mnr. T.A. Dönges in die pastorie tuisgegaan en hulle het 'n vriendskap gesluit wat tot aan die einde van hulle lewe gebly het. Dr. Malan het Heidelberg toe gekom gedurende 'n tydperk toe die naweë van die oorlog nog duidelik sigbaar was. In 1954 het dr. Malan by geleentheid van die inwyding van die vernieude kerk 'n boodskap aan die gemeente gestuur waarin hy sy herinneringe aan sy eerste gemeente boekstaaf: “Die Heidelbergse Kerk wat nou vernuwe word, sal vir my onvergeetlik bly omdat dit 'n tydperk in my lewe simboliseer, die betekenis waarvan ek nie kan oorskat nie. .. Ek was. .. ongeveer ses maande daar, en die waarde van die ondervindings wat ek toe opgedoen het, was vir my onberekenbaar. Voorop in my gedagte staan natuurlik die ordeningsplegtigheid in die ou kerk, waarvan ek nog altyd 'n blywende herinnering besit in die sierlike kussing met gepaste opskrif daarop uitgewerk, wat 'n geskenk was van mev. Willem Bezuidenhout. .. Dit bly 'n waardevolle erfstuk in die familie. Ek dink ook verder aan my intieme kontak met daardie twee hoogstaande en kragtige persoonlikhede, ds. A.J. Louw en die hoofonderwyser en latere senator T.A. Dönges – twee manne aan wie die Heidelbergse gemeente so ontsaglik veel te danke het, beide vir hul geestelike invloed en vir die feit dat Heidelberg vandag 'n eersterangse opvoedingsentrum is. En nie die minste van al nie, bly ek dankbaar vir die geleentheid wat ek gehad het om slegs drie jaar na die Vryheidsoorlog so intiem kennis te maak met 'n gemeenskap wat saam met die res van die Boerevolk alles vir sy vryheid en reg opgeoffer het. In die breë kerkraad was 'n oudouderling met nog maar een arm, terwyl 'n ander in die oorlog albei sy oë verloor het. Families was daar waar die vaders of waar daar seuns in die stryd geval het. Oorlogswese is in 'n weeshuis tuisgebring en liefderik versorg. .. Dit alles het 'n onuitwisbare indruk op my gemaak. Ek het die hart van ons volk hoor klop en 'n deel van sy smart aanskou. Dit is vir my 'n eer en was vir my 'n voorreg om aan Heidelberg verbind te wees. Daarvoor bly ek dankbaar."

So het dr. D.F. Malan 'n loopbaan op Heidelberg begin wat sou oploop tot die amp van die eerste minister van Suid-Afrika. Met sy heengaan op 7 Februarie 1959 het die gemeente aan sy nagedagtenis hulde gebring. Daar is op Sondag 8 Februarie 'n huldebetuiging voor die aanvang van die diens voorgelees waarna die gemeente aan gesamentlike gebed deelgeneem het. In die huldebetuiging is onder meer die volgende gesê: “Ons hele land is armer as gevolg van die heengaan van die gryse staatsman en volksman, dr. D.F. Malan, wat gedurende sy lang openbare lewe vir sy land en volk so onuitspreeklik veel beteken het. Hy was onder die heel grootstes wat uit ons bodem gekom het, onder daardie seuns van Suid-Afrika wat deur God geroep is om in krisisjare in die bres te kom staan. .. Ons treur oor die heengaan van 'n groot kerkman, 'n geliefde volksman, 'n troue leidsman, 'n staatsman en godsman."

In 1909 het die eerste afstigting deur Greylingstad met 'n gedeelte van Heidelberg plaasgevind. Die grond vir die kerk en pastorie is deur Willem Bezuidenhout aan dié gemeente geskenk. Hy het destyds op 'n plaas naby Greylingstad gewoon. Twee jaar later is die NG gemeente Eendracht met gedeeltes van Heidelberg, Standerton, Erasmus (NG gemeente Bronkhorstspruit), Bethal, Boksburg en Middelburg gestig.

'n Jaar later (1912) is Vereeniging van Heidelberg, en in samewerking met Potchefstroom, afgestig. Die belangstelling in Vereeniging as 'n afsonderlike gemeente het reeds in 1905 begin. Grond is daar deur die kerkraad aangekoop en 'n kerk gebou wat reeds op 11 November 1911 ingewy is. In September van dieselfde jaar (1911) is prop. H.E. Steyn gevra om Heidelberg toe te kom, veral met die oog op die moontlikheid van Vereeniging as 'n selfstandige gemeente. Die gedagte was dat hy op Heidelberg as hulp sou bly indien Vereeniging hom nie beroep nie. En so het hy dan op 20 April 1912 Heidelberg se tweede geordende hulpprediker geword. Gedurende Maart 1913 het hy 'n beroep na Vereeniging aangeneem. Sy afskeidsgeskenk van Heidelberg was 'n goue horlosie. Hy het tot aan die einde van sy bediening op Vereeniging gestaan.

In 1916 het ds. Louw vir die eerste keer moderator van die Sinode geword. Gedurende daardie tyd is dit, volgens sinodale besluit van die moderator verwag om gereeld die onderskeie gemeentes van Transvaal te besoek. Aangesien sy eie gemeente onteenseglik skade daardeur sou ly, het die kerkraad besluit om 'n hulpprediker vir die gemeente te kry. Die kerkraad se versoek aan die sinodale kommissie dat 'n bedrag van £100 onder die omstandighede deur die Sinode aan die gemeente toegestaan sal word, is voorwaardelik toegestaan. Dit sou dan die kerkraad help om 'n hulpprediker te bekom.

Die kerkraad het gedurende dié tyd ook besluit “dat het meer dan tijd geworden is een Hulpprediker voor deze gemeente te krijgen. De werkzaamheden 's Leraars zijn zeer vermenigvuldigd van wege zijn Moderatorschap alsmede de grote uitbreiding op opvoedingsgebied alhier enz. terwijl dan de gemeente niet behoorlijk bezocht kan worden, noch genoegzame buitendienste gehouden.” Die voorsitter moes dus onmiddellik probeer om 'n hulpprediker te kry aan wie 'n salaris van £20 per maand toegesê sou word. So het 'n gemeenteseun in die persoon van Justus D. Kilian na Heidelberg gekom en op die vergadering van 1 Oktober 1917 is hy ontvang. “De jonge broeder. .. wordt hartelijk welkom geheten en het vertrouwen uitgesproken dat hij als zoon der Gemeente met veel vrug mogen arbeiden." Hy het so vroeg as Februarie 1918 'n beroep na Hertzogville aangeneem.

Kort nadat proponent Kilian vertrek het, is die dienste van ds. J.C. Pauw verkry. Hy word op 13 Mei 1918 in die kerkraadsvergadering welkom geheet, en ten spyte van die feit dat hy in 'n tydelike hoedanigheid na Heidelberg gekom het, het hy vir 'n beroep na Zoekmekaar bedank. Op dieselfde vergadering is daar eenparig besluit om hom as permanente hulpprediker teen 'n salaris van £300 per jaar en die gebruik van 'n vry woning aan te stel. Die beroepsbrief is vervolgens opgestel en onderteken, en die nodige reëlings getref vir sy ordening. Die plegtigheid het op 19 Oktober 1918 plaasgevind nadat hy en sy jong eggenote die vorige aand gesellig ontvang en daar aan hulle 'n huweliksgeskenk oorhandig is. Die woning wat die kerkraad vir hom ingeruim het, het regoor die eerste pastorie by Begemannstraat 27 gestaan. (Later die woning van die skoolinspekteur.) Op 10 November 1919 is hy as die eerste tweede leraar van die gemeente beroep en op die eerste vergadering daarna (9 Februarie 1920) het hy as volwaardige lid van die vergadering ook die notules kon teken. Ds. Pauw het op Heidelberg gebly tot hy in Oktober 1925 'n beroep na Fordsburg aangeneem het. Hy het goeie werk in die gemeente gedoen en was alombemind. By die ontvangs van sy demissie ná sewe jaar, het ds. Louw met groot waardering van sy arbeid melding gemaak “en wenst ds. Pauw verdere zegeningen Gods op zijn werk in de toekomst. Bovenal dankt hy God voor de hartelike samewerking in de byna agt jaar."

Ds. Pauw het tydens sy verblyf op Heidelberg as scriba van die kerkraad opgetree en met sy oorlye, op 14 November 1937, was hy assistent-scriba van die Sinode. In die Handelinge van die Sinode van 1940 is die volgende hulde aan hom gebring: “Dit sal moeilik gaan om in 'n paar woorde 'n getrouer en vollediger rekening te gee van die ontslape broer as. .. die geliefde en getroue" (Ef. 6:21). Dit was broer Jammie in die volste sin van die woord. Hy was die geliefde onder die broers en die getroue onder die dienaars. Hy was een van die veelbelowendes in 'n veelbelowende kerk. Vroeg in sy bediening wat helaas van alte korte duur was, het hy reeds sy merk gemaak Sy bediening word veral gekenmerk deur sy getroue pastorale arbeid, sy minsame omgang, sy vurige liefde vir die sending en die armes van sy volk, en sy ernstige prediking. .. Sy netheid en presiesheid het aan spreekwoordelikheid gegrens." Hy het nog lank na sy vertrek die vriendskapsbande met die gemeente behou en so het hy ook deelgeneem aan die teraardebestelling van dr. A.G. Visser in Junie 1929.

Op 29 April 1920 is mev. Maria J. Louw (geb. Rowan) in die ouderdom van 60 jaar oorlede nadat sy reeds geruime tyd lydende was. Op 1 Mei is sy in teenwoordigheid van 'n groot skare gemeentelede en 'n hele aantal evangeliedienaars begrawe. In die kerk is die rede gevoer deur di. H.S. Bosman en D. Theron terwyl ds. William Nicol die gebed gedoen het. By die graf het ds. J.M. Louw die woord gevoer. Die hulde wat die Kerkraad as mosie van roubeklag aan haar gebring het, was die volgende: “Wij willen verder bij deze gelegenheid onze hoge waardering uitspreken van wat uw ontslapene dierbare voor ons en onze gemeente vooral geweest is. Zij was een ware moeder voor de gemeente, en wij zullen haar zeer missen."

Nadat ds. Pauw in 1925 vertrek het, het die kerkraad weer van tydelike hulp gebruik gemaak tot ds. Louw vir prop. C.B. Brink gevra het om Heidelberg toe te kom. Hy word op 30 Januarie 1928 in die kerkraadsvergadering welkom geheet. “Die vertroue word gekoester dat hy onder die seën van God 'n krag ten goede in die gemeente sal wees." In Maart ontvang prop. Brink 'n beroep na Alberton en die kerkraad besluit om hom as vaste hulpleraar aan te stel. Hy is op 3 Junie georden. Hy het egter reeds in Oktober 'n beroep na Dullstroom aangeneem. Ds. Brink het in latere jare 'n belangrike rol in die Transvaalse Kerk gespeel. Hy was eers actuarius en later moderator. Voor hy in 1964 sy demissie aanvaar het, was hy sendingsekretaris vir die Noordstreek-Sinode van Transvaal.

Op 27 April 1929 is prop. J.P.W. de Vries as die volgende tydelike hulpprediker verwelkom. By geleentheid van dieselfde vergadering word besluit om hom as vaste hulpprediker aan te stel “in die vertroue dat hy dan vaste wortels hier sal skiet en nie soos sy voorgangers ons spoedig sal verlaat nie." Op 6 September 1930 is hy as tweede leraar vir die gemeente beroep en op 1 November bevestig. Daarvan het ds. Louw die volgende gesê: “Ds. De Vries word dan nou nie alleen as tweede leraar maar ook as lid van die kerkraad verwelkom en die vertroue uitgespreek dat sy werk 'n vrugbare en 'n geseënde sal wees." Tot aan die einde van ds. Louw se dienstydperk het ds. De Vries in die gemeentelike bediening gestaan en tydens die vakature wat toe ontstaan het, het hy alleen in die gemeente waargeneem. Vanaf 1932 tot 1935 het hy saam met die volgende eerste leraar, ds. P.J. Viljoen, gearbei.

Hy het op 22 Maart 1935 sy demissie ontvang en na Amersfoort vertrek. Omdat hy inderhaas moes gaan, is die afskeid binne 'n kort tydsbestek gereël. Dit was nietemin hartlik en innig. In die Junie-uitgawe van die gemeentelike kwartaalblad, “Opwaarts”, skrywe ds. Viljoen soos volg: “Ook langs hierdie weg wil ons ds. en mev. De Vries hartlik bedank vir wat hulle gedoen en beteken het vir die gemeente van Heidelberg in die tyd wat hulle hier gearbei het. Andermaal wil die gemeente hulle verseker dat hul beste wense hulle vergesel, dat hulle aan hulle dink in hulle gebede en dat hulle te eniger tyd hartlik welkom sal wees in ons gemeente."

Die dienstydperk van ds. Louw het ook ten einde geloop. 'n Paar maande voor die koms van ds. De Vries in 1929 het die kerkraad en gemeente by geleentheid van ds. Louw se sewentigste verjaardag op 23 Januarie 'n gesellige byeenkoms vir hom gereël. Op hierdie geleentheid het hy ook 'n geskiedkundige oorsig van die gemeente sedert 1865 gegee. 'n Geskenk is hom aangebied.





</doc>
<doc id="103008" url="https://af.wikipedia.org/wiki?curid=103008" title="Lancia Appia">
Lancia Appia

Die Lancia Appia is 'n motorvoertuig wat deur Lancia vervaardig is vanaf 1953 tot 1963 as 'n plaasvervanger vir die Ardea. 


</doc>
<doc id="103009" url="https://af.wikipedia.org/wiki?curid=103009" title="Lancia Ardea">
Lancia Ardea

Die Lancia Ardea is 'n motorvoertuig wat deur Lancia vervaardig is vanaf 1939 tot 1953. Dit het 'n ongewone kort motorkap gehad, wat klaarblyklik die kleinste V4-enjin ooit gehuisves het in 'n kommersiële voertuig. 


</doc>
<doc id="103011" url="https://af.wikipedia.org/wiki?curid=103011" title="Lancia Augusta">
Lancia Augusta

Die Lancia Augusta is 'n motorvoertuig wat deur Lancia vervaardig is vanaf 1933 tot 1936. Dit is bekendgestel by die Parys Motorskou van 1932.


</doc>
<doc id="103012" url="https://af.wikipedia.org/wiki?curid=103012" title="Lancia Aurelia">
Lancia Aurelia

Die Lancia Aurelia is 'n motorvoertuig wat deur Lancia vervaardig is vanaf 1950 tot 1958. Dit is ontwerp deur Vittorio Jano.


</doc>
<doc id="103014" url="https://af.wikipedia.org/wiki?curid=103014" title="Lancia Flaminia">
Lancia Flaminia

Die Lancia Flaminia (Tipe 813/823/824/826) is 'n motorvoertuig wat deur Lancia vervaardig is vanaf 1957 tot 1970. Dit is deur Pininfarina ontwerp.


</doc>
<doc id="103015" url="https://af.wikipedia.org/wiki?curid=103015" title="Lancia Ypsilon">
Lancia Ypsilon

Die Lancia Ypsilon is 'n motorvoertuig wat sedert 1996 deur Lancia vervaardig word.


</doc>
<doc id="103018" url="https://af.wikipedia.org/wiki?curid=103018" title="Lancia Thesis">
Lancia Thesis

Die Lancia Thesis (Tipe 841) is 'n motorvoertuig wat deur Lancia vervaardig is vanaf 2001 tot 2009. Die bakvorm is gebaseer op die 1998 Diàlogos konsepmotor.


</doc>
<doc id="103019" url="https://af.wikipedia.org/wiki?curid=103019" title="Lancia Kappa">
Lancia Kappa

Die Lancia Kappa (Tipe 838) is 'n motor vervaardig deur Lancia vanaf 2001 tot 2009. 


</doc>
<doc id="103020" url="https://af.wikipedia.org/wiki?curid=103020" title="Lancia Dialogos">
Lancia Dialogos

Die Lancia Diàlogos is 'n konsepmotor vervaardig deur Lancia.


</doc>
<doc id="103021" url="https://af.wikipedia.org/wiki?curid=103021" title="Lancia Gamma">
Lancia Gamma

Die Lancia Gamma (Tipe 830) is 'n motorvoertuig wat deur Lancia vervaardig is vanaf 1976 tot 1984.


</doc>
<doc id="103022" url="https://af.wikipedia.org/wiki?curid=103022" title="Lancia 2000">
Lancia 2000

Die Lancia 2000 (Tipe 820) is 'n motorvoertuig wat deur Lancia vervaardig is vanaf 1971 tot 1975.


</doc>
<doc id="103023" url="https://af.wikipedia.org/wiki?curid=103023" title="Lancia Trevi">
Lancia Trevi

Die Lancia Trevi (Tipe 828) is 'n sedanmotor wat deur Lancia vervaardig is vanaf 1980 tot 1984.


</doc>
<doc id="103024" url="https://af.wikipedia.org/wiki?curid=103024" title="Lancia Thema">
Lancia Thema

Die Lancia Thema (Tipe 834) is 'n sedanmotor wat deur Lancia vervaardig is vanaf 1984 tot 1994.


</doc>
<doc id="103025" url="https://af.wikipedia.org/wiki?curid=103025" title="Lancia Prisma">
Lancia Prisma

Die Lancia Prisma (Tipe 831) is 'n sedanmotor wat van 1982 tot 1989 deur Lancia vervaardig is.


</doc>
<doc id="103026" url="https://af.wikipedia.org/wiki?curid=103026" title="Suidelike klipkoggelmander">
Suidelike klipkoggelmander

Die Suidelike klipkoggelmander ("Agama atra") is 'n endemiese reptiel wat voorkom oor bykans die hele Suid-Afrika. Dit leef in klipbanke en heuwelhange. Hulle word 10 tot 16 cm lank. Die koggelmander het 'n vierkantige kop en donker houtskoolgrys lyf. Hulle vreet miere, termiete en ander klein ongewerweldes. Die mannetjie is opvallend in die somer wanneer hy op oop plekke sit en die blou van sy kop sigbaar is.




</doc>
<doc id="103027" url="https://af.wikipedia.org/wiki?curid=103027" title="Wahlbergse Fluweelgeitjie">
Wahlbergse Fluweelgeitjie

Die Wahlbergse Fluweelgeitjie ("Homopholis wahlbergii") is 'n reptiel wat voorkom in noord Noordwes, Limpopo, die Laeveld, eSwatini en die noorde van KwaZulu-Natal. Dit leef onder dakoorhange, teen huismure, onder bas en op klipbanke. Hulle word tot 20 cm lank. Hulle is streng naglewend en vang motte en ander insekte om ligte. Hulle natuurlike vyande is uile en slange.




</doc>
<doc id="103028" url="https://af.wikipedia.org/wiki?curid=103028" title="NG gemeente Middelburg, Mpumalanga">
NG gemeente Middelburg, Mpumalanga

Die NG gemeente Middelburg (Mpumalanga) is 'n gemeente in die Nederduitse Gereformeerde Kerk se Oostelike Sinode. Dit was, voor die Transvaalse Kerk in twee, drie en later vier Sinodes verdeel het, die tiende oudste gemeente van dié kerk. Dit het vroeër bekendgestaan as die gemeente Middelburg, Transvaal, maar sedert omstreeks 1994 as Middelburg, Mpumalanga, om dit te onderskei van die Oos-Kaapse gemeente Middelburg.

Die gemeente is op 13 Maart 1866 onder die naam "Nasaret" gestig. Die geskiedkundige gebeurtenis het plaasgevind op die plaas Elandspruit, wat aan ouderl. N.P. Prinsloo behoort het, en ongeveer 10 km buite die huidige dorp Middelburg geleë is. Gedurende die jaar 1866 is die dorp Nasaret opgemeet en uitgegee op 'n plaas wat aan die gemeente Lydenburg behoort het. Eers op 24 Februarie 1872 is Nasaret deur die staatspresident tot 'n afsonderlike distrik verklaar en is die heer A.B. Joubert as eerste landdros aangestel. Die tweede gebou wat opgerig is (in 1867), was 'n klein NG kerkie, waarvan die hoeksteen deur ds. Frans Lion Cachet gelê is. Hy is deur eerw. Merensky, 'n sendeling op Botshabelo, bygestaan.

Op 9 September 1874 het die gemeente sy eerste vaste leraar kon bevestig in die persoon van ds. D.F. Bosman, aan wie op 20 Desember 1880 weer demissie verleen is toe hy die beroep na Pietermaritzburg aanneem. 

In 1884 is ds. A.P. Burger as herder en leraar bevestig, en 44 jaar lank bedien hy die gemeente tot by die aanvaarding van sy emeritaat in 1928. Met die uitbreek van die Tweede Anglo-Boereoorlog (1899-1902) sluit hy hom as veldprediker by die Middelburg-kommando aan, maar word in Februarie 1902 gevang en na Indië gestuur, waar hy in Shahjahanpur en in die kamp Bhimtal van die vrugbaarste maande van sy bediening beleef. Sy herinneringe hieraan is in "Worsteljare", 'n boek deur sy seun ds. Attie Burger (die sanger Gé Korsten se skoonpa), weergegee. 

Saam met ds. A.P. Kriel van Langlaagte kan ds. Burger as die grondlêer van die inrigtingsorg van die barmhartigheidsdiens van die Transvaalse NG Kerk gereken word. Op Middelburg rig hy in 1902 'n kinderhuis vir oorlogsweeskinders op wat vir die onderwys in die algemeen onteenseglik veel beteken. As voorsitter van die Commissie voor Armblanken (1906) verrig hy belangrike dienste om verarmde landgenote te rehabiliteer en is in dieselfde jaar verantwoordelik vir die stigting van die arbeidskolonie op Delagersdrift (Laersdrif). Hy en sy vrou het ook groot belangstelling in die sending en begin omstreeks 1905 met sendingwerk in Sekhukhuneland. Die eerste sendingstasie wat in die twintigerjare aldaar opgerig word, naamlik Burgerstasie, is na die egpaar genoem.

In Mei 1929 word ds. G W.S. Hofmeyr bevestig en 19 en 'n half jaar staan hy met toewyding in die gemeente tot by die aanvaarding van demissie op 9 November 1948. Met die gemeente se eeufeesviering in 1967 (om die een of ander rede het die stigtingsdatum mettertyd met 'n jaar aangeskuif) het ds. Hofmeyr die volgende oorsig van sy dienstyd in dié gemeente gegee: “Met my bevestiging in Mei 1929 het die gemeente ongeveer 1 800 lidmate getel. Daarna het jare van swaarkry gevolg, veral die depressie van 1930-'31. Dit het veroorsaak dat groot getalle lidmate – veral jongmense – na die stede verhuis het om 'n beter heenkome te soek. Dit het meegebring dat die ledetal mettertyd skerp gedaal het, later tot tussen 1 500 en 1 600. 

“In daardie tyd het die Departement van Onderwys begin met sy sentralisasieskema om al die plattelandse skoolkinders na die dorpskole oor te plaas. Omdat net 'n klein persentasie van die plaaskinders in die skoolkoshuise gehuisves kon word, is van skoolbusse gebruik gemaak om die kinders te vervoer. Sommige van die soms in die snerpende koue en dan weer in snikhete hitte. Sentralisasie het toe meegebring die sluiting van elf of twaalf van ons buiteskole wat binne die grense van die gemeente geval het. Daardie buiteskole was in baie opsigte ligpunte in die gemeente wat toe uitgedoof is. In die buiteskole het die wyksmense vergader vir skoolkonserte, wyks- en Pinksterbidure en buitedienste, sodat die verdwyning van die skole 'n werklike verlies vir die kulturele en godsdienstige lewe van die gemeente was. 

“Oorspronklik het die gemeente baie swak bygedra vir die Kerkfondse. Gemiddeld was die dankoffer-opbrengs ongeveer £700 per jaar. Gelukkig het met verloop van tyd 'n groot verbetering ingetree, in so 'n mate dat met die aanslag vir die Sinodale Fondse Middelburg later geplaas is in klas A – saam met die ryk gemeentes, soos bv. Ermelo en Pretoria. Hierdie verbetering was daaraan te danke dat die lidmate geleer het om te gee en te werk vir hulle Kerk. Wat ook veel bygedra het, is die feit dat die susters van die gemeente op die dorp die stelsel van sistematiese bydraes ingevoer het, waardeur tot £1 000 per jaar byeengebring is. 

“Pinksterbidure was in die buitewyke geheel onbekend. Dus is programmas van dienste in al die buitewyke opgetrek, en Pinksteronderwerpboekies aan elke huisgesin in die buitewyke uitgedeel. Die gevolg was dat die opkomste baie bemoedigend was, sodat die laaste jare die gesamentlike afsluiting op Pinkster-Sondag in 'n goed gevulde kerk gehou is. Pinkster val gewoonlik in die oestyd; en so het baie vriende by die buitedienste hul beloftes gemaak van mielies, bone, aartappels ens. en is daar tot 100 mud ingesamel wat dan versprei is onder weeshuise en inrigtinge van die Kerk en die SAVF. Dat die gemeente geleer het om te gee, word ook bewys deur ruime bydreas vir Sending en Armsorg, vir die jaarlikse Transvaler-Kersfeesfonds, en ook vir die Mediese Fakulteit in Pretoria."

Die geskiedenis van die gemeente hang dus vir 'n lang tydperk van 64 jaar saam met die lewenswerk van hierdie twee leraars. Op 1 Februarie 1946 is ds. W.H.S. Barnard as medeleraar bevestig. Hy bly in die gemeente tot hy sy emeritaat aanvaar in Oktober 1973. Nadat ds. Hofmeyr in 1948 sy emeritaat aanvaar het, word ds. W.J.G. Lubbe op 19 Februarie 1950 as sy opvolger bevestig. 

Ds. A.P. Burger het die hoeksteen van die huidige kerkgebou op 2 April 1887 gelê en in die jaar 1890 is die kerk ingewy. In die eerste 85 jaar van die gemeente se bestaan is nege dogters van die moedergemeente afgestig, geheel of gedeeltelik. Die jongste gemeentes op Middelburg is Middelburg-Wes, wat in 1982 gestig is, en Dennesig in 1991. Net soos op talle ander groter dorpe en in die meeste stede van Suid-Afrika waar die moedergemeente algaande kleiner geword het terwyl ál meer lidmate verder weggetrek het van die middedorp af, het hierdie gemeente se lidmaattal in die drie dekades sedert 1985 afgeneem van 1 189 belydende en 621 dooplidmate in 1985 tot 550 belydende en 102 dooplidmate in 2015. Terselfdertyd het die Ring van Middelburg se belydende lidmate 'n geringe afname getoon van 8 617 tot 7 959 en die dooplidmate van 5 409 tot 2 513. 

Reeds in die jaar 1910 is die NG sendinggemeente gestig, waar die Sending-kandidaat W.S. Bruwer in 1915 tot leraar bevestig is. Hierdie leraar het hier gestaan tot in Februarie 1946, toe hy demissie ontvang het. Sy opvolger was eerw. W.P. Dippenaar wat op 10 Augustus 1947 bevestig is. Ná sy vertrek na Odendaalsrus is 'n beroep andermaal op die emeritus-leraar W. S. Bruwer uitgebring en is hy opnuut op 5 Mei 1951 bevestig.





</doc>
<doc id="103029" url="https://af.wikipedia.org/wiki?curid=103029" title="Oostelike gestreepte skink">
Oostelike gestreepte skink

Die Oostelike gestreepte skink ("Trachylepis striata") is 'n akkedis wat voorkom in Limpopo, Mpumalanga, eSwatini en noordoos KwaZulu-Natal. Die reptiel leef in klipbanke, klipmure en -paadjies asook boomveld. Hulle word 16 tot 20 cm lank. Die akkedis is skraal met 'n lang spits toelopende stert. Die lyf is swartbruin met 'n ligte streep van bo die oog tot by die stertpunt. Hulle vreet kewers en ander insekte en hulle natuurlike vyande is valke, sperwers en slange.



</doc>
<doc id="103037" url="https://af.wikipedia.org/wiki?curid=103037" title="Sarel du Plessis">
Sarel du Plessis

Ds. Sarel Petrus du Plessis (distr. Uniondale, 11 Junie 1922 – Lyttelton, 30 November 2006) was 'n leraar in nege gemeentes van die Nederduitse Gereformeerde Kerk en vir 'n kort ruk tussenin skakelbeampte van die M.T.R. Smit-kinderoord op Ugie in Griekwaland-Oos.

Du Plessis is op die plaas Mieliehoek in die distrik Uniondale gebore. Sy vader was Christiaan Lourens du Plessis en sy moeder Andriesa Petronella Nortjé, boeremense wat onder moeilike omstandighede 'n bestaan gevoer het. Voor Petrus, soos sy ouers hom genoem het, skool toe gegaan het, het hulle na Rietvlei, sy oupa aan vaderskant, Christiaan Lourens du Plessis, se plaas getrek. In 1929 het hy met sy skoolopleiding op Rooiplaas begin, en daarna was hy 'n leerling aan die Laerskool Uniondale tot in 1935, toe sy pa hom uit die skool gehaal het om te gaan boer.

Du Plessis was van kleins af lief vir die boerdery, maar, soos dr. Gerdrie van der Merwe dit stel in sy lewensberig in die NG Kerk se jaarboek van 2009, "die Here het hom in 1940 baie duidelik vir die bediening geroep terwyl hy op die uieland gewerk het." Sy pa was gekant teen sy besluit, maar sy ma het hom aangemoedig, en so is hy terug na Uniondale waar hy sy roeping met ds. A.M.H. Koornhof gaan bespreek het. Ds Koornhof het hom daarvan verseker dis die Here wat hom roep om predikant te word.

Gevolglik is Du Plessis op 19 terug skool toe op Uniondale, waar hy in 1943 gematrikuleer en die volgende jaar met sy B.A.-Admissiegraad op Stellenbosch begin het. Omdat sy ouers nie vermoënd was nie, moes hy sy studie met ’n skamele £8 en 10 sjielings vir die hele jaar aandurf. Deur middel van beurse en ander geldelike hulp kon hy sy studie wel voltooi. Aan Maties het sy pad gekruis met interessante mense; in 'n stadium was sy kamermaat Johannes Degenaar, later 'n bekende professor in filosofie. Sarel het in 1950 'n M.A.-graad in sielkunde verwerf en is in dieselfde jaar in die Groote Kerk in Kaapstad as proponent gelegitimeer. Later het hy ook die M.Th.-graad in persoonlike sielesorg onder leiding van prof. G.B.A. Gerdener ontvang.

Du Plessis het eers afloswerk in die NG gemeente Villiersdorp gedoen, tot hy na die NG gemeente Klipriviersberg in die suide van Johannesburg beroep is. Hy is op 23 Februarie 1951 daar ontvang en bevestig. 
Op 16 September 1953 is ds. Du Plessis as medeleraar na die NG moedergemeente in Germiston beroep. Hy is die naweek van die 27, 28 en 29 November in die gemeente bevestig en ontvang. Onmiddellik ná sy aankoms het hy en ds. Krige hulle begin beywer vir die bou van 'n nuwe en doeltreffender saal. 'n Saalboufonds is in die lewe geroep en verskillende funksies is gehou vir geldinsamleing. Die kerkraad het besluit om hierdie saal self te bou deur middel van 'n voorman en vakmanne onder toesig van 'n argitek. Ouderling A.S. Markgraaff sou die voorman wees en Jan Koelewyn die argitek. 

Op Saterdag 25 September 1954 is begin om die ou saal af te breek en op Saterdag 9 Oktober het die uitgrawing van die nuwe saal se fondasie begin. Hiermee was feitlik die hele gemeente behulpsaam. Op 26 Februarie 1955 het die hoeksteenlegging plaasgevind. Die ou hoeksteen, wat destyds deur genl. C.F. Beyers gelê is, is in die voorportaal van die saal deur 'n broerskind van genl. Beyers herlê. Die nuwe Eendragsaal is op Vrydag 12 Augustus 1955 feestelik ingewy. By daardie geleentheid was ds. Du Plessis se boodskap aan die gemeente: “Daar 'n gemeente nie elke dag 'n Kerk en 'n Kerksaal bou nie, is dit wenslik vir elke gemeente om die beste kerkgebou op te rig, sowel as die beste en gerieflikste kerksaal. En insonderheid aan hierdie laasgenoemde is sekerlik voldoen met die oprig van hierdie kerksaal. Daarom wil ons as leraars, vir u as kerkraad en gemeente ook van harte gelukwens met hierdie mylpaal wat bereik is. Mag hierdie saal, met alle funksies en verrigtinge wat daarin sal plaasvind, bydra om die eenheidsgevoel van die gemeentelede te bevorder. Mag hierdie saal ook insonderheid die byeenkomplek wees van die groot skaar van jongmense van ons gemeente. Maar bowenal, mag in alles wat in hierdie saal sal plaasvind, die Naam van die Here verheerlik word." 

Ná langer as twee en 'n halwe jaar is op 22 Junie 1956 van ds. Du Plessis afskeid geneem nadat hy 'n beroep na Boksburg-Noord aanvaar het. Demissie is op Sondag 24 Junie ná die oggenddiens aan hom verleen.

In Boksburg-Noord het ds. Du Plessis 'n besonder geseënde bediening beleef. Ná 'n paar maande het hy 'n beroep na die NG gemeente Luipaardsvlei, by Krugersdorp, aanvaar, waar in sy dienstyd 'n nuwe kerkgebou opgerig is. 

Op 11 Junie 1961 het hy sy intreepreek in die NG gemeente Jeppestown in die ooste van Johannesburg gelewer, maar in 1963 word hy 'n skakelbeampte by die M.T.R. Smit-kinderoord op Ugie in Griekwaland-Oos. Ds Du Plessis het daarna, in 1964, leraar van die NG gemeente Randfontein geword, in 1969 leraar van die NG gemeente Pretoria-Wes. In 1972 aanvaar hy beroep na sy voorlaaste gemeente, George-Bergsig, wat pas afgestig het van die NG moedergemeente op George. In 1976 het hy 'n beroep aanvaar na die NG gemeente Westonaria, waar hy op 7 Mei 1986 sy emeritaat aanvaar het.

Die Du Plessis-egpaar het in hulle strandhuis op Tergniet by Grootbrakrivier afgetree, maar ná twee jaar na 'n aftreeoord in Pretoria-Noord verhuis. Hierna het hulle in Kimberley en op Bronkhorstspruit gewoon en sedert 27 Februarie 1998 in 'n aftreeoord in Lyttelton, suid van Pretoria.

Ds. Du Plessis is op 30 November 2006 oorlede en uit die NG gemeente Boksburg-Noord begrawe, een van sy vorige gemeentes. Ds. G. Booy het 'n troosdiens uit Jesaja 43 gelei, en die gedeelte by die graf is deur ds. E.J. Zeelie waargeneem. Daar is getuig: "Hy sal altyd met Iiefde onthou word deur elkeen wat sy pad gekruis het, ongeag of dit uit 'n beradings- of vriendskapsoogpunt gedoen is." 

Ds. Du Plessis is op 27 November 1951 met Janetta Francina Albrecht, van Kensington in Johannesburg, getroud. Hulle het vier kinders (twee dogters en twee seuns) in die kinderoord op Ugie aangeneem. Met Sarel se afsterwe het hy sy weduwee agtergelaat, wat teen 2009 in die Kosmos-tehuis op Boksburg gewoon het. Dis nie bekend of sy tans (2015) nog leef nie.



</doc>
<doc id="103040" url="https://af.wikipedia.org/wiki?curid=103040" title="Tseki">
Tseki

Tseki is 'n dorpie in die Maluti-a-Phofung Plaaslike Munisipaliteit van Thabo Mofutsanyana-distriksmunisipaliteit in die Vrystaatprovinsie van Suid-Afrika.


</doc>
<doc id="103041" url="https://af.wikipedia.org/wiki?curid=103041" title="NG gemeente Germiston">
NG gemeente Germiston

Die NG gemeente Germiston was die moedergemeente van die Nederduitse Gereformeerde Kerk in die Oos-Randse stad Germiston, maar dis by die NG gemeente Lambton ingelyf nadat die lidmaattal so afgeneem het dat dit onmoontlik geword het om sinvol afsonderlik voort te bestaan. Dieselfde lot het reeds die meeste moedergemeentes van die NG Kerk aan die Witwatersrand oorgekom.

’n Sekere mnr. Jack, wat saam met mnr. Simmer 'n goudmyn floteer het, het die naam Germiston aan die stad en gemeente besorg. Dit is die naam van die plaas, in die nabyheid van Glasgow, waar hy gebore is. Die gemeente is op 28 Februarie 1899 afgestig van Boksburg, die ou Oos-Randse moedergemeente wat ook nie meer bestaan nie. Die Anglo-Boereoorlog het die jong gemeente swaar getref en die meeste van die kerkraad was op kommando. 

Die eerste kerkgebou het in Presidentstraat gestaan, waar die winkel Kerk House later gestaan het. Ds. P.R. McLachlan (1900–'09) was die eerste leraar van Germiston. Weens die oorlog kon hy nie 'n pas kry om van Knysna hierheen te kom nie; later het hy met 'n Franse skip na Delagoabaai gegaan en vandaar per trein na Germiston gereis. 

Sy opvolger was ds. J.W.G. Strasheim (1910–'17) in wie se tyd die Eendragsaal gebou, waarvan genl. C.F. Beyers die hoeksteen gelê het. Van 1918 tot 1925 is die gemeente deur ds. I.W.J. van Rensburg bedien. In sy tyd is die teenswoordige kerk gebou, dog sonder 'n toring en met net een galery. Ds. S. de Villiers het 18 jaar hier gestaan (1926–'44). Tydens sy bediening is 'n pragtige orrel aangekoop, nog twee galerye ingesit, nuwe banke in die kerk aangebring en 'n nuwe pastorie gebou. 

Vanaf 1937 tot 1938 was ds. J.P.H. Gertenbach medeleraar van Germiston. Ds. A.D. Raats was van 1944 tot 1947 in die gemeente werksaam. Hy het hom vir die aanbou van 'n toring en 'n nuwe saal beywer. In 1948 is ds. J.S. Krige bevestig. Hy het dadelik reëlings begin tref vir die viering van die 50-jarige bestaan van die gemeente wat in Februarie 1949 plaasgevind het. By daardie geleentheid is die kerktoring ingewy. Vanaf 1948 tot 1951 was ds. I.W.J. van Rensburg (emeritus) die leraar behulpsaam. Toe hy weens swak gesondheid nie langer met die werk kon volhou nie, het die kerkraad oorgegaan tot die beroep van 'n medeleraar in die persoon van ds. B.P.J. de Klerk, wat in April 1951 bevestig is. Die kerkraad het besluit om nie net 'n tweede pastorie te bou nie, maar ook 'n nuwe kerksaal.

Op 16 September 1953 is ds. Sarel du Plessis as medeleraar na die gemeente beroep. Hy is die naweek van die 27, 28 en 29 November in die gemeente bevestig en ontvang. Onmiddellik ná sy aankoms het hy en ds. Krige hulle begin beywer vir die bou van 'n nuwe en doeltreffender saal. 'n Saalboufonds is in die lewe geroep en verskillende funksies is gehou vir geldinsamleing. Die kerkraad het besluit om hierdie saal self te bou deur middel van 'n voorman en vakmanne onder toesig van 'n argitek. Ouderling A.S. Markgraaff sou die voorman wees en Jan Koelewyn die argitek. 

Op Saterdag 25 September 1954 is begin om die ou saal af te breek en op Saterdag 9 Oktober het die uitgrawing van die nuwe saal se fondasie begin. Hiermee was feitlik die hele gemeente behulpsaam. Op 26 Februarie 1955 het die hoeksteenlegging plaasgevind. Die ou hoeksteen, wat destyds deur genl. C.F. Beyers gelê is, is in die voorportaal van die saal deur 'n broerskind van genl. Beyers herlê. Die nuwe Eendragsaal is op Vrydag 12 Augustus 1955 feestelik ingewy. By daardie geleentheid was ds. Du Plessis se boodskap aan die gemeente: “Daar 'n gemeente nie elke dag 'n Kerk en 'n Kerksaal bou nie, is dit wenslik vir elke gemeente om die beste kerkgebou op te rig, sowel as die beste en gerieflikste kerksaal. En insonderheid aan hierdie laasgenoemde is sekerlik voldoen met die oprig van hierdie kerksaal. Daarom wil ons as leraars, vir u as kerkraad en gemeente ook van harte gelukwens met hierdie mylpaal wat bereik is. Mag hierdie saal, met alle funksies en verrigtinge wat daarin sal plaasvind, bydra om die eenheidsgevoel van die gemeentelede te bevorder. Mag hierdie saal ook insonderheid die byeenkomplek wees van die groot skaar van jongmense van ons gemeente. Maar bowenal, mag in alles wat in hierdie saal sal plaasvind, die Naam van die Here verheerlik word." 

Ná langer as twee en 'n halwe jaar is op 22 Junie 1956 van ds. Du Plessis afskeid geneem nadat hy 'n beroep na Boksburg-Noord aanvaar het. Demissie is op Sondag 24 Junie ná die oggenddiens aan hom verleen.

In die eerste 50 jaar van die gemeente se bestaan is van Germiston afgestig: Alberton, Cachet, Elsburg en Germiston-Suid.






</doc>
<doc id="103042" url="https://af.wikipedia.org/wiki?curid=103042" title="Aberfeldy">
Aberfeldy

Aberfeldy is 'n klein nedersetting naby Phuthaditjhaba, omring deur landbougrond en wildplase, 52 km oos van Bethlehem en 26 km wesnoordwes van Harrismith. Dis ook die naam van 'n spoorweghalte 4 km wes van die nedersetting op die spoorlyn tussen Bethlehem en Harrismith. 

Aberfeldy is in die Maluti-a-Phofung Plaaslike Munisipaliteit van Thabo Mofutsanyana-distriksmunisipaliteit in die Vrystaatprovinsie van Suid-Afrika.

Die plekkie is genoem na Aberfeldy in Perthshire, Skotland, wie se naam afgelei is van Pikties "aber" (riviermond, samevloeiing) en "feldy" van "Peallaidh", die naam van 'n plaaslike waternimf.



</doc>
<doc id="103043" url="https://af.wikipedia.org/wiki?curid=103043" title="Makwane">
Makwane

Makwane is 'n nedersetting in Thabo Mofutsanyane-distriksmunisipaliteit in die Vrystaatprovinsie van Suid-Afrika.


</doc>
<doc id="103054" url="https://af.wikipedia.org/wiki?curid=103054" title="NG gemeente Westonaria">
NG gemeente Westonaria

Die NG gemeente Westonaria is die moedergemeente van die Nederduitse Gereformeerde Kerk op die Verre-Wes-Randse dorp Westonaria in die Sinode Goudland (voorheen Sinode van Wes-Transvaal). Dit het jare lank as Venterspost bekendgestaan.

Die gemeente is in 1946 gestig. Dis geleë in 'n breë vlakte, omring deur die hoogtes van Randfontein aan die noorde- en die Gatsrand aan die suidekant. As gevolg van die snelle ontwikkeling in die omgewing is daar spoedig aan afstigting gedink. Hierdie gebied was egter op die vergeleë punte van die gemeentes Randpoort, Randfontein, Losberg (Fochville), Potchefstroom en Ventersdorp, met die gevolg dat 'n veelkoppige gemeente tot stand gekom het wat van Venterspost tot Welverdiend gestrek het. Uiteenlopende belange, die gevaar van seksionalisme en die fluktuerende gemeenskap het sake baie bemoeilik. Die grootste moeilikheid is besorg deur die feit dat daar geen vaste sentrum was nie. Ten spyte van moeilikhede het die werk egter voortgegaan, en het die lidmate getoon dat hulle nog hul kerk liefhet, aldus Ons gemeentelike feesalbum (1952).

In November 1946 is die eerste leraar, ds. D.H.J. van den Berg, in die gemeente ontvang. 'n Reusetaak het op hom gewag. Daar was geen kerkgebou en geen eiendomme nie. Dienste is gehou in skole en openbare sale op vyf plekke in die gemeente. 'n Eerste begin is egter gemaak met die aankoop van geskikte terreine vir 'n kerk en pastorie. Twee jaar ná die eerste afstigting het 'n tweede gevolg, toe die mees westelike gebiede van die gemeente, naamlik Bank, Rooipoort, Holfontein, Welverdiend, Blyvooruitzicht en Carletonville afgestig het onder die naam Oberholzer. Die heilsame gevolg was dat meer eenheid in die moedergemeente verkry is. Daar is toe ook besluit op een hoofsentrum, naamlik Westonaria. 

Sendingwerksaamhede is ook nie agterweë gelaat nie. Met geld deur die Strewers ingesamel is in 1949 'n kerkie in die swart woonbuurt opgerig. In September 1950 is 'n eie werkkring van die gemeente Randfontein afgestig. 

Kerkbouplanne het fluks gevorder. Op 27 Julie 1949 is die eerste sooi omgespit, op 29 Oktober 1949 is die hoeksteen gelê en op 1 September 1950 is die kerk ingewy. Dit was die eerste kerk van alle kerkgenootskappe tussen Randfontein en Potchefstroom. 

Op 21 Januarie 1951 vertrek ds. Van den Berg. 'n Beroep, op prop. A. Scheurkogel uitgebring, slaag en op 1 September 1951 is hy in die gemeente bevestig, die tweede leraar van die jong gemeente Venterspost.





</doc>
<doc id="103055" url="https://af.wikipedia.org/wiki?curid=103055" title="NG gemeente Klipriviersberg">
NG gemeente Klipriviersberg

Die NG gemeente Klipriviersberg is ’n gemeente van die Nederduitse Gereformeerde Kerk in die suide van Johannesburg waarby sowel die moedergemeente, Rosettenville, as dogtergemeente, Suid-Rand, ingelyf is.

 

Die gemeente Klipriviersberg is op Dinsdagaand 26 Augustus 1947 gestig (dieselfde dag waarop Forest Hill van Turffontein afgestig het) met 'n sieletal van 1 391 en 754 lidmate. Die stigtingsvergadering is gehou in die Peoples' Mission Hall in Bobstraat, Regents Park. Die gemeente is afgestig van die moedergemeente Rosettenville, waar ds. J.P. Roux destyds as herder en leraar gestaan het; laasgenoemde is dan ook tot konsulent van die afgestigte dogtergemeente benoem. Die gemeente se naam is ontleen aan die plaas Klipriviersberg van veldkornet Jan Meyer, waarop tussen 1904 en 1956 minstens 10 voorstede aangelê is, onder meer Regents Park, en Rewlatch, waarin die gemeente se kerksaal gebou is.

Die eerste kerkraadsvergadering van die nuutgestigte gemeente is op 1 September 1947 gehou. Op 'n gekombineerde kerkraadsvergadering wat op 22 September 1947 gehou is, is dr. F.J. Minnaar van die gemeente Jeppestown tot herder en leraar van die gemeente beroep. Hy het hom die beroep laat welgeval en is gedurende die naweek van 19 tot 21 Maart 1948 as die eerste herder en leraar van die gemeente Klipriviersberg ontvang en bevestig. Dr. Minnaar het 'n beproefde tyd in die gemeente deurgemaak, want die gemeente was geografies feitlik twee gemeentes, nl. Regents Park en Suid-Heuwels. En aangesien die gemeente ook nie 'n kerksaal van sy eie gehad het nie, moes daartoe oorgegaan word om in die oggend in Suid-Heuwels in 'n skoolklaskamer en in die aand te Regents Park in die Peoples' Mission Hall dienste te hou.

Die eerste belangrike mylpaal is bereik toe op Saterdag 7 Februarie 1949 die nuwe pastorie, wat gedurende dr. Minnaar se tyd gebou is, in besit geneem is. 'n Tweede belangrike gebeurtenis wat die jong gemeente te beurt geval het, was dat sy moeder van 'n dogter geword het toe sy nog maar self iets oor die drie jaar oud was. Op die aand van 8 November 1950 het die afstigting van 'n nuwe gemeente, naamlik Suid-Rand, plaasgevind. 

Intussen het dr. Minnaar 'n beroep na Naauwpoort aangeneem. Op 'n gekombineerde kerkraadsvergadering wat op 11 Desember 1950 gehou is, is prop. S.P. du Plessis tot herder en leraar beroep. Hy het die beroep aangeneem en is op 23 Februarie 1951 in die gemeente bevestig. Hy het in September 1953 na die NG gemeente Germiston vertrek.

Met die afstigting het die gemeente kleiner geword, maar kort daarna van Rosettenville die Heuwel bygekry, sodat die lidmaattal in 1952 sowat 500 getel het. In daardie jaar was die gemeente besig met voorbereidings op die bou van ’n kerksaal.





</doc>
<doc id="103069" url="https://af.wikipedia.org/wiki?curid=103069" title="Tibettaanse Boeddhisme">
Tibettaanse Boeddhisme

Tibettaanse Boeddhisme is die Boeddhistiese tradisie in Tibet, Mongolië, Tiwa, Bhoetan, Kalmikië en streke van die Himalaja, insluitende Noord-Nepal en Indië, en die staatsgodsdiens van Bhoetan. 

Volgens die godsdienstige geskrifte is Tibettaans die spirituele taal van hierdie gebiede. Tibettaanse Boeddhisme volg die Vajrayana-leringe van die 8ste eeuse Indië. 

Tibettaanse Boeddhisme het na baie Westerse lande versprei waar dit in gewildheid toeneem. Dit het na raming tussen 10 miljoen en 20 miljoen volgelinge. Die bekendste van hulle is waarskynlik die 14de Dalai Lama van Tibet, ’n lama van die Gelug-skool van Tibettaanse Boeddhisme. 



</doc>
<doc id="103070" url="https://af.wikipedia.org/wiki?curid=103070" title="Reënboogskink">
Reënboogskink

Die reënboogskink ("Trachylepis margaritifer") is 'n akkedis wat voorkom in Limpopo, Mpumalanga, eSwatini en noordoos KwaZulu-Natal. Die reptiel leef in klipbanke. Hulle word 18 tot 28 cm lank. Die akkedis is glad, middelgroot met 'n lang, oranje stert. Die mannetjie se rugkant is bronsgroen en die lyf glinster in die son. Die wyfie is kleiner en donkerder met gestreepte sye en die stert is staalblou. Hulle vreet kewers en ander insekte en hulle natuurlike vyande is valke, sperwers en slange.



</doc>
<doc id="103071" url="https://af.wikipedia.org/wiki?curid=103071" title="Drie Juwele">
Drie Juwele

Die Drie Juwele (Pali: "Tiratana"; Sanskrit: त्रिरत्न, "Triratna") is die drie dinge waartoe Boeddhiste hul toevlug neem, of as leiding aanvaar.

Die Drie Juwele is:



</doc>
<doc id="103072" url="https://af.wikipedia.org/wiki?curid=103072" title="NG gemeente Cachet">
NG gemeente Cachet

Die NG gemeente Cachet is die oudste van die vier gemeentes van die Nederduitse Gereformeerde Kerk in die voorstad Primrose, Germiston.

Op 28 Mei 1919 is die wyke noord van die Hoofrifweg tot aan die grens van die NG gemeente Pretoria by Halfweghuis, van die gemeente Germiston afgestig en na die kerkvader ds. Frans Lion Cachet wat hom soveel moeite getroos het om die NG Kerk in Transvaal lewend te hou, genoem. Edenvale is toe beskou as die hoofdeel van die nuwe gemeente en Primrose was destyds slegs 'n buitewyk daarvan. Hierdie voorstad van Germiston het egter spoedig vir die dorpie Edenvale ver oortref wat ontwikkeling betref, sodat afstigting onvermydelik was. Dit het dan ook op 1 Mei 1939 plaasgevind toe die gemeente in twee verdeel is en Primrose die naam Cachet sowel as die leraar, ds. P.S. van der Westhuizen, behou het. Die ander gedeelte is afgestig as die Edenvale. 

In Oktober 1942 is ds. C.J.P. Bornman as eerste hulpprediker hier bevestig en in 1944 tot medeleraar verhef. Intussen is geld vir 'n nuwe kerkgebou ingesamel, en die bydraes het so goed ingekom dat 'n sierlike en ruim kerkgebou op 8 April 1944 sonder 'n pennie skuld ingewy kon word. Ds. C.J.P. Bornmanm wat so baie daartoe bygedra het om die nuwe kerkgebou tot stand te bring, is in die jaar 1945 na Naboomspruit beroep en is toe in 1946. deur ds. M.J.P. Olivier opgevolg. 'n Tweede pastorie is in Primrose-Oos aangekoop met die oog op huisvesting vir die medeleraar en ook om voorsiening te maak vir die afstigting van Primrose-Oos, wat dan ook op 8 Februarie 1947 plaasgevind het. 

Op 1 Mei 1947 is ds. J.E. van Heerden, voorheen van Pietermaritzburg, as tydelike hulp vir ds. P.S. van der. Westhuizen aangestel. Aan die end van Julie 1948 het ds. P.S. van der Westhuizen ná 20 jaar getroue diens sy emeritaat aanvaar. Hierdie vakature is eers in Julie 1949 deur ds. S.W. Naudé, voorheen van Potgietersrus en daarna parlementslid, gevul. Sy dienstyd was egter van korte duur, want op Sondag 23 April 1950, nadat hy die oggenddiens waargeneem het, is hy dieselfde middag heel onverwags tot hoër diens opgeroep. 

Vanaf 2 Desember 1950 was ds. M.S. Joubert die herder en leraar van die gemeente. Die gemeente was al weer te groot vir een leraar, en planne is toe beraam vir die afstigting van nog 'n gemeente in die weste. Eindelik was die dogtergemeentes in Primrose: Primroseheuwel (nou Omnia) in 1952, Primrose-Môrewag in 1956 en Primrose-Oos in 1947.




</doc>
<doc id="103073" url="https://af.wikipedia.org/wiki?curid=103073" title="NG gemeente Alberton-Oos">
NG gemeente Alberton-Oos

Die NG gemeente Alberton-Oos is, naas Alberton-Wes, die oudste gemeente van die Nederduitse Gereformeerde Kerk waarvan die naam gegrond is op die Randse dorp Alberton.

Op 10 Maart 1950 het die kerkraad van die moedergemeente onder leiding van ds. L.W. Lehmkuhl besluit om met 750 lidmate die nuwe gemeente Alberton-Oos te stig. Dit was 'n tyd van ongekende uitbreiding in die Transvaalse kerk. In die voorafgaande dekade (1940-'49) het die gemeentes in die Sinodale gebied, wat destyds Midde-Afrika ingesluit het, toegeneem van 121 tot 204 (8,3 per jaar) en in die daaropvolgende dekade tot 325 (12,1 per jaar). Die gemeente Alberton-Oos sou bestaan uit Elandsfontein, Alberton-stasie, Parklands, Florentia en Florentia-uitbreiding. As bruidskat sou die gemeente drie erwe in Florentia en een morg grond in Elandsfontein ontvang. Die afstigting het dan ook 'n voldonge feit geword toe die Ringskommissie saam met die belanghebbendes op 26 April 1950 in die kerkgebou van die moedergemeente vergader. As konsulent is ds. L.W. Lehmkuhl benoem. Hier is dan ook die eerste 20 kerkraadslede gekies. Omrede die gemeente geen gebou of byeenkomsplek gehad het nie, het die kerkraad van die moedergemeente goedgunstiglik aangebied dat die gemeente Alberton-Oos sy dienste gesamentlik met die moedergemeente kon hou, tot tyd en wyl hulle 'n eie leraar het. 'n Derde van die bankkollektes sou dan aan die jong gemeente afgestaan word. 

Op die eerste kerkraadsvergadering van die jong gemeente, in die konsistorie van Alberton gehou, is mnr. Nic Kriek as tydelike saakgelastigde gekies. Op dieselfde vergadering is op voorstel van ouderling Grewar besluit om 'n saal te Florentia en daarna een te Elandsfontein te bou. Op 'n kerkraadsvergadering op 16 Oktober 1950 onder voorsitterskap van ds. G.J. Retief gehou, besluit die kerkraad op voorstel van ouderling De Bruyn om dadelik tot die beroep van 'n leraar oor te gaan. Aan 'n gekose kommissie uit die kerkraad word opdrag gegee om 'n geskikte huis te vind wat as tydelike pastorie gehuur kan word. 'n Gekombineerde kerkraadsvergadering is dan ook vir 6 November 1950 belê en ds. P.L. Rossouw van Johannesburg-Oos word beroep. Hy kon dit egter nie aanvaar nie. Op 8 Desember 1950 is 'n tweede beroep uitgebring, op ds. W.D.R. van der Merwe van Epping-Wes, wat gelei is om die beroep te aanvaar. 

Intussen is 'n huis as pastorie gehuur. Die heuglike dag van 16 Februarie 1951, waarop die gemeente hul eerste leraarspaar en kinders kon ontvang, het aangebreek. Dadelik is 'n begin gemaak met die intensiewe organisasie van die gemeente en het die gemeente op 29 April 1951 apart begin vergader in 'n groot motorhuis. Intussen is ook 'n begin gemaak met die bou van die kerksaal en op 19 Mei 1951 kon die hoeksteen reeds gelê word. Die inwyding was op 4 Augustus 1951 en op 26 Augustus is die eerste nagmaal in die gemeente gevier.



</doc>
<doc id="103077" url="https://af.wikipedia.org/wiki?curid=103077" title="Kaapse skink">
Kaapse skink

Die Kaapse skink ("Trachylepis capensis") is 'n akkedis wat voorkom oor die grootste gedeelte van Suid-Afrika. Dit is 'n vet, middelgroot reptiel met 'n stomp kop. Die lyf is taankleurig, swart en roomkleurig gespikkel, terwyl die pens ietwat gelerig is. Daar is drie ligte strepe van die agterkop tot by die stert. 

Die akkedis leef in sanderige ooptes, stompe, aalwynstamme en klippe. Hulle vreet kewers, sprinkane en insekte. Hulle natuurlike vyande is valke, sperwers en slange. Die akkedis word 16 tot 20 cm lank.



</doc>
<doc id="103079" url="https://af.wikipedia.org/wiki?curid=103079" title="NG gemeente Alberton-Wes">
NG gemeente Alberton-Wes

Die NG gemeente Alberton-Wes, hoewel eers in 1947 gestig, is die oudste gemeente van die Nederduitse Gereformeerde Kerk op die Randse dorp Alberton nadat die moedergemeente by haar oudste dogter ingelyf is.

Die stryd van dié jong gemeente, op 27 Mei 1947 met 380 lede gestig, was 'n uiters moeilike, maar met vol vertroue het die lidmate die onbekende toekoms tegemoet gegaan sonder kerkgebou, sonder saal, maar met 'n doelmatige pastorie, ses mooi boupersele en min lede. Terwyl die gemeente nog sonder 'n eie plek van aanbidding was, is alle dienste saam met die moedergemeente gehou, terwyl Sondagskool in twee groot motorhuise op eie grondgebied gehou is. Kerkraadsvergaderings en Pinksterdienste is in die pastorie en motorhuise gehou. 

Op Vrydag 17 Oktober van die stigtingsjaar is ds. A.D. Raats in die jong gemeente feestelik ontvang, op 18 Oktober bevestig en gee hy op die 19de sy intreepreek oor Rom. 5:1. Hy moes besonder gelukkig in die gemeente gewees het, want hy bly hier tot sy aftrede in 1967. Die drang na 'n eie plek van aanbidding lei spoedig tot die besluit om ons kerk te laat bou. Die uitgrawing vir die fondamente vir die nuwe kerk vind reeds op 4 Junie 1949 plaas en die plegtige hoeksteenlegging deur die leraar en sy eggenote op 3 September 1949. In die tussentyd word ook 'n doeltreffende kerksaal opgerig teen 'n baie geringe koste van £1 per sitplek vir 400 sitplekke, met 'n bykomende onderdak wat nog 'n 200 sitplekke bied. Op Sondag, 22 Januarie 1950, trek die gemeente vir alle dienste oor na die nuwe saal. 

Die ses groot deure van die saal word ontsluit deur ses dogtertjies en seuntjies van ses jaar oud. Die saal heet die Feeskoppiesaal. Saterdag, 17 Junie 1950, is die heuglike dag in die geskiedenis van die jong en bloeiende gemeente, daar die sierlike Godsgebou plegtig ingewy word. Die deure word ontsluit deur mev. ds. A.D. Raats, en die hoofredenaar vir die geleentheid is ds. C.B. Brink, assessor van die Transvaalse Kerk. Die kerkgebou is 'n egte kruiskerk, gebou na die Griek-Gotiese boustyl, bied sitplek aan 750 persone en kan 900 by besondere geleenthede huisves. Die hele kerkgebou is van buite met blou-wit graniet bedek en gee die voorkoms van egte granietmure. Die gebou staan aan die voet van die geskiedkundige Feeskoppie saam met die saal en feitlik aan die grootpad van Kaapstad en Durban na die Noorde. 

Die gemeente het mooi aangegroei en vyf jaar ná sy stigting 800 lede getel. Dis geleë aan die grens van Johannesburg tussen Vereeniging en Pretoria, en het destyds gestaan aan die vooraand van geweldige uitbreiding. Reeds in 1952 het hy bates van £35 000 besit.





</doc>
<doc id="103081" url="https://af.wikipedia.org/wiki?curid=103081" title="NG gemeente Benoni-Noord">
NG gemeente Benoni-Noord

Die NG gemeente Benoni-Noord is die oudste gemeente van die Nederduitse Gereformeerde Kerk in die Oos-Randse stad Benoni nadat die moedergemeente by die gemeente Farrarmere ingelyf is.

Onder die inspirerende leiding van ds. R.J.B. Feenstra het die 24-jarige moedergemeente Benoni daartoe oorgegaan om op 1 Desember 1938 die eerste gemeente af te stig. Die nuwe gemeente Benoni-Noord dateer sy geboorte dus uit die Voortrekker-Eeufeesjaar. Die nuwe gemeente is afgestig met 830 lidmate wat gewoon het in Northmead, Brentwood Park, Benoni Kleinplasies en Sesfontein. Aangesien daar geen samekomsplek vir die nuwe gemeente was nie het die moederkerk vir 'n jaar ten minste ook as samekomsplek vir die dogtergemeente gedien. 

Op 26 Julie 1939 is 'n aanvang gemaak met die bou van 'n eie kerk, en prop. A. de V. Visser is op 29 Julie 1939 as die eerste herder en leraar van die gemeente bevestig. Die kerkgebou wat onder die bekwame leiding van Geurt en Leendert Geers gebou is, is op Saterdag 23 Desember 1939 ingewy. Die nuwe kerk het £5 323 gekos. Met die inwyding is die feesrede deur ds. W. Nicol, moderator van die Transvaalse Kerk, gelewer. Begin 1940 besluit die kerkraad op 'n nuwe pastorie en op 1 Julie 1940 kon die leraar sy intrek neem. Op Dinsdag 15 Oktober 1940 is die leraar in die huwelik bevestig met mej. Alberta Kuit van Pretoria en spoedig was die nuwe pastoriemoeder ywerig aan die werk. 

Die gebrek aan 'n vergaderplek vir Sondagskool, buitedienste en bidure het die kerkraad genoodsaak om 'n saal op Benoni Kleinplasies te laat oprig. Die hoeksteen is op 7 Februarie 1948 gelê en die saal is op 1 Mei in dieselfde jaar ingewy. Die kerkraad het gevoel dat daar in die woonbuurt 'n groot behoefte vir 'n saal bestaan. Ná langdurige onderhandelinge en planberaming kon daar op 7 Oktober 1949 'n aanvang gemaak word met die bou van 'n sierlike saal. Met die besoek van die Rapportryers aan Benoni is daar 'n gedenkteken onthul in die voorportaal van die half voltooide gebou. Hierdie gebou se hoeksteen is gelê deur die administrateur van Trans-vaal. 'n Sysaal, die Sarel Cilliers-saal, is in gebruik geneem op 2 September 1950. Die destydse minister van onderwys, kuns en wetenskap, adv. C.R. Swart — het die deur oopgesluit en die gebou ingewy. Die boukoste van die saal wat 600 sitplekke bevat, was £6700. Ons gemeente, wat 13 jaar oud is, kan waarlik getuig dat die Here vir ons baie goed is en mag ons wat die toekoms betref ywerig voortbou op diê groot dade wat die Here aan ons gedoen het. 

Vanweë die snelle uitbreiding van die nuwe gemeente is eers die nuwe gemeente Benoni-Oos afgestig en daarna Sesfontein en Fairleads.




</doc>
<doc id="103083" url="https://af.wikipedia.org/wiki?curid=103083" title="Sangha">
Sangha

Sangha (Pali: सङ्घ, "saṅgha"; Sanskrit: संघ, "saṃgha") is ’n woord in Boeddhisme wat "gemeenskap" beteken of soms verwys na die inwoners van ’n klooster. The sangha kan ook oningewydes (leke) insluit.

Volgens ’n opsomming van Boeddhistiese terme deur Robinson en ander het sangha twee betekenisse: dit kan alle Boeddhistiese volgelinge beteken, ingewy óf oningewy, wat minstens die vlak van srotapanna bereik het; of dit kan dui op monnike en nonne.

Sommige leke-volgelinge in die Weste gebruik die term vir alle Boeddhiste, terwyl die Pali-kanon die woord "parisā" gebruik vir die groter gemeenskap en "sangha" in ’n meer beperkte sin vir die kloostergemeenskap.

Die sangha is die derde van die Drie Juwele in Boeddhisme. Weens die versoekings van die lewe word die kloosterlewe beskou as die veiligste en mees geskikte omgewing om die pad na verligting en bevryding te volg.
Die sangha van monnike en nonne is aanvanklik in die 5de eeu v.C. deur Gautama Boeddha gestig om ’n manier te skep vir diegene wat die dharma voltyds wou beoefen, vry van die beperkings en verantwoordelikhede van die alledaagse lewe. Die sangha bewaar ook die Boeddha se leringe en verskaf spirituele steun vir die leke-gemeenskap. Die sleutelaspek van die Boeddhistiese kloosterlewe is die navolging van die vinaya, wat ’n stel gedragsreëls is wat dinge soos selibaat en eet voor twaalfuur die middag insluit. Tussen twaalfuur en die volgende dag word ’n streng lewe van studie, dreunsang, meditasie en ander pligte gehandhaaf. Monnike en nonne mag net die minimum besittings hê. Kloosterlinge sien af van gewone klere en dra kloostergewade, wat gewoonlik aanmekaargewerk is uit ou klere.

Die woorde wat gewoonlik as monnik vertaal word, is "bhikkhu" in Pali of "bhikshu" in Sanskrit. Die vroulike vorm is "bhikkhuni" or "bhikshuni". Dit beteken letterlik "bedelaar", "leerder"; dit was gebruiklik vir hulle om te bedel vir kos.

Die idee dat alle kloosterlinge vegetariërs is, is ’n Westerse beskouing. In sommige Mahayana-soetras word die eet van vleis sterk ontmoedig. In die Pali-tradisie eet monnike egter vleis solank die dier nie spesifiek vir hulle doodgemaak is nie, dus solank die vleis deur leke geskenk is. ’n Individu kan egter ’n vegetariër wees as hy dit verkies.

Sommige geleerdes meen die Weste gebruik die term "sangha" verkeerdelik om enige soort Boeddhistiese gemeenskap aan te dui. Die terme "parisa" en "gana" is volgens hulle meer aanvaarbare woorde vir ’n gemeenskap van Boeddhiste. Parisa beteken "volgelinge" en verwys na die vier groepe volgelinge: monnike, nonne, manlike leke en vroulike leke. Die Sanskrit-term "gana" het die betekenis van "gemeente", "stam", "menigte", "reeks" en "klas" en word gewoonlik in ’n meer wêreldse sin gebruik.



</doc>
<doc id="103084" url="https://af.wikipedia.org/wiki?curid=103084" title="Adrian Mutu">
Adrian Mutu

Adran Mutu (Roemeens: [adriˈan ˈmutu] ; gebore op 8 Januarie 1979) is 'n afgetrede Roemeense sokkerspeler. Mutu word as een van die beste spelers van alle tye gereken.


</doc>
<doc id="103086" url="https://af.wikipedia.org/wiki?curid=103086" title="NG gemeente Northam">
NG gemeente Northam

Die NG gemeente Northam is 'n gemeente van die Nederduitse Gereformeerde Kerk met sy middelpunt op die dorpie Northam in die provinsie Limpopo op die grens met Noordwes. 

Op 31 Mei 1941 het sowat 200 lidmate vanaf die gemeente Rustenburg, met sentrum Northam, 80 km ten noorde van Rustenburg, en sowat 250 lidmate van Zwartruggens, met sentrum Dwaalboom, 125 km ten noorde van Zwartruggens, afgestig as die gemeente Rustenburg-Noord, met dr. Van Schalkwyk as konsulent. Die gemeente is van Zwartruggens en Rustenburg deur die 65 km breë "naturelle-gebied" afgesny, wat in 1977 saam met ses ander stukke die sogenaamde onafhanklike republiek van Bophuthatswana sou word. 

Op 5 Junie 1942 kon die gemeente hulle eerste leraar, prop. A.A. van Wyk, en sy gade verwelkom. Op Sondag 7 Junie is klein Abraham, die eersteling van ds. en mev. Van Wyk, as eerste dopeling deur hom gedoop. Alhoewel die gemeente reeds besluit het om die pastorie op Northam te bou, moes die leraar die eerste tydperk by gemeentelede tuisgaan tot die pastorie ingewy is. Kerkraadsvergaderings is om die beurt op Dwaalboom en Northam, wat meer as 60 km uitmekaar geleë is, gehou. Die leraar moes die Heilige Nagmaal vier keer per jaar in elke afdeling bedien. Op 25 April 1944 ontvang ds. Van Wyk demissie, aangesien hy 'n beroep na Koster-Derby aangeneem het. 

Gelukkig is die vakature in Julie reeds deur ds. F.P. Myburgh gevul, wat weer op 23 Augustus 1947 demissie ontvang het. In Maart 1948 kom prop. J.P. Potgieter en in Mei gaan hy mev. Potgieter haal. 

Op hierdie tydstip hert Dwaalboom-afdeling vir hulle alleen 'n leraar begeer en stig in Oktober 1948 af as die gemeente Dwaalboom. In April 1949 vertrek ds. Potgieter na Dwaalboom en moes Rustenburg-Noord (Northam) vakant bly tot in Februarie 1950, toe prop. A.P. Burger, kleinseun van die onvergeetlike ds. A.P. Burger van Middelburg, Transvaal, bevestig is. Onder sy leiding het Northam 'n tydperk van bloei bereik. 'n Kleiner gemeente met baie korter afstande vir die leraar, maak beter bearbeiding moontlik. Ook brei Unie-Platinamyne en -Kroommyn vinnig uit. In plaas van, soos gevrees is, 'n klein hulpbehoewende gemeente met skaars 400 lidmate te word, kon die eerste finansiële jaar, danksy die ywer van die pastoriepaar, reeds met 'n batige saldo van £1 200 afsluit teenoor nie eers £500 die vorige jaar nie. Die gemeentelike bydraes, asook kollektes by openbare eredienste, het verdubbel. In 1950 het dit ewe goed gegaan. Die ledetal het toe tot byna 500 aangegroei. Ook het die sieletal van die pastorie met die koms van die leraarspaar se dogtertjie Philippa vermeerder tot drie. Met nagmaaltye was die kerksaal heeltemal te klein, met die gevolg dat teen 1952 reeds £600 vir 'n kerkboufonds ingesamel is. 





</doc>
<doc id="103091" url="https://af.wikipedia.org/wiki?curid=103091" title="NG gemeente Kriel">
NG gemeente Kriel

Die NG gemeente Kriel was ’n gemeente van die Nederduitse Gereformeerde Kerk in Maraisburg, Roodepoort. Dit is laat in die negentigerjare by haar een moedergemeente, Florida, ingelyf.

Die gemeente is saamgestel uit dele van die gemeente van Florida, wat afgestig het van Langlaagte, en die gemeente van Waterval. Hoewel die beskikbare bron dit nie uitstippel nie, kan afgelei word die gemeente is so genoem ter ere van die vader van die Langlaagte-kinderhuis, ds. Abraham Kriel, en dat dit nie die naam Maraisburg gekry het nie om dit te onderskei van die gemeente Maraisburg op die Oos-Kaapse dorpie Hofmeyr, wat in 1873 aangelê is, maar waarvan die naam in 1911 verander is om verwarring met die voorstad Maraisburg te voorkom. Die naam van die gemeente Maraisburg is eers in die middel sewentigerjare van die 20ste eeu ook na Hofmeyr verander.

Op 15 April 1944 is die gemeente Kriel gestig en reeds op 1 Mei 1944 het hy sy eerste kerkraadsvergadering gehou. Ds. T.A. Theron van die Njassa-sending is in September 1944 as eerste leraar en herder van die nuwe gemeente bevestig. Presies twee jaar later, op 7 September 1946, het ds. Theron die sierlike kerksaal se hoeksteen gelê. Hierdie saal is op 19 April 1947 ingewy, en het as kerk gedoen tot die gemeente jare later sy kappiekerk en soortgelyke saal by Tweede Straat 46, Maraisburg, in gebruik geneem het. Uit die buiteland het ds. Theron na die gemeente gekom en aan die buiteland moes die gemeente hom afstaan toe hy middel 1946 na die NG gemeente Mufulira in Noord-Rhodesië vertrek.

Van 26 Augustus 1946 tot 26 April 1947 was die gemeente dus vakant, waarna sy bedien is deur prop. B.J. Odendaal, wat op 26 April georden is. In die drie jaar waarin ds. Odendaal hier gearbei het, het die gemeente met rasse skrede vooruitgegaan. 'n Pastorie van oor die £6 000 is gebou, en ook die ledetal van die gemeente het geweldig gegroei. Op 15 April 1950, die gemeente se sesde verjaardag, ontvang ds. B.J. Odendaal egter sy demissie en vertrek na Bloemfontein-Wes as studenteleraar waar hy bly tot hy in 1960 uit die bediening tree. Net sowat ses maande later, en wel op 30 Oktober 1950, kon die kerkraad aan die gemeente bekendmaak dat ds. J.Z. Eloff van die gemeente Kenhardt die beroep na hierdie gemeente aangeneem het. Op 13 Januarie 1951 is ds. Eloff hier bevestig deur ds. Stofberg, algemene sendingsekretaris. 

Destyds het die gemeente se lidmate meer as duisend getel en vanaf 1 Julie 1951 is die kerkraad uitgebrei tot 20 ouderlinge en 23 diakens. In 1952 het "Ons gemeentelike feesalbum" berig: "Alles dui daarop dat die gemeente nou op 'n baie gesonde basis is, dat die samewerking goed is en dat beide leraar en gemeente baie gelukkig voel en dankbaar is teenoor die Heer vir wat ons reeds kon doen. Ons gaan volhou en volhard in die wingerd van Hom, die gewer van al die goeie gawes."





</doc>
<doc id="103093" url="https://af.wikipedia.org/wiki?curid=103093" title="NG gemeente Brakpan-Wes">
NG gemeente Brakpan-Wes

Die NG gemeente Brakpan-Wes is een van die vier gemeentes van die Nederduitse Gereformeerde Kerk op Brakpan wat tans (2015) nog dié Oos-Randse dorp se naam dra.

Hierdie gemeente is in die eeufeesjaar 1938 van die moedergemeente Brakpan afgestig, toe daar gebeurtenisse in Suid-Afrika, trouens die hele wêreld, plaasgevind het wat vir die mensdom en vir Afrikaners in besonder van die grootste betekenis was. Drie maande ná die uitbreek van die Tweede Wêreldoorlog in 1939 is ons eerste leraar, da. Z.H. van der Westhuizen, wat nog tot in die vyftigerjare hier gestaan het, in die nuwe gemeente bevestig. 

In November die volgende jaar is die hoeksteen van die kerkgebou gelê en reeds vyf maande daarna het die inwydingsplegtigheid, wat deur ongeveer drieduisend mense bygewoon is, op indrukwekkende wyse plaasgevind, nadat die gemeente afskeid geneem het van die President Brandskool waar die dienste intussen gehou is. Reeds in die tweede jaar van sy bestaan het die gemeente tot 1 300 lidmate aangegroei en was daar agt Sondagskole met 52 onderwysers(esse) en 620 kinders, asook 'n bloeiende Kinderkrans met 125 lede. Die groei van die gemeente het so vinnig toegeneem, dat reeds in 1945 die afstigting van die gemeente Brakpan-Suid moes plaasvind. 

Ten spyte hiervan het die gemeente in getal steeds toegeneem sodat dit in 1952 weer oor die 1 300 was. Ondanks die moeilike oorlogsjare het die gemeente ook op finansiële gebied aanmerklik vooruitgegaan. Reeds in die tweede jaar van sy bestaan is 'n kerkskuld van oor die £9 000 gedelg. Die gemeente se enigste bron van inkomste was die geldelike opbrengste van die jaarlikse dankofferlyste wat in 1951 die pragtige bedrag van £3 225 opgelewer het, waarvan die Sondagskole alleen £280 bygedra het. 

In 1951 berig Ons gemeentelike feesalbum: “Op geestelike gebied word hierdie gemeente sedert sy stigting gekenmerk, nie alleen deur 'n uitermate goeie bywoning van die ere- en Pinksterdienste en die bidure ens. nie, maar ook deur 'n besondere mate van gehegtheid en getrouheid aan die Kerk, die Woord van God en deur 'n sterk afkeur van sektariese bewegings. Besonder bemoedigend is die pragtige voorbeeld wat die jongere lidmate en selfs die kinders nog altyd in hierdie opsig gestel het. Ongetwyfeld het daar in die afgelope 13 jaar 'n merkbare geestelike groei in al die vertakkinge van die kerklike lewe plaasgevind, danksy die besielende leiding wat altyd vanuit die pastorie uitgegaan het, die ywer en opofferende werk van 'n getroue kerkraad en, ten slotte, die goeie gesindheid en hartlike samewerking van die kant van 'n waarderende gemeente. Melding dien nog gemaak te word van die feit dat sendingwerk onder die nie-blankes van die gemeente onder baie moeilike omstandighede op uiters bekwame wyse behartig is. Op die oomblik staan ds. J.A. Olivier, Ringsendeling, wat ook by hierdie gemeente inwoon, aan die spits van hierdie belangrike werk, wat voorheen deur eerww. P.P. Stander en A. de Klerk behartig is.”




</doc>
<doc id="103094" url="https://af.wikipedia.org/wiki?curid=103094" title="Suiwer Land-Boeddhisme">
Suiwer Land-Boeddhisme

Suiwer Land-Boeddhisme, in die Weste ook bekend as Amidisme, is ’n groot tak van Mahayana-Boeddhisme en een van die mees algemene tradisies van Boeddhisme in Oos-Asië. Suiwer Land se leringe sentreer om Amitabha Boeddha.

Die praktyke en begrippe wat in Suiwer Land voorkom, word aangetref in die basiese Mahayana-kosmologie en is ’n belangrike deel van dié tradisie in China, Japan, Korea, Viëtnam en Tibet. Die term "Suiwer Land-Boeddhisme" kan verwys na die Suiwer Land-tradisie of Suiwer Land-leerstellings van Mahayana, sowel as die aparte Suiwer Land-sekte wat in Japan ontwikkel het. In die Japannese Boeddhisme het Suiwer Land-leringe ontwikkel in ’n onafhanklike institusionele sekte, soos gesien kan word in die Jōdo-shū- en die Jōdo Shinshū-skool.

Volgens hedendaagse Suiwer Land-tradisies sit Amitabha die dharma uiteen in sy boeddha-veld (Sanskrit: "buddhakṣetra"), of "suiwer land" (Chinees: "jìngtǔ"), ’n streek wat verposing bied van karma-oorgang. Amitabha se land van Sukhavati is ’n pragtige land wat alle ander ryke oortref. Daar is baie gode, mense, blomme en vrugte, asook bome wat wense vervul en waar seldsame voëls skuiling soek. Om die Suiwer Land binne te gaan is gelykstaande aan die behaling van verligting. Hierna word die persoon deur Amitabha Boeddha en verskeie bodhisattvas onderrig totdat hy volle en algehele verligting behaal. Hy kan dan kies of hy as ’n bodhisattva na enige van die ses vlakke van die bestaan wil terugkeer om ander mense te help en of hy in die Suiwer Land wil bly en boeddhaskap behaal.

In die Mahayana-tradisie is daar baie boeddhas, en elke boeddha het sy eie suiwer land. Amitabha se land van Sukhavati lê in ’n westelike rigting, terwyl Akshobhya se suiwer land van Abhirati in ’n oostelike rigting lê. Terwyl Japannese Boeddhiste albei erken, is Oostelike Suiwer Land-Boeddhisme minder gewild as die Westelike Suiwer Land-weergawe. Hoewel daar ook ander suiwer lande, is, is Amitabha s’n verreweg die gewildste.



</doc>
<doc id="103097" url="https://af.wikipedia.org/wiki?curid=103097" title="NG gemeente Germiston-Suid">
NG gemeente Germiston-Suid

Die NG gemeente Germiston is die enigste gemeente van die Nederduitse Gereformeerde Kerk wat nog die naam van die Oos-Randse stad Germiston dra nadat die moedergemeente Germiston reeds jare gelede by die NG gemeente Lambton ingelyf is.

Die gemeente Germiston-Suid is op 13 Augustus 1940 met 'n lidmaattal van nagenoeg 700 van die moedergemeente Germiston afgestig. Die eerste beroepe leraar, ds. J.J. Fick, het die beroep aangeneem en is op 11 Februarie 1941 bevestig in 'n tent op 'n leë standplaas, wat vir kerkbou aangekoop is. Die eerste 26 maande lank is die dienste eers in 'n skoolklaskamer en later in 'n leë winkelgebou gehou. Maar, soos Ons gemeentelike feesalbum in 1951 berig, “pragtige samewerking, onblusbare ywer, voorbeeldige offervaardigheid en n vaste geloof was kenmerkend van beide die kerkraad en die gemeente se optrede”. 

'n Groot ramp tref die jong gemeente op die vroeë môre van 10 Oktober 1941 toe die leraar skielik geïnterneer word. Hy het glo die fout gemaak het om die gemeente te seën met een hand. Blykbaar het dit vir iemand gelyk soos 'n Nazi-saluut. Hy is aangegee en geïnterneer. Alle denkbare pogings deur alle moontlike persone en liggame aangewend om die vrystelling van die leraar (wat beskryf word as “onskuldig”) te bewerkstellig, misluk. Intussen is die gemeente op prysenswaardige wyse deur die konsulent, ds. G.O. Mey, destyds van Elsburg, en ander leraars van die Ringe van Boksburg en Johannesburg bedien. Vanaf Februarie 1943 bearbei wyle eerw. J.F. Wiesner die gemeente tydelik tot die terugkeer van ds. Fick in Augustus daardie jaar, nadat hy meer as ’n jaar en 10 maande lank geïnterneer was.

Ná 'n lang stryd in ver band met die wysiging van die titelvoorwaardes van die aangekoopte grond sodat daar 'n kerk op gebou kan word, word met die kerkbou 'n aanvang gemaak. 'n Lofwaardige voorbeeld van offervaardige liefdediens, soos dit later beskryf is, was die aanbod van diaken F.P. van Heerden, die boumeester, om die Gedenkkerk teen kosprys vir die gemeente te bou. Op 23 Oktober 1942 is die kerk in die gedwonge afwesigheid van die leraar ingewy, terwyl die hoek- en gedenkstene volgens besluit van die kerkraad eers ná sy terugkeer gelê is, naamlik op 23 Oktober 1943, presies 'n jaar ná die inwyding. Toe kon 'n paar jaar van rustige dog intensiewe geestelike bouwerk volg tot ds. Fick, ná sy tiende beroep terwyl hy in die gemeente gestaan het, na Nuwekerk, Graaff-Reinet vertrek.

Op 6 Maart 1948 word die gemeente se tweede leraar, ds. H.M de Vos, bevestig. Sy dienstyd is gekenmerk deur geseënde evangelieprediking en vrugbare Pinksterdienste, sowel as deur intensiewe bearbeiding van die jeug, vir wie daar onder sy besielende leiding 'n sierlike en doeltreffende saal opgerig is ter bevordering van hul geestelike en kulturele belange en gesonde ontspanning.

Intussen het die gemeente tot oor die 1 100 lidmate aangewas, terwyl die kerkraad van 16 tot 48 lede uitgebrei het. Teen 2015 het dit teruggesak tot minder as 100. 





</doc>
<doc id="103098" url="https://af.wikipedia.org/wiki?curid=103098" title="NG gemeente Brakpan-Suid">
NG gemeente Brakpan-Suid

Die NG gemeente Brakpan-Suid was een van vyf gemeentes van die Nederduitse Gereformeerde Kerk wat die naam van die Oos-Randse dorp Brakpan gedra het, maar dit is ingelyf by Brakpan-Wes.

Die stigting van die gemeente Brakpan-Suid, wat met sy ontstaan geheel en al uit kleinhoewes suidoos van Brakpan bestaan het, was een van die bewyse van die snelle uitbreiding van die NG Kerk in die 1940’s in die stedelike en nywerheidsgebiede van Suid-Afrika. Die gemeente is amptelik op Dinsdag 29 Mei 1945 gestig. Die eerste erediens van die gemeente is op Sondag 2 Junie 1945 deur dr. L.P. Snyman van Brakpan (die konsulent) in die Withokskoolsaal gehou. Die eerste kerkraadsvergadering het op 4 Junie plaasgevind. 

As eerste leraarspaar is ds. J. de Jager van Goedgegun (Swaziland) en sy gade oor die tweede naweek van Februarie 1946 onder blyke van groot geesdrif onder 'n bokseildak op die terrein van die Withokskool ontvang. “Die gemeente se beker van geluk was nou vol,” volgens "Ons gemeentelike feesalbum" (1952), “en die groot entoesiasme wat in die eerste jare van die bestaan daarvan geopenbaar is, was steeds die bewys daarvan.”

Die gemeente het £500 en ‘n sinksaaltjie op een van die kleinhoewes van Brakpan-Wes ontvang. 'n Kleinhoewe is op Witpoort aangekoop en die huis daarop kon dadelik as pastorie dien. Die gemeente besluit vervolgens om 'n kerksaal met sitplekke vir 500 persone op die kleinhoewe te bou en op 2 Januarie 1947 kon die kerkraadsvergadering vir die eerste keer in die konsistorie gehou word. 'n Goeie pyporrel is aan die einde van April 1948 ingebou; “dit is 'n melodieuse versiering vir die saal”. Die eerste orreliste was mev. J. de Jager, wat opgevolg is deur mev. A. Stark. Die sinksaal wat op 'n ander kleinhoewe gestaan het, is ook later na die kerkeiendom verplaas. 

Ná 'n tydperk van minder as drie jaar neem ds. De Jager 'n beroep na Turffontein aan en neem op 20 Oktober 1948 afskeid van die gemeente. Ds. G.A. Cruywagen is oor die naweek van 22 en 23 September 1949 bevestig. 

In 1951 berig Ons gemeentelike feesalbum: “Op die oomblik is daar 'n merkbare opbloei in die gemeente. Die mooi getal van ses-en-dertig kerkraadslede staan die leraar ter sy. Die Sondagskool, wat op ses verskeie punte in die gemeente gehou word, het min of meer tweehonderd-en-vyftig kinders. Die TVSV se werksaamhede staan in die teken van groei en entoesiasme, en die Jeugvereniging geniet die mooi belangstelling van die grootste gedeelte van die gemeente se jeug. Die lidmate tel iets oor die sewehonderd. Wanneer Brakpandorp later (soos verwag word) in die rigting van die kleinhoewes sal uitbrei, kan 'n verdere groei van die gemeente verwag word.




</doc>
<doc id="103099" url="https://af.wikipedia.org/wiki?curid=103099" title="Vajrayana">
Vajrayana

Vajrayana is ’n komplekse stelsel van Boeddhistiese denkrigtings en praktyke met vele fasette wat oor verskeie eeu ontwikkel het. Dit is ook bekend as Tantristiese Boeddhisme, Tantrayana, Mantrayana, Geheime Mantra of Esoteriese Boeddhisme.

Volgens Vajrayana-geskrifte verwys die term Vajrayana ("die Diamantvoertuig") na een van drie voertuie of paaie wat lei na verligting; die ander twee is Sravakayana (ook bekend as Hinayana, "die Klein Voertuig") en Mahayana ("die Groot Voertuig).

Vajrayana is deur Indiese mahasiddhas gestig en volg die Boeddhistiese tantra-geskrifte.

Tantristiese Boeddhisme het in ’n groot mate te doen met rituele en meditasiepraktyke. Een aspek van Vajrayana is die inspan van psigo-fisieke energie deur rituele, visualiserings, fisieke oefeninge en meditasie as ’n manier om die gees te ontwikkel. Deur dié tegnieke kan iemand boeddhaskap in een leeftyd behaal, of selfs in drie jaar. Dié praktyke kan seksuele joga insluit, maar net vir sommige gevorderde beoefenaars.

Hoewel die eerste Boeddhistiese tantras van die 3de tot die 12de eeu in Indië verskyn het, glo geleerdes soos Hirakawa Akira dat Vajrayana waarskynlik in die 6de of 7de eeu ontstaan het, terwyl die term Vajrayana self in die 8ste eeu begin gebruik is.

Die Vajrayana is voorafgegaan deur die Mantrayana en is gevolg deur die Sahajayana en Kalacakrayana.



</doc>
<doc id="103100" url="https://af.wikipedia.org/wiki?curid=103100" title="Siddha">
Siddha

’n Siddha in Hindoeïsme is "iemand wat volmaak is". Dit verwys na meesters wat ’n hoë graad van fisieke sowel as spirituele volmaaktheid of verligting behaal het. Dit kan ook verwys na iemand wat siddhi's (paranormale vermoëns) ontwikkel het.

Die term siddha verwys rofweg na heiliges, naths, askete of jogi's omdat hulle ’n hoë vlak van spirituele praktyke beoefen. Die woorde siddha, mahasiddha en nath word afwisselend gebruik.

Siddhas word ook in Boeddhisme en Djainisme aangetref. In Boeddhisme het hulle Vajrayana-Boeddhisme gestig en in Djainisme het hulle bevryde siele wat alle karma vernietig het en moksha behaal het. Siddhas het nie ’n liggaam nie; hulle is siele in hul suiwerste vorm. Hulle woon in die "Siddhashila", wat aan die bokant van die heelal geleë is.




</doc>
<doc id="103102" url="https://af.wikipedia.org/wiki?curid=103102" title="NG gemeente Benoni-Oos">
NG gemeente Benoni-Oos

Die NG gemeente Benoni-Oos is een van net drie oorblywende gemeentes van die Nederduitse Gereformeerde Kerk wat nog die Oos-Randse stad Benoni se naam dra nadat Benoni-Wes by Benoni ingelyf is, waarna laasgenoemde in 2012 by Farrarmere ingelyf is.

Die gemeente is op 12 Oktober 1945 van twee moedergemeentes afgestig, naamlik Benoni en Benoni-Noord. Dit was 'n tyd van ongekende uitbreiding in die Transvaalse kerk. In daardie dekade (1940-'49) het die gemeentes in die Sinodale gebied, wat destyds Midde-Afrika ingesluit het, toegeneem van 121 tot 204 (8,3 per jaar) en in die daaropvolgende dekade tot 325 (12,1 per jaar). Die eerste diens is op 14 Oktober 1945 deur ds. J.L. Grobler, die konsulent, in die Marthinus Nel-gedenksaal gehou, by watter geleentheid die eerste kerkraadslede in hulle amp bevestig is. Die tekswoord by dié geleentheid was Hand. 14:23: “En hulle het in elke gemeente vir hulle deur opsteek van hande ouderlinge laat kies."

Die gemeente het by afstigting bestaan uit vyf losstaande sentra, en in die begin is eredienste by op verskillende plekke om die beurt gehad. Later is die dienste gesentraliseer. Hierdie wordingstyd was 'n tydperk van storm en drang. Oor sake is gewik en geweeg en na verskillende kante beweeg. Gelukkig het alles vir die gemeente ten goede meegewerk en bevredigende oplossings gevind.

Ná 'n vakature van ses maande kon ons met blydskap op 25 April 1946 die eerste leraar in die persoon van ds. J.A. Kotzé ontvang. Die bevestiging is waargeneem deur ds. J.F. Naudé, later sekretaris van die Britse en Buitelandse Bybelgenootskap, en die intreerede het gegaan oor die woorde van Jesus in Matteus 26:31: “Julle sal almal in hierdie nag aanstoot neem aan My."

Op die kerkraadsvergadering van 6 Mei 1946 in die Modderbee-saal, is besluit om op die aangekoopte grond met die aanbou van 'n pastorie en kerk te begin. Die destydse parlementslid, Walter Madeley, wat die kiesafdeling Benoni tussen 1915 en 1943 agt keer vir die Arbeidersparty gewen het en tot sy aftrede in 1945 minister van arbeid, het baie hulp in verband met die verkryging van 'n boupermit gebied.

Die hoeksteenlegging van die kerk en die ingebruikneming van die pastorie is op 16 November 1946 waargeneem. Die rede is uitgespreek deur ds. R.J.B. Feenstra, oudleraar van Benoni. Vir bouwerk in die gemeente het die familie Jordaan 'n lening van etlike duisende ponde aangebied. Die bouwerk self is deur vakmanne van die gemeente gedoen. As gevolg van bogenoemde kon die bouwerk teen die lae prys van £13 000 voltooi word. Die inwydingsrede is deur dr. William Nicol op 2 Augustus 1947 gelewer na aanleiding van Klaagliedere 3:39: “Wat klaag ’n mens in sy lewe? Laat elkeen klaag oor sy sondes.”

In 1951 skryf die gemeente se medewerker, waarskynlik die predikant, in "Ons gemeentelike feesalbum": “Die indruk mag nie geskep word as sou net uiterlike bouwerk alhier verrig wees nie, maar dit was alleen die agtergrond vir die geestelike bouwerk in die gemeente. Fondamente en bouwerk het in mense-siele tot eer van die Here verrys.”

Ná 'n dienstydperk van drie jaar moes op 24 April 1949 afskeid geneem word van die leraar. Op 27 Januarie 1950 het prop. J.C. Crots die vorige leraar van gemeente, wat toe 1 250 lidmate getel het, opgevolg.




</doc>
<doc id="103104" url="https://af.wikipedia.org/wiki?curid=103104" title="Dukkha">
Dukkha

Dukkha (Pali; "duḥkha" in Sanskrit) is ’n term in Boeddhisme wat gewoonlik as "lyding" vertaal word, maar ’n veel breër begrip is wat ook vertolk kan word as onder meer "angstigheid", "stres" en "ontevredenheid". Dit is een van die belangrikste terme in Boeddhisme. Die Boeddha het glo gesê: "Ek het een ding en net een geleer, dukkha en die beëindiging van dukkha." Die klassieke formulering van die lerings oor dukkha is die Vier Edel Waarhede, waarvan dukkha die eerste waarheid is.

Dukkha word gewoonlik verduidelik aan die hand van die volgende drie kategorieë:

Die Boeddhistiese tradisie lê klem op die belangrikheid daarvan om ’n insig in die aard van dukkha te ontwikkel, asook in die toestande wat dit veroorsaak en hoe dit oorkom kan word. Laasgenoemde word moontlik gemaak deur die Edel Agtvoudige Pad; dié proses word ook in die Vier Edel Waarhede verduidelik.



</doc>
<doc id="103105" url="https://af.wikipedia.org/wiki?curid=103105" title="NG gemeente Witfield">
NG gemeente Witfield

Die NG gemeente Witfield is ’n gemeente van die Nederduitse Gereformeerde Kerk in die Oos-Randse stad Boksburg.

Die gemeente is op 11 Oktober 1945 as die jongste dogter van die moedergemeente Boksburg afgestig. Dit was presies 'n jaar na die jubileumfeesvierings met Boksburg se vyftigjarige bestaan. Die aand is daar 'n gemeentevergadering, wat onder die voorsitterskap van die konsulent, ds. J.H. Roos van Boksburg-Noord, gehou is, die eerste 14 kerkraadslede van Witfield verkies. 'n Rapsie minder as vyf maande lank moes die gemeente vakant bly, totdat die eerste herder ontvang is: ds. S.J. Henrico, wat op 4 April 1946 hier bevestig is. Hier kon die leraar en sy eggenote vier jaar lank staan en hier is ook hulle twee kinders gebore. Die pastoriepaar het hulle werk met groot welslae verrig, totdat ds. Henrico 'n beroep na Messina aangeneem het. Op 9 April 1950 moes die gemeente met leedwese van sy eerste herderspaar afskeid neem. 

Hierdie keer moes Witfield langer wag voordat die vakature gevul is. 'n Volle jaar het verloop voordat daar weer 'n leraar verwelkom kon word. Gedurende dié periode het die kerkraad, met ds. W.P. Roux as konsulent, sewe beroepe sonder enige welslae uitgebring. Eers die agtste beroep het 'n geslaagde reaksie gehad, toe dit deur prop. R.R. van Wyk aangeneem is. Prop. Van Wyk het sy studies pas die vorige jaar aan die Kweekskool op Stellenbosch voltooi en het trouens vantevore in die gemeente gearbei. Op 28 April 1951 is ds. Van Wyk georden en kon hy sy werksaamhede as evangeliedienaar aanpak. Vir die gemeente sowel as die leraar was die ordening 'n besondere geleentheid: dit was die gemeente se tweede predikant en die leraar se eerste gemeente. 

Die gemeente self het egter ook in die ses jaar van sy bestaan 'n geweldige vooruitgang ondergaan. Tydens die afstigting in 1945 het die gemeente 'n ledetal van 500 gehad. Dit het tot ongeveer 650 in 1951 gestyg. Waar die kerkraad aanvanklik uit slegs 14 lede bestaan het, het toe 34 kerkraadslede gedien. Die gemeente se materiële besit het eweneens toegeneem: behalwe die kerksaal wat in 1945 as geskenk van Boksburg ontvang is, het die gemeente toe ook 'n ruim pastorie gehad. 'n Kerkboufonds is in die lewe geroep en die erf wat vir die godshuis bedoel is, is net langs die pastorie geleë. 




</doc>
<doc id="103106" url="https://af.wikipedia.org/wiki?curid=103106" title="Vier Edel Waarhede">
Vier Edel Waarhede

Die Vier Edel Waarhede is die waarhede van die edeles wat sentraal tot die leerstellings van Boeddhisme is: hierdie wêreldse bestaan is basies onbevredigend, maar daar is ’n pad na bevryding van die siklus van geboorte en die dood. 

In die soetras het die vier waarhede beide ’n simboliese as ’n aanloklike funksie. Hulle verteenwoordig die ontwaking en bevryding van die Boeddha, maar ook die moontlikheid van bevryding vir alle mense omdat dit beskryf hoe verlossing van lyding behaal kan word.

Baie Boeddhistiese onderwysers hou dié waarhede voor as die essensie van Boeddhistiese leringe, maar hul belangrikheid het mettertyd ontwikkel en ander, ouer leringe vervang oor prajna (wysheid) of bevrydende insig.

Die waarhede is soos volg:

Dukkha word gewoonlik vertaal as lyding, angstigheid, onvoldoendheid ens. en het drie aspekte: 

Die oorsprong van dukkha kan bekend wees. Dit word gewoonlik verduidelik as begeertes (Pali: "tanha", "dors"), bepaal deur onkunde (Pali: "avidya"). Op ’n dieper vlak word die grondoorsaak van dukkha beskou as onkunde oor die ware aard van sake.

Daar is egter ’n manier om dukkha te beëindig. Dit kan onder meer behaal word deur die Edel Agtvoudige Pad.




</doc>
<doc id="103107" url="https://af.wikipedia.org/wiki?curid=103107" title="NG gemeente Boksburg-Oos">
NG gemeente Boksburg-Oos

Die NG gemeente Boksburg-Oos is ’n gemeente van die Nederduitse Gereformeerde Kerk in die Oos-Randse stad Boksburg. Ten spyte van die inlywing van die ou Oos-Randse moedergemeente, Boksburg, by Boksburg-Suid en NG gemeente Boksburg-Noord by Boksburg-Oos, bestaan daar tans (2015) nog vier NG gemeentes wat die stad se naam dra: Boksburg-Oos, Boksburg-Suid, Boksburg-Wes en Boksburgpark.

Die Ringskommissie van die Ring van Boksburg het op Donderdagaand 21 Maart 1946 die lidmate van die oostelike gedeelte van Boksburg-Noord in die Voortrekkerkerk byeengeroep ten einde 'n nuwe gemeente te stig, naamlik Boksburg-Oos. Die Ring is verteenwoordig deur di. A. de V. Visser, R.M. de Villiers, H.A. Sandenbergh en J.H. Roos. As konsulent van die nuwe gemeente het ds. Sandenbergh opgetree. Vervolgens het die gemeente, by meerderheid van stemme, die volgende ker-raadslede gekies: ouderlinge C.J. Muller, P.E. Greyling, J.H. de Klerk, P.R. de Wet, J.G. Theron, A.P. de Jager, J.P. du Preez, H.N.G. Strydom, J.P. Nel en B.L. Nel; diakens D.H. Jacobs, D.L. Jacobs, J. Serfontein, T.L. Prinsloo, A.J. Keulder (scriba), G.J. de Wet-Swart, S.J. Cloete, H.P. Strydom (kassier), W. Odendaal en J.J. Gertenbach.

Daarna is uit die kerkraad 'n reëlingskommissie gekies wat die organisasie van die nuwe gemeente, die reëlings van dienste en die Sondagskool, indeling van wyke, ens. moes behartig. Die eerste dienste is gehou in die Voortrekkers se saaltjie in Derde Straat, wat goedgunstiglik tot die beskikking van die nuwe gemeente gestel is. Van die bruidskat van £2 000 wat van die moedergemeente ontvang is, is 'n stuk grond en 'n toekomstige pastorie, geleë in Tiende Straat, van 'n Duitse Sendinggenootskap vir 'n bedrag van £3 000 aangekoop. Op die stuk grond sou mettertyd die kerkgebou van die Oos-gemeente verrys.

Die organisasie van die nuwe gemeente was spoedig aan die rol; met die tweede beroep wat uitgebring is, is ds. J J.M. Calitz van Greytown, Natal, tot herder en leraar van die gemeente beroep, en hy het dit hom laat welgeval. Op 7 September 1946 is gevolglik die eerste leraar en sy eggenote op die kerkgrond in 'n tent, wat as saal moes diens doen, verwelkom. Ds. J.J.M. Calitz se onbenydenswaardige taak was om die gemeente tot 'n eenheid saam te snoer, die groot gebrek aan geld uit te wis, planne vir 'n kerkgebou te beraam en nog baie meer. Die nuwe Ieraar het ywerig aan die werk gespring en ten spyte van moeilike tye en geldskaarste het daar binne een jaar 'n sierlike kerksaal in Boksburg-Oos, teen 'n beraamde koste van £8 800, verrys en is dit op 28 Augustus 1947 op luisterryke wyse ingewy.

Die eerste terugslag wat die gemeente getref het, was die bedanking van ds. J.J.M. Calitz, toe hy sy emeritaat om gesondheidsredes moes aanvaar. Met bedroefde hart het die gemeente op 9 Maart 1949 van die pastoriegesin afskeid geneem. Nadat die gemeente 10 maande herderloos was en gevolglik moeilike tye deurgemaak het, het die kerkraad daarin geslaag om ds. W.P. Roux van Warrenton as opvolger van ds. Calitz te bekom. Op 'n gesellige verwelkomingsfunksie het die gemeente hul tweede leraar met sy gade ontvang. Onder die ywerige en bekwame leiding van ds. W.P. Roux en sy eggenote, was die gemeente spoedig weer tot 'n eenheid herstel, waarin die menigvuldige werksaamhede ordelik kon verloop.

Boksburg-Oos, saam met Boksburg-Wes, is een van die min gevalle waar twee dogtergemeentes op dieselfde dag of binne enkele dae ná mekaar afgestig is. Hierdie twee gemeentes is albei van Boksburg-Noord afgestig: Oos op 21 Maart en Wes op 23 Maart 1946. Die vroegste voorbeeld van tweelingdogtergemeentes was in 1906 toe die NG gemeente op Piketberg te groot en uitgestrek geraak en Aurora en Redelinghuys amper saam afgestig is: Aurora op 25 April en Redelinghuys op 26 April. Die eerste geval van ’n gelyktydige afstigting is Durban se tweeling, Berea en Port Natal, wat op 18 Julie 1945 saam die lewenslig aanskou het, maar toe albei op 15 Maart 1992 saamgesmelt het met Glenwood, hoewel Berea in 1997 weer afgestig het.

Vier jaar later, op 2 November 1949, stig ook ’n tweeling in Pietermaritzburg af: Pietermaritzburg-Suid, deels van die ou moedergemeente Pietermaritzburg en deels van Pietermaritzburg-Wes, en Pietermaritzburg-Noord, afgestig van laasgenoemde, wat op sy beurt vroeg in die 21ste eeu by die Noord-gemeente ingelyf is.

Vroeër in 1949 is Gamka-Oos en Gamkavallei albei op 22 Junie 1949 van Beaufort-Wes afgestig.

Die eerste en enigste maal dat drie gemeentes tegelykertyd van ’n moedergemeente afgestig het, was op 22 Junie 1950 op Uitenhage toe die indertydse 133 jaar oue NG gemeente Uitenhage in nie minder nie as vier dele verdeel is met die afstigting van die rekordgetal van drie dogtergemeentes: Uitenhage-Noord, Uitenhage-Oos en Uitenhage-De Mist. Dit is verder noemenswaardig dat die drie pasgebore dogters elkeen een van die drie leraars van die ou moedergemeente beroep het en al drie die beroep aanvaar het. Die moedergemeente was hierna vyf maande lank vakant tot twee medeleraars gelyktydig op 24 Februarie 1951 bevestig is.



</doc>
<doc id="103108" url="https://af.wikipedia.org/wiki?curid=103108" title="Samsara">
Samsara

Samsara (Sanskrit: "saṃsāra"), is die herhalende siklus van geboorte, lewe en die dood (reïnkarnasie) sowel as ’n mens se optrede en die gevolge daarvan in die verlede hede en toekoms. Dit kom voor in Hindoeïsme, Boeddhisme, Bon, Djainisme, Taoïsme, en Sikhisme.

Volgens dié gelowe is ’n mens se huidige lewe net een van baie lewens wat terugstrek in die verlede en vooruitstrek na toekomstige inkarnasies. Tydens elke lewe bepaal die gehalte van jou dade (karma) jou toekomstige lot. Die Boeddha het geleer dié siklus het geen begin nie, maar ’n mens kan dit beëindig deur insig in realiteit te kry. Die doel van hierdie gelowe is om hierdie waarheid te besef, waarna moksha of nirwana (bevryding) moontlik is.

"Saṃsāra" is ’n Sanskrit-woord wat letterlik "deurgang" beteken; dit verwys na die baie vlakke van bestaan wat betrokke is in die siklus van die dood en hergeboorte.

Die historiese oorsprong van ’n begrip wat dui op herhalende reïnkarnasies is onduidelik, maar dit kom in die middel van die 1ste millennium v.C. voor in godsdienstige en filosofiese tekste in beide Indië en Antieke Griekeland. Orphisme, Platonisme, Djainisme en Boeddhisme bespreek almal die oorgang van wesens van een lewe na ’n volgende. Dit kom ook voor in Vediese tekste, maar geleerdes glo dit het in die shramana-tradisies ontstaan en is deur die Vediese religie oorgeneem.

Die begrip samsara is nou verwant aan die geloof dat die onkundige persoon voortdurend tot verskillende vlakke van die bestaan gebore en herbore word: as mens, dier of ander wese, na gelang van sy karma.

In Hindoeïsme is dit avidya, of onkunde, oor jou ware self wat lei tot ’n egoïstiese bewustheid van die liggaam en ander verskynsels. Dit hou ’n mens in karma (begeertes) vasgevang, asook in die nimmereindigende ketting van karma en reïnkarnasie. Met egotisme en begeertes skep ’n mens die oorsake van ’n volgende lewe. Die toestand van illusie wat dit meebring, is bekend as maya.

Deur asketisme behaal ’n mens eindelik bevryding (moksha of mukti) van dié siklus. Die selibaat heilige lewe ("brahmacarya") is breedweg wat lei tot bevryding – dit is ’n pad van selfreiniging waardeur die uitwerking van negatiewe karma vermy kan word.

In Djainisme is samsara ("saṅsāra") die wêreldse lewe wat gekenmerk word deur voortdurende hergeboortes en reïnkarnasies tot verskeie vlakke van die bestaan. Samsara word beskryf as die aardse bestaan, vol lyding en ongelukkigheid, en daarom is dit onwenslik en die moeite werd om van afstand te doen. Dit het geen begin nie en die siel bevind hom vasgevang deur sy karma sedert die beginlose tye.

Moksha is die enigste bevryding van samsara. In Djainisme word geglo iemand met besonder slegte karma kan ook as ’n plant of selfs ’n klip herbore word. 

In Boeddhisme word samsara beskryf as die aanhoudende herhaling van die siklus van geboorte en die dood, en soms ’n tussenvlak ("bardo"), wat ontstaan uit ’n mens se verkeerde begrip van die self en sy ervarings, dus uit ’n wanbegrip van realiteit (avidya). Samsara word gekenmerk deur dukkha (lyding, angstigheid, ontevredenheid).

In Boeddhisme is daar ses vlakke van die bestaan: gode, helwesens, mense, diere, "spoke" en asuras (soos demone of antigode). ’n Nuwe wese is nooit ’n voortsetting van die vorige een nie, maar ’n nuwe lewe wat tot enige van dié vlakke herbore kan word.

Bevryding van dukkha is moontlik deur middel van die Edel Agtvoudige Pad.

In Sikhisme word geglo mense kry deur sy aksies hier en nou en interaksies met ander mense die kans om met Akal verenig te word. Deur die vyf "diewe" ("Kaam", "Krodh", "Moh", "Lobh" en "Hankaar") te beheer, kan hulle die toestand van die Gurmukh, of "Godgewilde", behaal in plaas van die Manmukh, of "selfgewilde". 



</doc>
<doc id="103110" url="https://af.wikipedia.org/wiki?curid=103110" title="NG gemeente Brakpan-Oos">
NG gemeente Brakpan-Oos

Die NG gemeente Brakpan-Oos is ’n gemeente van die Nederduitse Gereformeerde Kerk op die Oos-Randse dorp Brakpan.

In Desember 1945 is dié gemeente, sonder enige besittings of bates, van die moedergemeente Brakpan afgestig. Deur die goedgunstigheid van die skoolraad en die prinsipaal is die saal van die Hoërskool Rhodes tot die beskikking van die gemeente geplaas; ondanks die ongunstige omgewing is die gemeente se eredienste en feeste tot lof van die Heer aanvanklik hier gehou.

Vol vertroue en met behulp van 'n bruidskat van £500 van die moedergemeente, koop die gemeente aan die begin van 1946 sy eerste eiendom en wel 'n pastorie vir die verwagte eerste leraar en gesin. Die eerste beroep op 'n leraar word aangeneem en op Vrydag 3 Mei 1946 ontvang die gemeente sy eerste leraar en sy gade, ds. en mev. M.J. van Niekerk, en op Sondag 5 Mei lewer hy sy intreerede.

Ná baie gesukkel en ongerief besluit die gemeente om in die geloof 'n kerkgebou op te rig en ten einde koste te bespaar, word deur die kerkraad besluit om onder eie toesig te bou. Op Saterdag 14 Februarie 1948, word die hoeksteen deur ds. Van Niekerk gelê, en eindelik, op Saterdag 11 Desember 1948 breek die gelukkige dag aan en die pragtige en sierlike gebou word net drie jaar ná die ontstaan van die gemeente ter ere van God ingewy.

Die susters van die gemeente het ook met ywer gewerk en op 27 Oktober 1950 kon 'n pragtige orrel kon ingewy word wat deur die susters betaal is. Intussen het die pastorie ondoeltreffend geword en die kerkraad besluit om 'n nuwe pastorie vir die gebruik van die leraar en sy gesin daar te stel, en in Augustus 1951 het hulle hul intrek in die nuwe en gerieflike huis geneem.

Onder leiding van ds. en mev. Van Niekerk het die gemeente geestelik net so gegroei en gebloei. 'n Kerkraad van 56 lede het in hul tyd die herderspaar getrou bygestaan in die bearbeiding van die 28 wyke waarin die 2 100 belydende lidmate verdeel was. Die Sondagskool en Christelike verenigings het destyds daagliks uitgebrei.



</doc>
<doc id="103112" url="https://af.wikipedia.org/wiki?curid=103112" title="NG gemeente Boksburg-Wes">
NG gemeente Boksburg-Wes

Die NG gemeente Boksburg-Wes is ’n gemeente van die Nederduitse Gereformeerde Kerk in die Oos-Randse stad Boksburg. Einde 2016 was hier 60 doop- en 400 belydende lidmate.

Toe in 1946 die behoefte aan beter, intensiewe bearbeiding van die gemeente Boksburg-Noord sterk gevoel is, is in Maart van daardie jaar twee gemeentes gelyktydig afgestig, naamlik Boksburg-Oos en Boksburg-Wes, wat op die aand van 23 Maart 1946, die eerste lig aanskou het.

Aanvanklik was dit 'n gemeentetjie met uiters 450 lidmate, min vir daardie dae. Die afstigting het egter op die vooraand van groot uitbreiding plaasgevind, sodat die getal binne vyf jaar tot 850 gestyg het en die oorspronklike 10 wyke vermeerder het tot 20. Vir die eerste twee en 'n half jaar is die eredienste in 'n klaskamer van die plaaslike Jongspanskool gehou. Dit was baie beknop, ondoelmatig en ongerieflik. Van die ou tweedehandse stoele wat in gebruik was, moes meer as een tydens 'n erediens swig onder die gewig van gesette luisteraars. Nogtans was hierdie beginjare ook baie geseënd.

Op 5 November 1946 het iemand die heel eerste bydrae van £5 en 4 sjielings geskenk vir die Saalboufonds wat vroeg in 1947 omgeskep is in 'n Kerkboufonds. Die gemeente wou graag kerk bou. Dit was nog die dae van boupermitte in die nadraai van die Tweede Wêreldoorlog toe boumateriaal skaars was, sodat die eerste sooi eers op 13 September 1947 gespit kon word, nadat die boufonds op 1 September die £1 000-kerf oorskry het. Op 29 November van daardie jaar vind die hoeksteenlegging plaas, terwyl die reusetaak op 14 Augustus 1948 afgerond word met die plegtige inwyding wat deur 'n indrukwekkende fakkelloop vanaf die ou klipkerk in die “oumagemeente” Boksburg voorafgegaan is. Die fakkel is deur mev. ds. J.M. Louw aangesteek. Die wydingsrede is deur ds. C.B. Brink, die destydse actuarius van die Transvaalse Kerk, uitgespreek.

Die eerste vyf jaar van die gemeente se bestaan was in een woord: worsteljare. Daar moes baie gewerk en opgeoffer word om die reuse-kerkskuld onder die knie te kry. Dit was egter ook vyf jaar van genade, van ontelbare seëninge. Die eerste leraar van die gemeente is op 30 Augustus 1946 bevestig in die persoon van ds. H.B. van Schalkwyk.
Boksburg-Wes, saam met Boksburg-Oos, is een van die min gevalle waar twee dogtergemeentes op dieselfde dag of binne enkele dae ná mekaar afgestig is. Hierdie twee gemeentes is albei van Boksburg-Noord afgestig: Oos op 21 Maart en Wes op 23 Maart 1946. Die vroegste voorbeeld van tweelingdogtergemeentes was in 1906 toe die NG gemeente op Piketberg te groot en uitgestrek geraak en Aurora en Redelinghuys amper saam afgestig is: Aurora op 25 April en Redelinghuys op 26 April. Die eerste geval van ’n gelyktydige afstigting is Durban se tweeling, Berea en Port Natal, wat op 18 Julie 1945 saam die lewenslig aanskou het, maar toe albei op 15 Maart 1992 saamgesmelt het met Glenwood, hoewel Berea in 1997 weer afgestig het.

Vier jaar later, op 2 November 1949, stig ook ’n tweeling in Pietermaritzburg af: Pietermaritzburg-Suid, deels van die ou moedergemeente Pietermaritzburg en deels van Pietermaritzburg-Wes, en Pietermaritzburg-Noord, afgestig van laasgenoemde, wat op sy beurt vroeg in die 21ste eeu by die Noord-gemeente ingelyf is.

Vroeër in 1949 is Gamka-Oos en Gamkavallei albei op 22 Junie 1949 van Beaufort-Wes afgestig.

Die eerste en enigste maal dat drie gemeentes tegelykertyd van ’n moedergemeente afgestig het, was op 22 Junie 1950 op Uitenhage toe die indertydse 133 jaar oue NG gemeente Uitenhage in nie minder nie as vier dele verdeel is met die afstigting van die rekordgetal van drie dogtergemeentes: Uitenhage-Noord, Uitenhage-Oos en Uitenhage-De Mist. Dit is verder noemenswaardig dat die drie pasgebore dogters elkeen een van die drie leraars van die ou moedergemeente beroep het en al drie die beroep aanvaar het. Die moedergemeente was hierna vyf maande lank vakant tot twee medeleraars gelyktydig op 24 Februarie 1951 bevestig is.



</doc>
<doc id="103113" url="https://af.wikipedia.org/wiki?curid=103113" title="Karma">
Karma

Karma (Sanskrit: कर्म, "karma"; Pali: kamma) beteken aksie, werk of daad; dit verwys ook na die spirituele beginsel van "oorsaak en effek", waar ’n mens se aksies (oorsaak) sy toekoms bepaal (effek). 

Goeie bedoelings en dade dra by tot goeie karma en toekomstige geluk, terwyl slegte bedoelings en dade slegte karma en toekomstige lyding veroorsaak. Karma is nou verwant aan die idee van hergeboorte in sommige Asiatiese godsdienste. In dié skole beïnvloed karma ’n mens se huidige lewe, sowel as jou toekomstige lewens (samsara).

Die idee van karma het sy oorsprong in antieke Indië en word dus aangetref in Hindoeïsme, Boeddhisme, Djainisme, Sikhisme en Taoïsme.




</doc>
<doc id="103115" url="https://af.wikipedia.org/wiki?curid=103115" title="Edel Agtvoudige Pad">
Edel Agtvoudige Pad

Die Edel Agtvoudige Pad is een van die primêre leerstellings van Theravada-Boeddhisme. Dit word gebruik om insig in die ware aard van realiteit te kry en om begeertes, gulsigheid, haat en delusie te beëindig. Die Edel Agtvoudige Pad is die vierde van die Boeddha se Vier Edel Waarhede; die eerste element van die pad is weer om die vier waarhede te verstaan. Dit is ook bekend as die Middeweg. Deur dit te volg kan ’n mens ’n arhat word. 

Die Mahayana-weergawe van die Edel Agtvoudige Pad is die Bodhisattva-pad, waardeur boeddhaskap behaal kan word.

Al agt elemente van die Edel Agtvoudige Pad begin met die woord "korrekte" (Sanskrit: "samyañc"; Pali: "sammā"). Dit dui op afhandeling en samehang, en dus "perfek" of "ideaal." "Samma" word ook vertaal as "heilsaam," "wys" en "bekwaam".

In Boeddhistiese simboliek word die Edel Agtvoudige Pad dikwels uitgebeeld met die dharmawiel ("dharmachakra"), waarvan die agt speke die agt elemente van die pad verteenwoordig. Die agt elemente word gewoonlik in drie afdelings verdeel:

Die faktore dui nie op "fases" wat die een ná die ander afgelê word soos op ’n gewone pad nie, maar is agt dimensies van ’n mens se optrede – geestelik en liggaamlik – wat onderling afhanklik werk en saam ’n volledige pad of lewenswyse definieer.



</doc>
<doc id="103117" url="https://af.wikipedia.org/wiki?curid=103117" title="NG gemeente Ontdekkers">
NG gemeente Ontdekkers

Die NG gemeente Ontdekkers was ’n gemeente van die Nederduitse Gereformeerde Kerk in Roodepoort, maar nadat dit in 2004 met Ontdekkers-Noord saamgesmelt het, staan die nuwe gemeente bekend as Ontdekkerskruin.

Die gemeente Ontdekkers was tussen Florida en Roodepoort geleë, en is op 14 November 1947 van die moedergemeente Roodepoort afgestig onder leiding van die Ringskommissie van Krugersdorp. Dit was een van die mees kompakte gemeentes in Suid-Afrika, aangesien dit 'n deursnit van slegs 2,5 km gehad het. Met die stigtingsvergadering is sewe ouderlinge en sewe diakens gekies, en hierdie getal het binne vier jaar tot 20 ouderlinge en 20 diakens aangegroei. 

Die eerste kerkraadsvergadering is op 17 November 1947 gehou en op 8 Desember 1947 is ds. R.J.N. van Tonder, destyds van Roodepoort, as eerste herder en leraar van die gemeente beroep. Hierdie eerste beroep was geslaagd en die bevestiging van ds. Van Tonder het op 6 Maart 1948 plaasgevind. Met afstigting het die gemeente uit 431 lidmate bestaan, maar binne sowat vier jaar het dit aangegroei tot 731 met ’n sieletal van 1 221. 

Op 14 Augustus 1948 is die nuut opgerigte sierlike pastorie betrek. Die teks wat by daardie geleentheid omtrent die pastorie uitgespreek is, was: “Kyk, in hierdie stad is 'n man van God en die man is geëerd: alles wat hy spreek kom sekerlik uit " (1 Sam. 9:6). In die volgende maand, op 16 Oktober, is die saal, wat van staal en asbes gebou is, ingewy. Voordat hierdie saal voltooi is, is van die skoolgebou gebruik gemaak vir die eredienste. Ds. M. Krüger het die kerkgebou, ontwerp deur Leendert Geers, se hoeksteen op 7 Augustus 1954 gelê.

Wat die verenigingslewe betref, het "Ons gemeentelike feesalbum" in 1951 soos volg berig: "Die Sondagskool bestaan sedert afstigting en het tans 'n ledetal van 233 kinders en 31 onderwysers(esse). Hierdie getal groei nog gedurig aan. 'n Tak van die Christelike Strewersvereniging het reeds voor afstigting bestaan, en alhoewel min in getal, is hulle ywerig en doen veel tot uitbreiding van die werk van die Heer. Die Kinderkrans op 12 Maart 1948 met 'n ledetal van 38 kinders gestig, wat reeds tot 90 aangegroei het. Die Mede-Sendingarbeidsters vir jong dogters, die sustsersbiduur en die Transvaalse Vroue-Sendingvereniging is op 24 Maart 1948 gestig. Die teekringe wat op 7 April 1948 gestig is, is sedertdien deur die Bond van Dienaresse vervang.”

Nadat hy die gemeente twee en 'n half jaar bedien het, is ds. R.J.N. van Tonder as sekretaris van Evangelisasie beroep, en het hy op 31 Augustus 1950 van die gemeente afskeid geneem. Die gemeente was vakant tot 17 Maart 1951, toe proponent D.J. Viljoen as herder en leraar bevestig is.





</doc>
<doc id="103118" url="https://af.wikipedia.org/wiki?curid=103118" title="Afhanklike ontstaan">
Afhanklike ontstaan

Pratityasamutpada, gewoonlik vertaal as afhanklike ontstaan, is die idee dat alle dharmas ("dinge") ontstaan afhanklik van ander dharmas. As dít bestaan, bestaan dát; as dít ophou bestaan, hou dát op bestaan. Dit is ’n pragmatiese lering wat toegepas word op dukkha en die beëindiging van dukkha.

Die term "pratityasamutpada" dui ook op die Twaalf Nidanas, die 12 skakels van afhanklike ontstaan, wat die ketting van gebeure beskryf wat tot hergeboorte lei asook die siklus van geboorte en die dood. Deur die ketting om te keer, kan bevryding, of verlossing van hergeboorte, behaal word.

Daar is ’n verband tussen die 12 kenmerke van die siklus, en elk gee aanleiding tot die volgende een:

Mense ly deur die hele siklus van geboorte en die dood totdat hulle hulself bevry van dié lyding (dukkha) deur nirwana te behaal. Dan lei die afwesigheid van die eerste nidana – onkunde – tot die afwesigheid van die ander.



</doc>
<doc id="103126" url="https://af.wikipedia.org/wiki?curid=103126" title="Soetra">
Soetra

’n Soetra is ’n mondelings of skriftelik oorgelewerde teks in Boeddhisme en Hindoeïsme. Dit is antieke Indiese letterkunde wat bestaan het voor die uitvinding van skrif en waarvan sommige later op skrif gestel is. Die woord "soetra" is afgelei van die werkwoord "siv" ("weef") en kan koord, tou of draad beteken (vergelyk die Afrikaanse uitdrukking "die draad van ’n verhaal").

In die Boeddhistiese letterkunde dui "soetra" op ’n lering van die Boeddha, en daarom is die inleiding van alle soetras: "So het ek dit gehoor" (Pali: "evam me suttam"). Drie groot kanonversamelings bestaan: die Pali-kanon met sy "mandjies" (Suttapitaka), die Sjinese Sanzang (wat nou gestandaardiseer is in die Taisho Tripitaka) en die Tibettaanse Kanjur. Die versamelings verskil gewoonlik vanweë die spesifieke vertolking deur die uiteenlopende Boeddhistiese skole (Theravada, Mahayana en Vajrayana). 

Die Pali-kanon is die geskrif van die Theravada-tradisie. Dié soetras is oorspronklik binne die kloosterkultuur op ’n hoogs georganiseerde manier mondelings oorgedra. Dit bestaan uit toesprake van en verhale oor Gautama Boeddha en sy dissipels. Die Pali-weergawes is sedert 30 v.C. in Sri Lanka op skrif gestel.

In ander filosofiese en godsdienstige stelsels van die Indiese subkontinent soos Hindoeïsme word soetras gebruik vir onder meer die bestudering van die Vediese religie. Hul tradisies is al vroeër mondelings oorgedra en dit word vandag steeds gedoen. 

Die woord soetra word dikwels verkeerdelik as "gids" vertaal. Dié misverstand is inderdaad duidelik uit die feit dat feitlik alle gidse in Sanskrit die woord "soetra" bevat, soos die Jogasoetra van Patanjali en die Kamasoetra van Vatsyayana. 



</doc>
<doc id="103134" url="https://af.wikipedia.org/wiki?curid=103134" title="Reuse pootlose skink">
Reuse pootlose skink

Die reuse pootlose skink ("Acontias plumbeus") is 'n akkedis wat voorkom in die Laeveld, Limpopo, Mpumalanga, noord KwaZulu-Natal en die kus en binneland van Transkei. Die reptiel leef in woude en boomvelde met baie blaarafval en los grond. Hulle word 30 tot 50 cm lank.




</doc>
<doc id="103135" url="https://af.wikipedia.org/wiki?curid=103135" title="Gespikkelde bosslang">
Gespikkelde bosslang

Die gespikkelde bosslang ("Philothamnus semivariegatus") is 'n slang wat voorkom in die oostelike gedeeltes van Suid-Afrika. Die reptiel word 60 tot 90 cm lank en leef in bome, struike en bosse. Die slang het nie giftande nie en is onskadelik vir die mens.

Die slang leef in bome, is skraal met 'n kleur wat wissel van olyfgroen tot smaraggroen, met swart kolletjies en dwarsstrepe. Die slang is daglewend en vreet geitjies, verkleurmannetjies en boompaddas.





</doc>
<doc id="103137" url="https://af.wikipedia.org/wiki?curid=103137" title="Savannevoëlslang">
Savannevoëlslang

Die savannevoëlslang ("Thelotornis capensis") is 'n slang wat in die noorde van Suid-Afrika voorkom. Die slang is skraal en die kop is kenmerkend lansvormig. Die vel het ingewikkelde patrone wat baie goeie kamoeflering bied. Die reptiel flits sy tong aanhoudend; die tong is rooi met 'n swart punt. Hy kan ook sy keel opblaas wanneer hy gepla word. Die slang is bedags aktief en boomlewend. Hy leef van verkleurmannetjies, geitjies en voëltjies. Sy gif is hemotoksies en kan noodlottig vir mense wees. Dit staan ook bekend as die takslang.




</doc>
<doc id="103139" url="https://af.wikipedia.org/wiki?curid=103139" title="NG gemeente Boksburg-Suid">
NG gemeente Boksburg-Suid

Die NG gemeente Boksburg-Suid is 'n gemeente van die Nederduitse Gereformeerde Kerk in die stad Boksburg. In 2010, voor die inlywing van die moedergemeente, het Boksburg-Suid 69 doop en 400 belydende lidmate gehad en Boksburg 19 en 135. Einde 2014 het Boksburg-Suid se dooplidmate 69 getel en die belydende lidmate 451. In daardie jaar was die leraar ds. Rudolph van der Westhuizen.

Die gemeente is in 1964 gestig en die kerkgebou is geleë by Jubileeweg 55, Boksburg. Die ou moeder van al die gemeentes aan die Oos-Rand, NG gemeente Boksburg, is in 2011 by Boksburg-Suid ingelyf.




</doc>
<doc id="103150" url="https://af.wikipedia.org/wiki?curid=103150" title="Wilson Rodrigues de Moura Júnior">
Wilson Rodrigues de Moura Júnior

Wilson Rodrigues de Moura Júnior (31 Januarie 1984, Santo André) is 'n Brasiliaanse sokkerdoelwagter wat tans vir die Brasileirão-sokkerklub Coritiba Foot Ball Club speel.






</doc>
<doc id="103152" url="https://af.wikipedia.org/wiki?curid=103152" title="Homo naledi">
Homo naledi

Homo naledi is 'n uitgestorwe "Hominini"-spesie, wat vermoedelik tydens die Laat-Plioseen- of Vroeë Pleistoseen-tydperk, ruweg tussen 2 en 3 miljoen jaar gelede, geleef het. Die fossiele daarvan is almal afkomstig van die Dinaledi-grotkamer in die Rising Star-grotstelsel, wat 800 m van Swartkrans in die Wieg van die Mensdom geleë is. 

Verskillende fossiele van "H. naledi" is in 2013 in die Rising Star-grotte in Gauteng, Suid-Afrika ontdek. Hierdie tot dusver grootste fossielvonds van oermense in Afrika is in 2015 bekend gestel. Die oorblyfsels van 15 individue, bestaande uit 1 550 fossielfragmente, is tydens die aanvanklike ondersoek gevind, en navorsers het vermoed dat meer in die grotkamer ontdek sou word. Die woord "naledi" beteken "ster" in Sotho, 'n verwysing na die plek waar die fossiele gevind is.

Die navorsers het die moontlikhede uitgeskakel dat die "Homo naledi"-mense 'n massasterfte in die grotkamer ondergaan het, daarin verongeluk het, sou ingespoel het, deur groot karnivore ingedra is, deur aasdiere gevreet is, of ooit die kamer bewoon het. Die kadawers het volgens hul afleidings die kamer een vir een, in een stuk, en oor 'n geruime tyd binnekom. Die feit dat soveel geraamtes saam aangetref is, sou dui op rituele gedrag, waar die spesie hul dooies doelbewus in die grotkamer gegooi of gesleep het. Daar word aangeneem dat al die beendere aan lede van dieselfde familie behoort, aangesien hulle gelaatstrekke opvallend ooreenstem.

Individue van die spesie was klein van statuur, die mans ongeveer 150 sentimeters lank en die vroue effens korter. Analise van die geraamtes dui dat hulle regop geloop en volkome tweevoetig was. Die spesie het volgens die navorsers 'n interessante en weergalose kombinasie van primitiewe en verder ontwikkelde eienskappe bevat, wat gevolglik insigte kan verskaf omtrent genus "Homo" se fenotipes en gelaatstrekke wat "H. habilis", "H. rudolfensis" en "H. erectus" voorafgegaan het.

Hul breinvolume het tussen 450 en 550 kubieke sentimeter beslaan, wat vergelykbaar is met dié van "Australopithecus". Dit impliseer 'n besonder klein breingrootte vergeleke met hedendaagse "Homo sapiens", of selfs vroeë "Homo"-spesies. Die tande, soos die skedelvorm, is redelik mensagtig, waaruit afleidings omtrent hul dieet gemaak kan word. Die voetstrukstuur, waarvan 'n geartikuleerde voorbeeld gevind is, verskil min van 'n moderne mensevoet. Die bene en voete is volgens die navorsers goed aangepas om lang afstande te stap. Die hande, waarvan weereens 'n volledig geartikuleerde eksemplaar gevind is, het 'n duim en gewrigsbene in die moderne menslike patroon, en breë vingerpunte wat kleiner voorwerpe stewig kan vashou en manipuleer. Die vingerbene is egter meer geboë as enige wat nog in die genus "Homo" gevind is, en sou blykbaar klimaktiwiteite fasiliteer. Die heupe is besonder primitief, soos tewens ook die opwaarts geboë skouers, wat weereens klimbewegings vergemaklik.

Die Dinaledi-grotkamer (d.w.s. "sterre"-grotkamer) is sowat 10 m lank en 3 m wyd en word deur 'n nou en vertikale 12 m hoë skag verbind met die gevaarlike Drakerug-helling in 'n aanliggende grotkamer. Die Drakerug word op sy beurt deur die dalende grotingang en Superman se Kruipplek, ’n skeur van net 17 cm in deursnee, bereik. Die hele grotstelsel en veral die grotdak is in detail gekarteer, om vas te stel watter alternatiewe ingange moontlik in oertye kon bestaan het, wat die teenwoordigheid van die fossiele kan verklaar. Die gevolgtrekking was egter dat die grot wel van vorm verander het, maar dat die grotkamers nooit oor alternatiewe ingange beskik het nie. Die chemiese samestelling van die Dinaledi-kamer se kleisediment wys eweneens dat dit altyd 'n afgesonderde afsettingseenheid was. 

Die fossielsamestelling is beperk tot Hominine-, enkele vroeë knaagdier-, en enkele onlangse uilbeendere. Almal kon slegs die kamer binnegekom het deur dieselde skag wat tans deur navorsers gebruik word. Die "Homo naledi"-mense moes gevolglik ook klein van statuur wees om die kamer te bereik. Die fossielbeendere is uitstekend bewaar, en toon geen tekens van snymerke deur mense of bytmerke deur karnivore, wat hulle miskien kon ingesleep het nie. Ook bevat dit geen oorspronklike beenbreuke nie, slegs latere droë beenbreuke. Die beenverskeidenheid verteenwoordig volledige kadawers, wat die kamer in een stuk binnegekom het.

Die Dinaledi-grotkamer is op 13 September 2013 verken deur twee Gautengse grotkruipers, Steven Tucker en Rick Hunter. Hulle het hul ontdekking van fossielbeendere kort daarna aan Pedro Boshoff en Lee Berger bekend gemaak. Berger het die grot in Oktober besoek, en 'n navorsingspan van 60 persone het dit in November 2013 stelselmatig ondersoek. 


</doc>
<doc id="103155" url="https://af.wikipedia.org/wiki?curid=103155" title="Vertaalkritiek">
Vertaalkritiek

Vertaalkritiek is die stelselmatige studie, evaluering en vertolking van verskillende aspekte van vertaalde werke. Dit is ’n interdissiplinêre akademiese studieveld wat nou verband hou met literaratuurkritiek en vertaalteorie.

Party mense glo dat vertaalkritiek op die negatiewe aspekte van ’n werk moet fokus. ’n Moderner benadering is dat kritiek positiewe aspekte van ’n werk ook moet ondersoek. Een van die doelwitte van vertaalkritiek is om bewustheid te skep van die delikaatheid wat by vertaling betrokke is en om te ondersoek of die vertaler sy of haar doel bereik het of nie.

Die vertaaldeskundiges en -leke wat literêre vertaling doen, kom onvermydelik voor die kwessie van vertaalgehalte te staan. Vertaalkritiek het etlike oop kwessies, soos die naam van die gebruik om vertalings te evalueer en die maatstawwe van sodanige evaluering, wat elk uitvoerige navorsing verdien.

’n Literêre teks kan ondersoek word as ’n vertaling, maar nie hoofsaaklik om dit te beoordeel nie, maar om te verstaan waar die teks staan ten opsigte van die oorspronklike deur die vertolkingspotensiaal te ondersoek wat voortspruit uit die vertaalkeuses wat gemaak is. Wanneer verskillende vertalings van dieselfde oorspronklike teks vergelyk word, moet die resultate van die ontledings gebruik word om ’n hipotese oor elke vertaling saam te stel: maatstawwe soos "uiteenlopende ooreenkoms", "relatiewe ooreenkoms", "radikale uiteenlopendheid" en "verwerking" is belangrik vir so ’n ontleding.

’n Baie invloedryke skrywer op hierdie gebied Antoine Berman, wat beweer het dat daar moontlik net soveel metodes vir vertaalkritiek is as wat daar vertaalteorieë is. Gevolglik het hy ’n model van sy eie as ’n ontledingspad opgestel, wat gemoduleer kan word volgens die spesifieke oogmerke van elke ontleder en aangepas kon word by gestadaardiseerde tekstipes. Hy beweer verder dat elke vertaler eers ’n vertaalprojek sal ontwikkel, voor die vertaalproses as sodanig.

Al is dit ’n onderwerp waaroor verskillende standpunte gehandhaaf kan word, kan daar gesê word dat vertaalkritiek noodsaaklik is. Gelukkig "is die Turkse literêre stelsel grootliks verryk deur vertalings uit verskillende tale sedert die stigting van die Vertaalburo in 1940 en is die vertaalaktiwiteit geëvalueer deur skrywers, vertalers en kritici." ’n Metodologie vir deskriptiewe vertaalstudies is deur Gideon Toury voorgestel. Daarin doen hy aan die hand dat vertalers voortdurend gedurende die vertaalprses besluite neem. Kortom, geleerdes wat in hierdie paradigma werk, het beweer dat vertalings beskryf moet word in ooreenstemming met die teikennorme wat op ’n sekere tyd en plek geld en dat dit dan vergelyk moet word met die oorspronklikes om ’n objektiewe vertaalkritiek te kry wat deur vertaalteorieë gesteun word (Toury 1980: 73).





</doc>
<doc id="103156" url="https://af.wikipedia.org/wiki?curid=103156" title="Vertaalprojek">
Vertaalprojek

’n Vertaalprojek is ’n projek wat hoofsaaklik die aktiwiteit van vertaling behels.

Uit ’n tegniese standpunt gesien, is ’n vertaalprojek nou verwant aan die projekbestuur van die vertaalproses. Maar uit ’n interkulturele standpunt beskou, is ’n vertaalprojek baie komplekser; dit word duidelik wanneer daar byvoorbeeld na Bybelvertaling of ander literêre vertalingsprojekte gekyk word.

Vertaaldeskundiges soos Antoine Berman verdedig die beskouing dat elke vertaler sy/haar eie vertaalprojek moet ontwikkel, daarby moet bly en later vertaalkritiek moet ontwikkel. Elke vertaler kn net aan sy/haar eie vertaalprojek getrou wees.



</doc>
<doc id="103158" url="https://af.wikipedia.org/wiki?curid=103158" title="NG gemeente Forest Hill">
NG gemeente Forest Hill

Die NG gemeente Forest Hill is ’n klein gemeente van die Nederduitse Gereformeerde Kerk in die suide van Johannesburg.

Forest Hill is op 26 Augustus 1947 van die moedergemeente Turffontein afgestig (dieselfde dag waarop Klipriviersberg van Rosettenville afgestig het). Ná 'n vakature van 13 maande het die sesde beroep geslaag, wat op ds. R.J.J. van Vuren, destyds van die gemeente Bethal, uitgebring is. Gedurende die naweek van 22 tot 24 Oktober 1948 is die nuwe leraar in die boesem van die gemeente ontvang en bevestig.

Aanvanklik het die gemeente geen eie plek van aanbidding gehad nie en moes tydelik saam met die moedergemeente van dieselfde kerkgebou, wat jare later afgebrand en tot die sluiting van die gemeente aanleiding gegee het, gebruik maak. Later het die gemeente na die Gereformeerde kerkgebou verhuis, waar net een diens op 'n Sondag, en wel om halfnege soggens, gehou is. Met die aanbreek van die wintermaande het die gemeente toe na die Hoërskool Die Fakkel verhuis, waar albei dienste op die gewone tye in 'n saaltjie gehou is. Die leraar en kerkraad het dadelik aan die werk gespring en alles in hul vermoë gedoen om so gou moontlik 'n kerksaal opgerig te kry. Aangesien daar ook geen pastorie vir die nuwe leraar was nie, moes die kerkraad 'n huis huur wat as tydelike pastorie gedien het.

Gedurende April 1949 is 'n begin gemaak met die bou van 'n kerksaal, asook met herstelwerk aan 'n huis, wat die kerkraad reeds besit het, om as pastorie te dien. Gedurende Junie 1949 kon die gemeente tot sy groot vreugde na sy eie pastorie gaan om daar by die leraar besoek af te lê. Op 2 Julie 1949 is die hoeksteen van die saal deur die plaaslike leraar gelê. Spoedig is die bouwerk voltooi en op Saterdag 10 Oktober 1949 kon die gemeente op plegtige wyse die saal in gebruik neem.

Gedurende Julie 1950 verskyn die eerste nommer van 'n gemeentebladjie, "Die Hoeksteen".




</doc>
<doc id="103159" url="https://af.wikipedia.org/wiki?curid=103159" title="NG gemeente Sundra">
NG gemeente Sundra

Die NG gemeente Sundra is ’n gemeente van die Nederduitse Gereformeerde Kerk aan Mpumalanga se grens met Gauteng. Dit ressorteer onder die Sinode Hoëveld.

Die gemeente is op 12 Junie 1948 van die gemeentes Delmas en Springs-Oos afgestig met 'n ledetal van ongeveer 500. Die gemeente het die plase Droëfontein, Welgedacht, Holfontein, Modderfontein, Rietkol, Katbosfontein, Sundale en Sundra omsluit. Die plase is almal onderverdeel, hetsy in kleinplase of in kleinhoewes. In 1951 skryf die gemeente se medewerker in Ons gemeentelike feesalbum: “Dit is 'n mooi en vrugbare omgewing, 16 km van Springs en aan die hoofweg en spoorweg na Witbank geleë, en bied 'n toevlug aan vir diegene wat die grond nog liefhet en die beperktheid van die stad wil ontvlug. Dit is dan ook 'n wisselende maar tegelyk ook 'n groeiende gemeenskap en gemeente.”

Ongeveer drie maande ná sy afstigting kon die gemeente sy eerste leraar en leraarsvrou met gesin verwelkom. Op 17 September 1948 is ds. G.D. Wessels bevestig. Van die grond af moes gebou word. Gelukkig is die ruim skoolsaal vir die eredienste tot beskikking van die gemeente gestel en kon die kerkraad sy aandag aan 'n pastorie skenk. 'n Perseel, aan die hoofweg geleë, is vir £1 000 aangekoop, waarop daar heel gou 'n mooi en doelmatige pastorie verrys het, en waarop mettertyd ook die kerkgebou opgerig is. Reeds in 1950 is met insameling 'n begin gemaak en met daardie doel voor oë het die leraar en sy gade van huisgesin tot huisgesin gegaan.




</doc>
<doc id="103161" url="https://af.wikipedia.org/wiki?curid=103161" title="NG gemeente Dwaalboom">
NG gemeente Dwaalboom

Die NG gemeente Dwaalboom is ’n gemeente van die Nederduitse Gereformeerde Kerk in die suidwestelike uithoek van die provinsie Limpopo, naby die grens met Noordwes en Botswana.

Wat vandag die gemeente Dwaalboom is, was tot in 1941 die bosveldwyke van Zwartruggens. In 1941 het die bosveldwyke van Zwartruggens met Dwaalboom as middelpunt en die bosveldwyke van Rustenburg met Northam as middelpunt egter saam 'n gemeente gestig, nl. Rustenburg-Noord. In 1948 het die kerkraadslede van die Dwaalboom-wyke aansoek gedoen om afstigting en op Saterdag, 23 Oktober 1948 is die gemeente Dwaalboom deur die Ringskommissie van die Ring van Krokodilrivier gestig. 

Dwaalboom en Northam (Rustenburg-Noord) was nou oor en weer konsulent. Op 8 Mei 1949 is die gemeente se eerste leraar in die persoon van ds. J.P. Potgieter hier bevestig. Twee rondawels met 'n kombuisie en badkamer moes aanvanklik as 'n tydelike pastorie dien. In September 1950 is daar egter 'n begin met die bou van 'n sierlike pastorie gemaak, deur die alombekende boukontrakteur F.P. van Heerden van Germiston. 

Die gemeente bestaan hoofsaaklik uit bees, en tabakboere. Al skei groot afstande die lidmate van mekaar, bring Nagmaalsgeleenthede tog almal van ver en byeen. 

in 1951 berig "Ons gemeentelike feesalbum": “Dwaalboom is 'n jong gemeente met groot moontlikhede, nie net op tydelike gebied nie, maar veral op geestelike gebied. Die verderwende invloed van die stad wat soveel menseharte kil en koud gemaak het, het nog nie sy invloed hier versprei nie. Omdat byna al ons lidmate boere is wat uit die bodem moet lewe, dwing die natuur hulle om neer te buig voor die Skepper van hemel en aarde.”






</doc>
<doc id="103164" url="https://af.wikipedia.org/wiki?curid=103164" title="NG gemeente Balfour">
NG gemeente Balfour

Die NG gemeente Balfour is ’n gemeente van die Nederduitse Gereformeerde Kerk op die dorp Balfour in Mpumalanga, sowat 50 myl (in die ou taal) oos van Johannesburg aan die spoorlyn na Durban en die N3 nasionale pad. Dis geleë tussen die dorpe Heidelberg, Gauteng, en Greylingstad in landelike en vooruitstrewende gemeenskap, tipies hoëveld en omring deur rante en goed beboude plase. Die gemeente ressorteer onder kerk se Sinode Hoëveld.

Oorspronklik was Balfour 'n deel van die gemeente Heidelberg, maar met die afstigting van Greylingstad in 1909 het dit onder laasgenoemde geressorteer totdat dit in die donker oorlogsjare in 1940 tot 'n selfstandige gemeente afgestig is. In geloofsvertroue het die ongeveer 700 lidmate die pionierswerk begin.

Onder die toegewyde leiding van ds. P.J. Swart het die moedergemeente 'n sierlike kerksaal met 'n ruim kerkplein as geskenk aan die dogtergemeente oorhandig. Omstreeks 1950 is 'n nuwe kerkorrel aangekoop en is 'n nuwe pastorie, wat £7 000 gekos het, ingewy. Intussen het die gemeente tot 815 lidmate aangegroei.

Ná die voltooiing van die pastorie is geld vir die bou van 'n nuwe kerkgebou ingesamel. Vanaf die stigting (1940) was ds. D.J. Streicher (later van Christiana) die leraar, terwyl ds. C.W. de Wet (vroeër van Marquard) hom in Junie 1949 opgevolg het.




</doc>
<doc id="103165" url="https://af.wikipedia.org/wiki?curid=103165" title="NG gemeente Kemptonpark">
NG gemeente Kemptonpark

Die NG gemeente Kemptonpark is die moedergemeente van die Nederduitse Gereformeerde Kerk in die Oos-Randse stad Kempton Park.
Kempton Park het sedert die stigting van die eerste NG gemeente in 1943 geweldig gegroei sodat die stad tans (2015), ten spyte van die inlywing van Kemptonpark-Wes by Edleen en Esselenpark by Birchleigh-Noord, steeds 14 NG gemeentes het, naas die moedergemeente: Kempton-Hoogland, Kempton-Krag, Kempton-Kruin, Kemptonpark, Kemptonpark-Noord, Kemptonpark-Oos, Kemptonpark-Suid, Birchleigh, Birchleigh-Noord, Norkempark, Mooifontein, Bonaeropark, Edleen en Riebeeckpark. Die stad se naam word as twee woorde geskryf, maar die NG gemeentes wat dié naam bevat, as een.

Die gemeente Kemptonpark is in Junie 1943 met 'n ledetal van 620 afgestig van Boksburg, die ou moedergemeente van die Oos-Rand wat ongelukkig nie meer bestaan nie. Jare lank het ds. J.M. Louw, baanbreker van sy Kerk aan die Oos-Rand, ook hierdie omgewing as buitewyk van sy gemeente getrou bearbei, maar ná sy heengaan het dit ál meer selfstandig begin word. 

Reeds in 1940 is die hoeksteen van 'n doelmatige kerksaal deur mev. ds. Louw gelê, en hierdie gebou het die gemeente tot 1949 gedien, toe 'n sierlike kerk in Monumentweg verrys het. Presies 'n jaar ná die stigting van die nuwe gemeente is sy eerste leraar in die persoon van ds. R.M. de Villiers verwelkom. Dit het toe reeds duidelik geword dat hier 'n snelle ontwikkeling voor die deur was: nywerhede was aan die kom, sowel as die Jan Smuts Internasionale Lughawe (nou die O.R. Tambo Internasionale Lughawe) wat in die toekoms deur 'n personeel van 3 000 bedien sou word. Dan was dit die aangewese omgewing vir menige jong beginners wat binne maklike bereik van die stadskantoor 'n eie huis wou bou of kleinplasie wou aanskaf. 

Vroeg in 1949 is Kemptonpark-Oos, in samewerking met Benoni-Noord, al afgestig, dog ten spyte hiervan is dr. F.D. Moorrees kort daarna as medeleraar beroep om die steeds groeiende gemeente te help bearbei. 'n Heuglike dag was dit vir die gemeente toe sy kerkgebou op 1 Oktober 1949 ingewy is.

In 1951 berig Ons gemeentelike feesalbum: “Binne enkele jare is die ledetal verdubbel en nog groei die getalle, sodat Kempton Park oor 'n vyf of ses jaar, as gemeente van die NH of G Kerk, omring sal wees van selfstandige gemeentes Kempton Park-Oos, Kempton Park-Noord, Kempton Park-Suid en Kempton Park-Wes. So sien ons hierdie vroeër so stille, landelike dorpie op die grens van die Rand ál meer tot 'n belangrike stadsgemeente ontwikkel.” Dié voorspelling het meer as waar geword.




</doc>
<doc id="103166" url="https://af.wikipedia.org/wiki?curid=103166" title="Andrew Chesterman">
Andrew Chesterman

Andrew Peter Clement Chesterman (gebore 1946, Londen, Verenigde Koninkryk) is ’n Engelse geleerde wat in Finland werksaam is. Hy is die bekendste vir sy werk in vertaalstudies en was van 2002 tot 2010 professor van Veeltalige Kommunikasie aan die Universiteit van Helsinki. Chesterman was in 1999 CETRA-professor (Katolieke Universiteit van Leuven), was van 1998 tot 2004 ’n lid van die Uitvoerende Raad van die Europese Vereniging vir Vertaalstudies (EST) en van 2007 tot 2010 ’n lid van die Wetenskaplike Adviesraad vir die Sentrum vir Vertaalstudies (Universiteit van Wene). Hy is sedert 2005 ’n lid van die Finse Vereniging van Wetenskap en Lettere en sedert 2008 ’n ridder, eerste klas, van die Orde van die Wit Roos van Finland.

Chesterman het Hedendaagse Tale aan die Universiteit van Cambridge bestudeer. Daarna het hy Toegepaste Taalkunde aan die Universiteit van Edinburg gestudeer en in 1973 sy meestersgraad verwerf. In 1988 het hy ’n doktorsgraad in Taalkunde verwerf aan die Universiteit van Reading. In 1968 het Chesterman na Finland verhuis en hy woon sedertdien daar. Hy werk hoofsaaklik vanuit die Universiteit van Helsinki. In 2010 het hy afgetree van sy professorskap in Veeltalige Kommunikasie aan die Universiteit van Helsinki, maar hy is nog steeds bedrywig op die gebied van Vertaalstudies.




</doc>
<doc id="103169" url="https://af.wikipedia.org/wiki?curid=103169" title="NG gemeente Kemptonpark-Oos">
NG gemeente Kemptonpark-Oos

Die NG gemeente Kemptonpark-Oos is die tweede oudste gemeente van die Nederduitse Gereformeerde Kerk in die Oos-Randse stad Kempton Park.

Besoek vandag die se webblad NGKPO hier.

Die gemeente is op 3 Mei 1949 gestig en het bestaan uit die buitewyke van twee moedergemeentes, Benoni-Noord en Kempton Park. Dit was uniek, deurdat dit uitsluitlik uit landbouhoewes van 1,5 tot 5 morg groot bestaan het. So 'n omgewing het probleme en kenmerke eie aan homself gehad. Die bevolking het hoofsaaklik uit ambagsmanne bestaan wat werksaam was op verskeie plekke op die Rand, en daar was hoogstens vyf persone wat van hulle stukkie grond vir hul lewensbestaan afhanklik was. 

Die eerste beroep is eers ses maande ná afstigting uitgebring en het ds. T.J. van Rooyen, voorheen van Nigel, die beroep hierheen aangeneem. Gedurende die laaste naweek van November 1949 is hy ontvang en bevestig. Die gemeente het nie 'n eie toringkerk gehad nie, maar wel 'n saalkerk en twee kerksale. Deur die koop en herbou van 'n appelpakhuis wat sentraal geleë was, het hulle 'n saalkerkie van sitplek vir sowat 400 aanbidders bekom, en 'n kerksaal met sitplek vir ongeveer 300. Meermale is kerkgeboue verkoop en vir pakdoeleindes gebruik, maar hier is pakhuis gekoop en tot 'n geestelike en sosiale herberg herskep. 

In 1951 berig "Ons gemeentelike feesalbum": “Daar is nog geen pastorie in die gemeente nie, maar die aanbou van een word reeds oorweeg. Die tye is duur en die gemeente klein, maar die geloof ontbreek nie. Ná 'n aantal jare sal ons beskou kan word as 'n gevestigde gemeente van ons Kerk in Suid-Afrika, en sal daar meer gedoen kan word as om net na ons eie behoeftes te kyk.”

Die NG Kempton Park Oos Gemeente is vandag groter as ooit te vore. Daar is reeds deur die jare twee pastorieë gebou deur die kerk. Die hoof pastorie is na die 2000s in 'n satelliet huis verander, wat om en by 10 kinders huiswes met twee huis ouers. 

In Julie maand van 2019 het 1517 mense fisies na die woord kom luister by die NGKPO. Daar word ook preke deur middel van CDs en 'n webblad versprei. Aan die begin van 2019 was daar 8 preke per dag afgelaai, versprei oor 12 maande. Wêreldwyd skakel mense in en luister na hierdie kerk se bediening. 




</doc>
<doc id="103174" url="https://af.wikipedia.org/wiki?curid=103174" title="Rietfontein, Vrystaat">
Rietfontein, Vrystaat

Rietfontein is 'n klein nedersetting noordwes van Sasolburg in die Metsimaholo Plaaslike Munisipaliteit van die Vrystaatprovinsie in Suid-Afrika.




</doc>
<doc id="103176" url="https://af.wikipedia.org/wiki?curid=103176" title="NG gemeente Merlindale">
NG gemeente Merlindale

Die NG gemeente Merlindale is ’n gemeente van die Nederduitse Gereformeerde Kerk se Oostelike Sinode. Die kerkgebou is geleë tussen Witbank en Bethal in Mpumalanga. Die belydende lidmate het teen einde 2014 net 34 getel.

Onder 'n geweldige stortbui het 'n groot aantal lidmate om 2.30 nm. op Woensdag 16 November 1949 in die waenhuis van J.N. Swart op Welstand vergader, aldus die notule van die afstigtingsvergadering van die gemeente Merlindale. Dis ook die eerste hoofstuk in die gemeente se geskiedenis. Die afstigting het plaasgevind van die gemeentes Bethal, Middelburg (Tvl.) en Witbank. Die naam van die dorpie Merlindale, wat nog geproklameer moes word, het die naam van die gemeente geword. Die naam is blykbaar ’n samestelling van “Merlin”, 'n soort valk en “dale”, laagte; eintlik dus Valklaagte. Vroeër het die grootpad na Johannesburg hierlangs deurgegaan en meer as een swaar gelaaide wa het daar vasgeval in die laagte waar baie van die valksoort was.

Met moed, ywer en besieling het die gemeente die nuwe taak aangepak en gehoop op die spoedige proklamasie van die dorp. Eers die vierde beroep was geslaagd, toe ds. N.J. Swart van Primrose-Oos die beroep aanvaar het. Op 11 November 1950 is hy bevestig as leraar van die gemeente op die plaas Welstand waar hy gebore is, grootgeword, later geboer, en intussen 'n korrespondensie-kursus gevolg het totdat dit moontlik was om die studie te gaan voortsit vir evangeliedienaar. Saam met sy eggenote, wat ook in die gemeente opgegroei het, het hulle met moed begin om andermaal 'n jong gemeente te help om op die bene te kom.

'n Donker dag vir die gemeente, waarop almal in rou was, was 18 Maart 1951, toe die eerste lidmaat van die gemeente op Welstand ter ruste gelê is, die alombekende en geliefde tant Maggie, die moeder van die leraar. 'n Teleurstelling het verder gevolg toe bekendgemaak word dat die proklamasie van die dorp uitgestel is en dat die gemeente geen plek het om 'n huis van aanbidding op te rig nie. In 1951 berig Ons gemeentelike feesalbum: “So in die veld in woonhuise, waenhuise en onder die bome gaan die gemeente voort, met die hoop en vertroue dat daar wel 'n uitkoms sal kom en die gemeente eersdaags 'n eie plekkie van aanbidding sal besit, al is dit ook eenvoudig. Solank as ons sy Woord het en die krag van die Heilige Gees, God as ons Vader en Christus as ons Koning, het ons die belangrikste. Hy wat roep sal ook voorsien.”

Reeds in 2007 het die webtuiste kleingemeentes.co.za soos volg oor die gemeente berig: “Merindale se Iidmate het in twee jaar van 150 na 90 belydende lidmate verminder gemeente word deur afgetrede leraar, ds. Gerrit Theron, as pastorale hulp bedien. Die groot myngroepe koop myndorpe uit en stoot dit plat om oopgroefmyne te begin. Die inwoners koop huise in Witbank en verhuis daarheen. Daar moes reeds groot aanpassings in die wyse van aanbieding van die eredienste gemaak word. Die gemeente kan byvoorbeeld nie meer die dienste van 'n orrelis bekostig nie. Die oorblywende lidmate funksioneer as ’n familiegemeente met ’n paar kleingroepe van vier gesinne elk. Daar word reeds gekyk na die moontlikhede om interkerklike bediening te begin. Die moontlikheid bestaan om 'n aftreedorp op een van die myndorpe te begin, indien dit nie gesloop word nie.”




</doc>
<doc id="103179" url="https://af.wikipedia.org/wiki?curid=103179" title="Lotussoetra">
Lotussoetra

Die Lotussoetra (Sanskrit: "Saddharmapuṇḍarīka Sūtra", letterlik "Soetra oor die wit lotus van die goddelike dharma") is een van die gewildste en invloedrykste soetras van Mahayana-Boeddhisme en dien as grondslag van onder meer die Nichiren-skool. Volgens baie Oos-Asiatiese Boeddhiste bevat die Lotussoetra die volledige basiese leringe van die Boeddha en is die voordra van die teks baie gunstig.


Die Lotussoetra is bekend vir sy uigebreide riglyne vir die begrip en gebruik van "kundige middele". Daar word onthul die baie kundige middele en die Drie Voertuie is alles deel van die Een Voertuig. 

Dit onthul ook vroue, bose mense en selfs diere kan bodhisattvas wees en het die potensiaal om boeddhas te word. Alle wesens is dus spiritueel gelyk.

Die Boeddha het baie gedaantes en dit is die tallose bodhisattva-dissipels. Dié bodhisattvas verkies om in dié wêreld te bly om ander te red en die leringe lewend te hou. Gene Reeves sê: "Omdat die Boeddha en sy Dharma in sulke bodhisattvas lewe, lewe hyself voort. Die fantastiese lang lewe van die Boeddha is dus minstens gedeeltelik omdat hy in ander vergestalt word." Hierdie bodhisattvas beskerm en onderrig ander uit medelye. Die lotusblom verwys na dié eienskap van die bodhisattvas, wat in die modder staan maar bo die water blom in die ope lug van verligting.

Nog ’n begrip wat deur die Lotussoetra bekendgestel is, is die idee dat die Boeddha ’n ewige entiteit is wat eons gelede nirwana behaal het, maar in die wêreld bly om ander wesens oor en oor die dharma te leer. Selfs ná die "parinirwana" (oënskynlike fisieke dood) van ’n Boeddha, bly dié Boeddha werklik en kan hy met die wêreld kommunikeer. Boeddhas is dus uiteindelik onsterflik en daar is deur ’n onbekende aantal eons ’n oneindigende reeks Boeddhas. 



</doc>
<doc id="103181" url="https://af.wikipedia.org/wiki?curid=103181" title="Vinaya-pitaka">
Vinaya-pitaka

Die Vinaya-pitaka ("Dissiplinemandjie") is ’n Boeddhistiese geskrif en een van die drie dele van die Pali-kanon. Dit handel hoofsaaklik oor kloosterreëls vir monnike en nonne. 

Die Pali-kanon bestaan uit drie algemene kategorieë, wat "piṭaka" (van die Pali-woord vir "mandjie") genoem word. As gevolg hiervan is die kanon tradisioneel bekend as die "Tipiṭaka" ("Drie Mandjies"). Die ander twee mandjies is die Sutta- en Abhidhamma-pitaka. 


</doc>
<doc id="103182" url="https://af.wikipedia.org/wiki?curid=103182" title="Sutta-pitaka">
Sutta-pitaka

Die Sutta-pitaka ("Leringemandjie") is ’n Boeddhistiese geskrif en een van die drie dele van die Pali-kanon. Dit handel hoofsaaklik oor die leringe van die Boeddha en van sy dissipels. 

Die Pali-kanon bestaan uit drie algemene kategorieë, wat "piṭaka" (van die Pali-woord vir "mandjie") genoem word. As gevolg hiervan is die kanon tradisioneel bekend as die "Tipiṭaka" ("Drie Mandjies"). Die ander twee mandjies is die Vinaya- en Abhidhamma-pitaka. 


</doc>
<doc id="103183" url="https://af.wikipedia.org/wiki?curid=103183" title="Abhidhamma-pitaka">
Abhidhamma-pitaka

Die Abhidhamma-pitaka (vertaal as "filosofie", "sielkunde" of "metafisika") is ’n Boeddhistiese geskrif en een van die drie dele van die Pali-kanon. Dit is ’n gedetailleerde skolastiese herbewerking van materiaal wat in die Suttas verskyn, volgens skematiese klassifikasies. Dit bevat veral opsommings en genommerde lyste.

Die Pali-kanon bestaan uit drie algemene kategorieë, wat "piṭaka" (van die Pali-woord vir "mandjie") genoem word. As gevolg hiervan is die kanon tradisioneel bekend as die "Tipiṭaka" ("Drie Mandjies"). Die ander twee mandjies is die Vinaya- en Sutta-pitaka. 


</doc>
<doc id="103184" url="https://af.wikipedia.org/wiki?curid=103184" title="Drie kenmerke van die bestaan">
Drie kenmerke van die bestaan

Die drie kenmerke van die bestaan in Boeddhisme is drie karaktertrekke (Pali: "tilakkhaṇa"; Sanskrit: "trilakṣaṇa") wat deur alle voelende wesens gedeel word, naamlik verganklikheid ("anicca"), ontevredenheid ("dukkha") en nie-self ("anatta"). 

Die drie kenmerke is:


Insig in die drie kenmerke van die bestaan kan ’n einde bring aan lyding ("dukkha"), wat die derde van die Vier Edel Waarhede is. Die Boeddha het geleer dat alle dinge wat deur oorsake ("sankhara") saamgestel is, verganklik ("anicca") is en lyding ("dukkha") veroorsaak, en dat daar geen "ek" of "myne" in saamgestelde óf onsaamgestelde verskynsels is nie. Nie die onderskeie dele of die verskynsel as geheel het ’n self nie.



</doc>
<doc id="103186" url="https://af.wikipedia.org/wiki?curid=103186" title="Karmamudra">
Karmamudra

Karmamudra is ’n praktyk in Vajrayana-Boeddhisme van die beoefening van seks met ’n fisieke of gevisualiseerde maat. Wanneer die maat gevisualiseer word, is hulle bekend as die jnanamudra.

Tantra gebruik "kundige middele" om dit wat ’n beoefeneaar met samsara verbind, te omskep in ’n spiritueel bevrydende praktyk. Judith Simmer-Brown verduidelik hoe karmamudra gebruik kan word om die aard van passie te verken:
Daar is tradisioneel drie maniere om die aard van passie te verken in die joga-tradisie van Tantra. Eerstens kan iemand in die skeppingsfase die "yidams" as yab-yum in seksuele eenheid visualiseer. Tweedens kan die beoefening van tummo ("caṇḍalī"), of die voortbrenging van interne hitte, behaal word deur die subtiele beweging van asemhaling in die sentrale kanaal. Derdens kan iemand sogenaamde seksuele joga met ’n maat beoefen. Deur bewus te word van die ware aard van passie in al hierdie vorme, verander gewone passie in die basis vir die ervaring van groot geluksaligheid (mahasukha), wat die beëindiging van emosionele en geestelike verduistering in ’n mens se praktyk grootliks bespoedig. 
Vroeë meesters van die Ses Jogas van Naropa het groot klem geplaas op die karmamudra-praktyk, en sommige het dit ’n afsonderlike status gegee as een van die ses jogas, terwyl ander dit beskou het as as ’n aspek van die innerlike-hitte-joga.

Volgens die meeste onderwysers van Tibettaanse Boeddhisme is karmamudra nodig om verligting in dié leeftyd te behaal. Moderne Gelug-onderwysers soos Thubten Yeshe het stellings gemaak wat dié mening steun. Sommige lamas stem egter nie saam nie. Die huidige Dalai Lama verwys na ’n kommentaar op die verkorte Kalachakra-tantra deur Kaydrub Norzang-gyatso, waarvolgens beoefenaars met besonder skerp vermoëns dieselfde doel kan behaal met ’n jnanamudra-maat: "Dit is dus nie heeltemal verpligtend om op ’n fisieke karmamudra-maat staat te maak nie".

In die "nuwe" skole van Tibettaanse Boeddhisme word die beoefenaar van die drie laer klasse van Tantra beperk tot die visualisering van ’n jnanamudra-maat. Inisiasie in een van die anuttarayoga-tantras laat seksuele beoefening met ’n karmamudra toe.

Alle Vajrayana-tradisies stem saam dat gekwalifiseerde leke-beoefenaars, insluitende voormalige monnike wat hul kloostergelofte teruggegee het, fisieke maats kan gebruik soos die Vajrayana-stigters gedoen het. Atisa het byvoorbeeld geskryf: "Daardie wydings waarop die gesinshoof mag staatmaak, sluit alles in wat in die Tantras geleer word." Daar is verskillende menings daaroor of huidige monnike aan die praktyk mag deelneem. Die Boeddhistiese geleerde Tripitakamala het gevoel die algehele doel van boeddhaskap is belangriker as die kloosterbelofte.

Tantra het belangrik geword tydens die Pala-tydperk in Middeleeuse Indië. Tantristiese Boeddhisme het intimiteit met ’n ander persoon daargestel as alternatief vir die solitêre kloostertegnieke om verligting na te streef. Volgens Miranda Shaw het die toenemende sosiale inklusiwiteit van Tantra toegelaat dat die stemme van vroue gehoor is deur hul rol as karmamudras. Shaw noem 16 bekende gevalle van vroue wat manlike beoefenaars onderrig het deur geheime orale instruksie, en noem dat verskeie van die sewe trantistiese tekste wat in die 8ste eeu deur die Tibettane aanvaar is, deur vroue geskryf is.

Judith Simmer-Brown skryf daar was in Tibet ’n sterk tradisie van karmamudra onder jogi's buite die kloostergemeenskap. Volgens haar was dit hoofsaaklik gebruiklik onder nie-selibate beoefenaars en het hul lewenstyl soms die kloostergemeenskappe geskandaliseer, veral dié van die gelug, wat streng kloosterdissiplines gehandhaaf het.

Die Vipassana-onderwyser Jack Kornfield haal ’n onbekende vroulike Boeddhiste-onderwyser aan waarin sy praat van ’n "ou" lama wat ’n 13- of 14-jarige non gekies het om sy seksmaat te word.

Die akademiese, feministiese, voormalige kagyu-non June Campbell het vertel van vroue wat as karmamudra gedien het in geheime seksuele verhoudings met lamas, onder andere een wat sy beweer sy in haar laat twintigs gehad het met die inkarnasie van Kalu Rinpoche wat in 1989 dood is. In ’n onderhoud met Tricycle: The Buddhist Review beweer sy sy het nie toe uitgebuit gevoel nie, maar nadat sy deur die jare daaroor gedink het, het sy besef die aandrang op geheimhouding en die onewewig van mag stem ooreen met die tegnieke wat kindermolesteerders gebruik.



</doc>
<doc id="103188" url="https://af.wikipedia.org/wiki?curid=103188" title="Gandhara">
Gandhara

Gandhara (Pasjtoe: ګندارا; Oerdoe: گندھارا, "Nastaliq"; Avesties: "Vaēkərəta", Sanskrit "Puruṣapura"; Grieks "Caspatyrus") is die antieke naam van die stad en ou koninkryk Pesjawar, wat die Swatriviervallei en die Potohar-plato van Pakistan sowel as die Jalalabad-distrik van die hedendaagse Afganistan ingesluit het. Tydens die Hellenistiese tydperk was die hoofstad Charsadda, maar dit is later, in omstreeks 127, na Pesjawar geskuif. Dit is in Sanskrit bekend as "Puruṣapura", letterlik "stad van mans" (van Sanskrit: "puruṣa", "man", en "pura", "stad"). 
Die Koninkryk Gandhara het van omstreeks 1500 tot 500 v.C. bestaan. As ’n sentrum van Griekse Boeddhisme, Baktriese Zoroastrisme en Animisme, het Gandhara in die 1ste tot 5de eeu ’n hoogtepunt bereik onder die Koesjiese konings. 

Ná die Moslemse verowering in die 10de en 11de eeu het die naam Gandhara verdwyn. 



</doc>
<doc id="103189" url="https://af.wikipedia.org/wiki?curid=103189" title="Bipedie">
Bipedie

Bipedie of tweevoetigheid is die vermoeë om op die twee agterste ledemate op die grond te loop. Diere word as tweevoetig beskou as hulle hoofsaaklik op die agterste ledemate beweeg. Diere wat af en toe 'n paar sekondes op sodanige manier voortbeweeg, is nie tweevoetig nie.

Die mens is die bekendste tweevoetige spesie op Aarde. Ander primate, met dieselfde voorouers as die mens, soos die gorilla en die sjimpansee, is ook in staat om op die agterste ledemate te loop.

Bipedie is nie altyd dieselfde as om regop te loop nie. Die Australopithecus beweeg al bipedies voort, maar Homo erectus was die eerste om regop te loop. 'Regop' in die konteks verwys na 'met die kop bo die nek'.

Van die moontlike redes hoekom diere evolusionêr bipedies ontwikkel het, sluit in:

Die meer bekende tweevoetige spesies is:


</doc>
<doc id="103194" url="https://af.wikipedia.org/wiki?curid=103194" title="Saturn V">
Saturn V

Saturn V is ’n Amerikaanse vuurpyl wat van 1966 tot 1973 deur NASA in die Apollo- en die Skylab-program gebruik is. Dit is ’n eenmalige lanseringsvoertuig wat nie weer gebruik kan word nie. Dit is die kragtigste vuurpyl wat nog in ruimtevaart gebruik is en bly tot vandag die enigste vuurpyl wat ’n bemande vlug na ’n lae-aardewentelbaan (buite die invloedsfeer van die aarde) geneem het tydens die Apollo-program. Die vuurpyl is ontwikkel om die Apollo-maanlandings moontlik te maak, maar is ook gebruik om die Skylab-ruimtestasie na ’n lae-aardewentelbaan te lanseer. Dit is die grootste vuurpyl in die Saturn-vuurpylreeks. Dit is op 9 November 1967 die eerste keer vir Apollo 4 gebruik.
Die vuurpyl is onder leiding van Wernher von Braun en Arthur Rudolph ontwerp.


</doc>
<doc id="103201" url="https://af.wikipedia.org/wiki?curid=103201" title="Wegdraai">
Wegdraai

Wegdraai is 'n dorpie in die !Kheis Plaaslike Munisipaliteit van die Noord-Kaapprovinsie in Suid-Afrika.



</doc>
<doc id="103202" url="https://af.wikipedia.org/wiki?curid=103202" title="Grootdrink">
Grootdrink

Grootdrink is 'n dorpie in die !Kheis Plaaslike Munisipaliteit van die Noord-Kaapprovinsie in Suid-Afrika. Die dorp is bekend as sentrum van wynproduksie in die Noord-Kaap.



</doc>
<doc id="103203" url="https://af.wikipedia.org/wiki?curid=103203" title="Gannaput">
Gannaput

Gannaput is 'n nedersetting in die !Kheis Plaaslike Munisipaliteit van die Noord-Kaapprovinsie in Suid-Afrika.



</doc>
<doc id="103204" url="https://af.wikipedia.org/wiki?curid=103204" title="Brandboom">
Brandboom

Brandboom, ook op kaarte aangedui as Boegoeberg, is 'n nedersetting in die !Kheis Plaaslike Munisipaliteit van die Noord-Kaapprovinsie in Suid-Afrika.

Die kleurlingnedersetting lê aan die oewer van die Oranjerivier net suidwes van die N8 nasionale pad.



</doc>
<doc id="103208" url="https://af.wikipedia.org/wiki?curid=103208" title="NG gemeente Hartbeeshoek">
NG gemeente Hartbeeshoek

Die NG gemeente Hartbeeshoek was 'n gemeente in die Nederduitse Gereformeerde Kerk se Noordelike Sinode en in die Ring van Pretoria-Noord.

Die gemeente is gestig in 1955. In 1990 het die gemeente 1 076 doop- en 1 971 belydende lidmate gehad, in 1995 onderskeidelik 954 en 1 812 en in 2000 onderskeidelik 793 en 1 717, maar dis kort daarna ingelyf by die gemeente Wonderpark (gestig in 1989), wat in 2000 458 doop- en 952 belydende lidmate gehad het. In 2015 het Wonderpark (waarby Akasia ook intussen ingelyf is) 550 doop- en 2 490 belydende lidmate gehad. Die kerkgebou is geleë in Berglaan, Amandasig. Hartbeesboek se kerkgebou was in Orchards-Rosslynpad en Akasia s'n by Heatherdale 82, Akasia. Dié gemeente het in 2005 426 doop- en 1 129 belydende lidmate gehad.

Die charismatiese kerk Doxa Deo het in 2010 'n kontrak met die NG gemeente Wonderpark gesluit om die Akasia-gebou Sondagoggende te gebruik. Van 2013 af huur dié kerk die gebou voltyds.






</doc>
<doc id="103212" url="https://af.wikipedia.org/wiki?curid=103212" title="Darlington">
Darlington

Darlington is 'n verdronke dorpie in die Oos-Kaap. Dit het in die 1920's verdwyn nadat die Darlingtondam in die Sondagsrivier gebou is. Die dorpie was aan die R400-pad, die Sondagsriver en effens ten ooste van Waterford geleë. Hierdie gehug het geen kerk of polisiekantoor gehad nie, maar wel 'n smitswinkel en 'n skool. In 1880 is daar 'n poskantoor geopen, maar toe die dam gebou is, is die poskantoor verskuif na die plaas De Toekomst. Darlington het selfs twee keer 'n plaaslike dokter gehad. Een was die bekende Suidpoolreisiger dr. Reginald Koettlitz.



</doc>
<doc id="103213" url="https://af.wikipedia.org/wiki?curid=103213" title="Waterford, Oos-Kaap">
Waterford, Oos-Kaap

Waterford is 'n klein dorpie in die Oos-Kaap gestig om die boerderygemeenskap van dienste te voorsien. Sedert Augustus 2016 val die dorpie in die Dr Beyers Naudé Plaaslike Munisipaliteit.

Waterford lê suid van 'n draai in die Sondagsrivier en noord van die R400-gruispad. Die gehuggie is net noordwes van die Darlingtondam, 50 km suidoos van Jansenville, noord van die Klein-Winterhoekberge en wes van die Suurberg.

Ongeveer in die middel van die 19de eeu het die gehug ontstaan. In sy bloei was daar 'n kerk, poskantoor, polisiekantoor, hotel, meul, skool, algemene handelaar sowel as 'n vrederegter. Verskeie Duitssprekendes met vanne soos Huebsch, Faehse en Fittig het in die tydperk daar gewoon.

Waarskynlik was hier vroeër 'n drif (in Engels 'n “ford”) in die rivier. Dus die plek waar die waens deur die water gegaan het. Die Waterford-formasie wat deur die geoloog dr. B.S. Rubidge ontdek is, is na die gehuggie vernoem.

Weens die ontvolking van die platteland is die dorpie nou feitlik verlate en slegs die kerkgebou van 1959 van die NG gemeente verkeer in 'n goeie staat. Die hele Waterford is ingesluit in die beplanning vir 'n groter Addo-Olifant Nasionale Park. Sanparke het al verskeie plase in die direkte omgewing opgekoop. Indien die oorblywende bevolking (40) van Waterford nie oorreed kan word om te verskuif nie, sal hulle seker mettertyd ook deel van die besigtigingswaarde van toeriste aan die Addo-park word.



</doc>
<doc id="103214" url="https://af.wikipedia.org/wiki?curid=103214" title="Krugerspos">
Krugerspos

Krugerspos is 'n gehug 25 km noordoos van Lydenburg en 25 km suidwes van Ohrigstad. Dit is vernoem na Pieter Ernst Kruger, eienaar van die plaas waarop dit uitgelê is.



</doc>
<doc id="103215" url="https://af.wikipedia.org/wiki?curid=103215" title="Bosoord">
Bosoord

Bosoord is 'n nedersetting tussen Lydenburg en Dullstroom in Thaba Chweu Plaaslike Munisipaliteit van Mpumalanga provinsie, Suid-Afrika.



</doc>
<doc id="103216" url="https://af.wikipedia.org/wiki?curid=103216" title="Hendriksdal">
Hendriksdal

Hendriksdal is 'n klein nedersetting en spoorwegstasie in die berge tussen Nelspruit en Sabie in Thaba Chweu Plaaslike Munisipaliteit van Mpumalanga provinsie, Suid-Afrika. Hendriksdal word omring deur bosbouplantasies.



</doc>
<doc id="103217" url="https://af.wikipedia.org/wiki?curid=103217" title="Leroro">
Leroro

Leroro is 'n nedersetting naby die Blyderivier in Thaba Chweu Plaaslike Munisipaliteit van Mpumalanga provinsie, Suid-Afrika.



</doc>
<doc id="103218" url="https://af.wikipedia.org/wiki?curid=103218" title="Maartenshoop">
Maartenshoop

Maartenshoop is 'n klein nedersetting in Thaba Chweu Plaaslike Munisipaliteit van Mpumalangaprovinsie.



</doc>
<doc id="103219" url="https://af.wikipedia.org/wiki?curid=103219" title="Simile">
Simile

Simile is 'n swart township direk noord van Sabie in die Thaba Chweu Plaaslike Munisipaliteit van Mpumalanga provinsie, Suid-Afrika.



</doc>
<doc id="103220" url="https://af.wikipedia.org/wiki?curid=103220" title="Matibidi">
Matibidi

Matibidi is 'n Swart nedersetting in die Thaba Chweu Plaaslike Munisipaliteit van Mpumalangaprovinsie, Suid-Afrika.



</doc>
<doc id="103221" url="https://af.wikipedia.org/wiki?curid=103221" title="Moremela">
Moremela

Moremela is 'n dorp in Thaba Chweu Plaaslike Munisipaliteit van Mpumalangaprovinsie, Suid-Afrika.



</doc>
<doc id="103222" url="https://af.wikipedia.org/wiki?curid=103222" title="Groenwater">
Groenwater

Groenwater of Metsimatala is 'n nedersetting in die Tsantsabane Plaaslike Munisipaliteit in die Noord-Kaap.



</doc>
<doc id="103223" url="https://af.wikipedia.org/wiki?curid=103223" title="Glosam">
Glosam

Glosam is 'n nedersetting in die Tsantsabane Plaaslike Munisipaliteit in die Noord-Kaap.



</doc>
<doc id="103224" url="https://af.wikipedia.org/wiki?curid=103224" title="Goedgedacht">
Goedgedacht

Goedgedacht (ook "Jenn-Haven" genoem) is 'n kleurlingnedersetting in die Tsantsabane Plaaslike Munisipaliteit in die Noord-Kaap.



</doc>
<doc id="103227" url="https://af.wikipedia.org/wiki?curid=103227" title="KwaGuqa">
KwaGuqa

KwaGuqa is 'n groot township net wes van die nywerheidsdorp Witbank in die Mpumalangaprovinsie van Suid-Afrika.



</doc>
<doc id="103228" url="https://af.wikipedia.org/wiki?curid=103228" title="Vediese religie">
Vediese religie

Die Vediese religie was in die Vediese tydperk, van omstreeks 1750 tot 500 v.C., die godsdiens van die Indo-Ariërs van Noord-Indië. Dit was ook bekend as Vedisme, Brahmanisme en Vediese Brahmanisme. Dit word soms ook antieke Hindoeïsme genoem omdat dit beskou word as die historiese voorloper van moderne Hindoeïsme, hoewel dit aansienlik daarvan verskil het.

Die Vediese liturgie is bewaar in die mantra-gedeelte van die vier Vedas, ’n groot aantal werke in Sanskrit. Die godsdienspraktyk het gesentreer om priesters wat rituele uitgevoer het vir die adellikes en ander ryk mense. Elemente soos vuur en riviere is aanbid, asook gode soos Indra. Gesange is gesing en offerandes gebring. 

Daar was 33 "devas", of gode, 11 elk van die aarde, ruimte en hemel. Daar was ook "asuras", of antigode. 

Die Vediese tydperk het omstreeks 500 v.C. geëindig en in die tyd hierna, omstreeks 800 tot 200 v.C., het verskeie ander religies ontstaan, soos Hindoeïsme, Djainisme en Boeddhisme. 




</doc>
<doc id="103232" url="https://af.wikipedia.org/wiki?curid=103232" title="Skandha">
Skandha

Die skandhas (Sanskrit; khandhas in Pali) is die vyf basiese aspekte waaruit voelende wesens bestaan. Dit is nie fisieke komponente nie, maar eerder neigings. Die vyf skandhas is: materiële vorm, gevoelens, waarneming, bedoelings (of gedagtes) en bewustheid (of aandag). Omdat dié vyf aspekte voortdurend verskyn en verdwyn, leer die Boeddha dat niks daarvan werklik "ek" of "myne" is nie. 

In die Theravada-tradisie word dukkha (lyding) veroorsaak wanneer ’n mens aan een van die skandhas vasklou. Nirwana (verligting) word behaal wanneer iemand ophou vasklou aan die skandhas.

Volgens die Mahayana-tradisie kan die opperste vryheid behaal word deur die aard van alle skandhas deeglik te begryp en te besef hulle het wesentlik geen onafhanklike bestaan nie.



</doc>
<doc id="103235" url="https://af.wikipedia.org/wiki?curid=103235" title="Amitabha">
Amitabha

Amitabha, ook Amida of Amitayus, is ’n hemelse boeddha wat in die geskrifte van die Mahayana-Boeddhisme beskryf word. Amitabha is die hoofboeddha in Suiwer Land-Boeddhisme, ’n tak van die Oos-Asiatiese Boeddhisme, terwyl hy in Vajrayana bekend is vir sy langlewendheid, magnetiserende vuurelement, die basiese aspek van insig, suiwer waarneming en goeie begrip van die leegheid van verskynsels. 

Volgens dié geskrifte besit Amitabha oneindige deugde danksy goeie dade oor tallose vorige lewens as ’n bodhisattva met die naam Dharmakara. "Amitabha" kan ook vertaal word as "Oneindige Lig" en daarom word hy ook "die Boeddha van Onmeetbare Lewe en Lig" genoem.

Volgens verskillende soetras was Amitabha ’n monnik of ’n koning met die naam Dharmakara. Hy het toe onderneem om ’n boeddha te word en het in besit gekom van ’n boeddha-veld ("buddhakṣetra"), ’n ryk in die heelal buite die gewone werklikheid wat ontstaan vanweë ’n boeddha se deugde. In sy 48 beloftes het hy die soort boeddha-veld uiteegesit wat hy wou skep, die voorwaardes waarvolgens wesens in dié wêreld herbore kon word en watter soort wesens hulle sou wees as hulle daar herbore word.

In die weergawes van die soetras wat in China, Japan, Viëtnam en Korea bekend is, was sy 18de belofte dat enige wese in enige heelal wat in Amitabha se Suiwer Land herbore wou word en sy naam selfs net 10 keer aanroep, daar herbore sal kan word. Sy 19de belofte was dat hy, sy bodhisattvas en ander geseënde boeddhas voor dié sal verskyn wat sy naam aanroep op die oomblik dat hulle sterf. 

Met sy beloftes het Amitabha dit moontlik gemaak vir enigiemand wat sy naam aanroep om in sy Suiwer Land herbore te word, daar deur hom in die dharma (geloof) onderrrig te word en ’n bodhisattva of boeddha te word (die uiteindelike doel in Mahayana). Van daar af keer die bodhisattvas en boeddhas terug na ons wêreld om nóg mense te help. Volgens die soetras het Amitabha toe groot verdienste in tallose lewens behaal, en eindelik volle boeddhaskap. 

Hierdie aanvaarding van alle soorte mense het die Suiwer Land-geloof een van die grootste invloede in Mahayana-Boeddhisme gemaak. Suiwer Land-Boeddhisme het blykbaar eers in Noordwes-Indië/Pakistan en Afganistan gewild geword en van daar na Sentraal-Asië en China versprei.



</doc>
<doc id="103244" url="https://af.wikipedia.org/wiki?curid=103244" title="Kangaroe">
Kangaroe

Kangaroes ("Macropodidae") is 'n familie van buideldiere wat in Australië en Nieu-Guinee voorkom. Daarnaas is hulle ook na Hawaii, Engeland en Nieu-Seeland ingevoer.

Benewens die algemeen bekende groter spesies ware kangaroes, vorm 'n aantal rot- en haasagtige diere, wat met die eerste oogopslag nie baie na die kangaroes lyk nie, ook deel van hierdie familie. Sedert kangaroes in 1629 die eerste keer opgemerk is, het bioloë baie belang gestel in die wyse waarop die wyfiekangaroe haar kleintjies in die wêreld bring. 

Eers in 1923 het al die feite oor hierdie diere se geboorteproses bekend geword. Omdat veral die reuse kangaroe as groot planteter vir die Australiese skape 'n gedugte voedsel mededinger is, word hy op groot skaal gejag en doodgemaak. Die kangaroegetalle het dan ook sedert die koms van die koloniste skerp gedaal. Die jag op kangaroes het in die laaste paar jaar so toegeneem dat hul voortbestaan nou soos die van alle ander buideldiere bedreig word.

Die Kangaroeagtiges (familie Macropodidae) is seker die bekendste buideldierfamilie op die Australiese vasteland. Alle verteenwoordigers van hierdie familie - waartoe nie net die kangaroes nie, maar ook verskeie kleiner spesies behoort - het ŉ aantal kenmerkende eienskappe. Omtrent alle kangaroeagtiges beweeg met spronge vorentoe en hiervoor gebruik hulle net die agterpote. 

Die benaming kangaroe kom van die oorspronklike inwoners van Australië en beteken "springhaas". Die agterpoot is by veral die groter kangaroespesies sterk verleng, terwyl die voorpote in vergelyking hiermee swak ontwikkel is. Hierdie groep het ook 'n lang, dik stert wat hulle help om sy ewewig te behou. Kangaroes is tipiese planteters: die gebit bestaan uit groot, skerp snytande en die groter spesies het ŉ diastema ('n tandlose deel in die kaak). wat kenmerkend is vir planteters. 

Soos alle buideldiere het die kangaroe ook 'n buidel, 'n diep vou in die buikvel wat 'n sak op die buik vorm. Binne-in die buidelsak is daar vier tepels, waarvan slegs twee gewoonlik melk gee. Die kangaroefamilie word in drie subfamilies verdeel, naamlik die muskuskangaroerotte, die kangaroerotte en die egte kangaroes. Die klein muskuskangaroerot ("Hypsiprymnodon moschatus") is die enigste spesie van die subfamilie muskuskangaroerotte ("Hypsiprymnodontinae"). 

Die subfamilie "Potoroinae" (kangaroerotte) sluit altesame 8 spesies in en die egte kangaroes (subfamilie "Macropodinae") is met sy 44 spesies die grootste groep. Kangaroes lewe in Australië, Tasmanië, Wes-Irian, op die Aroe-en die Kai-eilande en die van die Bismarck-argipel.

Bioloë het bykans 200 jaar lank navorsing gedoen oor die wyse waarop kangaroes gebore word. Die eerste Westerling wat ŉ kangaroewyfie met haar kleintjie gesien het, was die Nederlander Pelsaert (1629). Hy het aangeneem dat die kleintjie in die buidel gebore word. 

Eers 200 jaar later, in 1830, het bioloë vasgestel dat die kleintjies normaal deur die geslagsopening van die wyfie gebore word. 8ioloe het destyds geglo dat die moeder die uiters klein diertjie na sy geboorte in die buidelsak plaas. Eers in 1923, toe die volledige geboorteproses van 'n rooikangaroe ("Megaleia rufa") waargeneem is, is die veronderstelling verkeerd bewys. 

Na 'n draagtyd van 30 tot 40 dae, word gewoonlik 1 maar soms 2 of 3 kleintjies gebore. Hulle lyk soos fetusse, is sowat 2 sentimeter lank, blind, doof en haarloos. Die kleintjies se agterpote is nog swak ontwikkel in teenstelling met die deel van die brein wat reuk beheer en die voorpote, wat goed ontwikkel is. Die neusgate is ook reeds oop. Die kleintjie klou met behulp van sy voorpote se sterk naels aan die moeder se buikpels vas, en klim binne 3 tot 5 minute sigsagsgewys na die buidelsak. 

Die diertjie se skerp reuksin lei hom reguit na die tepels binne-in sy moeder se buidelsak. 'n Jong rooikangaroe bly gemiddeld 235 dae in die buidel. Na sowat 6 maande verskyn die diertjie se kop die eerste keer buite die buidel. Die kleintjie is nou te groot om voortdurend deur die moeder rondgedra te word, maar hy drink steeds gereeld aan sy moeder deur sy kop binne-in haar buidel te steek. As daar gevaar dreig, duik die kleintjie gou in sy moeder se buidel in.

Veral die groot kangaroes word deur Australiese boere as 'n voedselbedreiging vir die skape beskou. Die skape is deels self vir hierdie opvatting verantwoordelik omdat hulle selektief wel en nie gras van 'n swak gehalte vreet nie.

As gevolg hiervan verlaag die grasland se gehalte op die duur en is die swakker weiveld nie meer vir skape geskik nie. Die kangaroes is egter nie so kieskeurig nie. Omdat die kangaroes skerp snytande in sowel die onder- as die bokaak het, byt hulle die gras bale naby aan die grond af. 

Gevolglik neem die gras soveel langer om weer te groei as wanneer skape op die land gewei het. Om hierdie rede is die kangaroes jare lank op groot skaal uitgeroei. Skaaptelers probeer die beste moontlike voedselsituasie vir hulle diere skep deur die kangaroes in groot getalle dood te skiet en te vergiftig. Daar is selfs voorgestel dat waterbronne vergiftig moet word om sowat 1 miljoen kangaroes uit te roei. 

Sulke optredes is natuurlik onprakties omdat duisende ander diere ook kan sterf. Die genadelose jag op veral groot kangaroespesies word gemotiveer deur syfers waaruit dit sou blyk dat die verhouding van skape tot kangaroes een tot 'n paar dosyn is. Wetenskaplike navorsing het egter aangetoon dat daar op goeie grasland 25 keer meer skape as kangaroes wei. As gevolg van die jag op kangaroes het die diere se getalle in die laaste paar jaar geweldig afgeneem. Deesdae word die moontlikheid ook oorweeg om kangaroes vir vleisproduksie te teel. Kangaroevleis is baie smaaklik en die huid is ook van goeie gehalte.

Die muskuskangaroerot ("Hypsiprymnodon moschatus") is die enigste verteenwoordiger van die subfamilie "Hypsiprymnodontinae". Dit is ŉ rotagtige dier wat sy naam gekry het van die sterk muskusgeur wat hy afgee. Hy het effens verlengde agterpote, en benewens plante eet die muskuskangaroerot ook insekte en wurms. Die kangaroerot se subfamilie ("Potoroinae") bestaan uit 8 spesies rotagtige kangaroes. Hoewel hierdie diere se agterpote ook net effens verleng is, beweeg hulle soos die kangaroe met spronge vorentoe. 

Die bekendste dier in hierdie groep is die potoroe ("Potorous tridactylus"). Die Tasmaanse subspesie van die potoroe kruip gedurende die dag onder gras en blare weg. Die dier lewe van vrugte, wortels en blare en plunder dikwels tuine. Die buidelkonyne (genus Bettongia) het vroeër algemeen voorgekom, maar 'n paar spesies van hierdie genus is heeltemal uitgeroei. Hierdie diere het hulle naam aan 'n kenmerkende stertkwas te danke. Buidelkonyne woon in nessies binne-in gate wat hulle self grawe. Omdat hulle soms vrugte steel, word hulle met strikke gevang. 

Die egte kangaroes (subfamilie "Macropodinae") vorm die grootste groep van die kangaroeagtiges. Met uitsondering van die buidelhase (genus "Lagorchestes") lyk al die verteenwoordigers van hierdie groep soos die kangaroes wat algemeen bekend is. Die diere se liggaamsgrootte kan wissel; sekere spesies is nie veel groter as hase nie, maar ander kan so hoog soos ŉ volwasse man word. Die drie spesies klip- of rotskangaroes (genus "Petrogale") kan nie net met spronge voortbeweeg nie, maar is ook uitstekende klimmers. 

Vroeër is daar van wee hul pragtige pels so dikwels op hierdie kangaroes jag gemaak dat hulle nou bykans uitgeroei is. die oerwoude in die verre noordoostelike deel van Queensland lewe. Die pademelons is aan die groot kangaroes verwant, maar hulle is heelwat kleiner. Vier spesies vorm ŉ deel van die "pademelongenus" (Thylogale). Omdat diere van hierdie genus baie stadig voortplant, is hulle getalle baie min. Die stekelstertkangaroes (genus "Onychogalea") dra 'n horingagtige stekel aan die stertpunt. Hierdie diere is relatief skaars omdat daar vroeër ook grootskaals op hulle jag gemaak is. Boomkangaroes (genus "Dendrolagus") kom veral in Nieu-Guinee voor. Die dier leef in die oerwoud en is die enigste kangaroespesie wat sy agterpote onafhanklik van mekaar kan beweeg. 

Die kangaroes klim boom met behulp van hul sterk ontwikkelde voorpote. Twee boomkangaroespesies kom ook in Australië voor, waar hulle in Die quokka ("Setonix brachyurus") lyk baie soos die pademelon. Hierdie dier het oorspronklik oral in Wes-Australië voorgekom, maar word tans nog net op 'n paar eilandjies soos Rottnesteiland naby Perth en Baldeiland by Albany gevind. Die quokka gebruik sy kort stert as 'n soort sitkussing. Die wallaby of kangaroetjie (genera "Dorcopsis" en "Wallabia") is kangaroes van middelmatige grootte. Die 5 spesies van die genus Dorcopsis word net in Nieu-Guinee gevind en is ware bosbewoners. Die 11 spesies van die genus Wallabia lewe weer op oop grasvlaktes en oop bosgebiede. 

Die Bennettkangaroe ("Wallabia rutogrisea") word ernstig bedreig. Die witwang-wallaby ("Wallabia canguru") se voortbestaan was ook bedreig omdat sy pragtige pels vir die maak van speelgoed teddiebere gebruik is. Die vernaamste verskil tussen die sogenaamde wallabies en die kangaroes lê in hul liggaamsgrootte. Die rooikangaroe ("Megaleia ruta"), die gryskangaroe ("Macropus giganteus") en die reuse bergkangaroe of walleroo ("Macropus robustus") kan 1,6 m hoog word, en die agterpoot is gewoonlik sowat 25 cm lank. Hulle pas goed by droë klimaatsomstandighede en hoe temperature aan. 

Die groot kangaroes kan oor kort afstande 'n snelheid van 80 kilometer per uur bereik. Normaalweg spring hierdie kangaroes 1,5 tot 2 m ver en 1 m hoog, maar in buitengewone omstandighede kan die dier 13 m ver en 3 m hoog spring.




</doc>
<doc id="103256" url="https://af.wikipedia.org/wiki?curid=103256" title="Reïnkarnasie">
Reïnkarnasie

Reïnkarnasie is die godsdienstige of filosofiese begrip dat die siel of gees, ná ’n biologiese dood, ’n nuwe lewe in ’n nuwe liggaam kan begin. Dié leerstelling is ’n sentrale begrip in Hindoeïsme. Dit is ook ’n algemene geloof in verskeie antieke en moderne godsdienste soos Spiritisme, Teosofie en Eckankar, en word aangetref in die geloof van baie stamme oor die wêreld heen op plekke soos Siberië, Wes-Afrika, Noord-Amerika en Australië.

Hoewel die meeste gelowe, soos Judaïsme, die Christendom en Islam, nie glo dat individue gereïnkarneer word nie, glo spesifieke groepe binne dié godsdienste wel in reïnkarnasie, soos Kabbalah-aanhangers, Kathare, Droese en die Orde van die Rosekruis. Die historiese verwantskap tussen hierdie sektes en ander gelowe is die onderwerp van skolastiese navorsing.

In onlangse dekades het baie mense in ander dele van die wêreld begin belangstel in die idee van reïnkarnasie. Moderne rolprente, boeke en liedjies verwys dikwels daarna.

Die woord "reïnkarnasie" is afgelei van Latyn en beteken letterlik "hertoetrede tot die vlees". Die Griekse weergawe, μετεμψύχωσις ("metempsigose") beteken min of meer "oorgang van die siel" en dui dikwels op reïnkarnasie ná die dood as óf ’n mens óf ’n dier, hoewel klem gelê word op die voortbestaan van die siel, nie die liggaam nie. Nog ’n Griekse term wat dikwels as sinoniem gebruik word, is "palingenese", "om herbore te word".

In die tradisionele tale Sanskrit en Pali is daar nie ’n woord wat presies ooreenstem met die Afrikaanse woord "hergeboorte", "metempsigose", "transmigrasie" of "reïnkarnasie" nie. Die hele universele proses wat aanleiding gee tot die siklus van die dood en hergeboorte, wat deur karma regeer word, word samsara genoem, terwyl die proses van geboorte of hergeboorte eenvoudig "geboorte" ("jati") genoem word. Ook gode kan doodgaan en weer lewe. Hier is die term "reïnkarnasie" nie streng van toepassing nie. Baie Christene beskou Jesus as ’n goddelike inkarnasie. Sommige Christene en Moslems glo Hy en sommige profete kan weer geïnkarneer word. Die meeste Christene glo Jesus sal terugkeer met die Wederkoms, hoewel dit nie ’n reïnkarnasie is nie.

’n Filosofiese en godsdienstige geloof oor die bestaan of niebestaan van ’n onveranderlike "self" het ’n regstreekse invloed op hoe reïnkarnasie in ’n gegewe tradisie beskou word. Die Boeddha het in ’n tyd van groot filosofiese kreatiwiteit in Indië gewoon toe baie beskouings van die aard van die lewe en die dood voorgestel is. Sommige was materialisties en het beweer daar is geen bestaan nie en dat die self met die dood vernietig word. Ander het geglo in ’n soort siklusbestaan, waar ’n wese gebore word, lewe, doodgaan en dan herbore word, maar in die konteks van ’n soort determinisme of fatalisme waarin karma geen rol speel nie. Ander het geglo in ’n ewig bestaande self of siel soos dié in Judaïese monoteïsme: die "atman" in Hindoeïsme oorleef die dood en word as ’n ander lewende wese gereïnkarneer na gelang van sy karma. Dit is die idee wat (met sekere aanpassings) in moderne Hindoeïsme oorheers.

Die Boeddhistiese begrip van reïnkarnasie verskil van ander in die sin dat daar geen ewige "siel", "gees" of "self" is nie, maar net ’n "stroom van bewustheid" wat lewens verbind. Die eintlike proses van verandering van een lewe in die volgende word "punarbhava" (Sanskrit) or "punabbhava" (Pali) genoem, dus letterlik "om weer te word". Die term "hergeboorte" word verkies omdat "reïnkarnasie" vir hulle beteken ’n vaste entiteit wat herbore word. Djainisme en Boeddhisme sowel as ’n paar skole van Hindoeïsme stel ’n hergeboorte in baie wêrelde en in ’n verskeidenheid vorme voor. In Boeddhisme is daar vyf of ses vlakke waarin die proses plaasvind, onder meer die mens, dier en verskeie soorte bonatuurlike wesens. In Tibettaanse Boeddhisme word geglo dit is baie seldsaam dat ’n mens direk ná sy dood weer as ’n mens herbore word.

Die oorsprong van die begrip reïnkarnasie is onduidelik. Die onderwerp is bespreek in die filosofiese tradisies van Indië (onder meer die Indusvallei). Die Grieke voor Sokrates en die Keltiese Druïdiste het blykbaar ook ’n leerstelling van reïnkarnasie gehad.

Die idee kon apart in verskeie gebiede ontstaan het, of dit kon deur kulturele kontak versprei gewees het. In antieke Europese, Iranse en Indiese landbougemeenskappe is die lewensiklus van geboorte, dood en hergeboorte as ’n nabootsing van natuurlike landbousiklusse beskou.

Patrick Olivelle meen die oorsprong van die idee van die siklus van geboorte en die dood, van samsara en van bevryding in die Indiese tradisie was gedeeltelik die nie-Vediese Shramana-tradisie. Nog ’n moontlikheid is die Dravidiese tradisies van Suid-Indië. Sommige geleerdes dink die idee het by die Boeddha ontstaan. In Hindoeïstiese tekste is verskeie verwysings na transmigrasie, hergeboorte ("punarjanma") en herdood ("punarmrtyu").

Indiese besprekings van reïnkarnasie het van omstreeks die 6de eeu v.C. begin met die Advaita Vedanta-tradisie, Gautama Boeddha (623 tot 543 v.C.) en Mahavira, die 24ste Tirthankara van Djainisme.

Vroeë Griekse besprekings van die onderwerp dateer ook van die 6de eeu v.C. Pherecydes van Syros (540 v.C.) het reïnkarnasie oordink, en sy jonger tydgenoot Pythagoras (omstreeks 570 tot 495 v.C.) het verenigings gestig vir die verspreiding daarvan. Plato (428/427 tot 348/347 v.C.) het in sy werk vertel van reïnkarnasie.

Die Orphisme, wat reïnkarnasie gepredik het, het in die 6de eeu v.C. vir die eerste keer opgang gemaak in Bulgarye en Griekeland. Orpheus, die legendariese stigter daarvan, het glo geleer die onsterflike siel probeer vryheid behaal, terwyl die liggaam dit gevange hou. Die wiel van geboorte draai, en die siel wissel tussen vryheid en gevangenskap. Volgens Orpheus was die genade van die gode, veral Dionysos, en selfreiniging nodig vir die siel om vir ewig te kan lewe.

In Antieke Romeinse letterkunde het Ennius vertel hoe Homeros in ’n droom aan hom verskyn het en hom verseker het dieselfde siel wat in albei digters voorgekom het, het eers aan ’n pou behoort. Virgilius gebruik die idee in sy weergawe van die Onderwêreld in die sesde boek van die "Aeneis". Die idee kom ook voor by die laat klassieke denkers Plotinus en die ander Neoplatoniste. In die Hermetika, ’n Grieks-Egiptiese reeks oor kosmologie en spiritualiteit wat aan Hermes Trismegistus/Thoth toegeskryf word, is die leerstelling van reïnkarnasie sentraal.

In Grieks-Romeinse denkrigtings het die idee van metempsigose verdwyn met die opkoms van die Christendom omdat reïnkarnasie onversoenbaar was met die Christelike leerstelling van redding van gelowiges ná die dood. Daar is bewyse dat vroeë Christene nog die moontlikheid van reïnkarnasie oorweeg het, maar daarna is dit veroordeel.

In onlangse dekades het baie mense in die Weste ’n belangstelling in reïnkarnasie ontwikkel. Rolprente soos "The Reincarnation of Peter Proud", "Dead Again", "Fluke", "The Mummy" en ander, boeke deur skrywers soos Carol Bowman en Vicki Mackenzie en gewilde liedjies bevat idees daaroor.

Onlangse studies het getoon sommige mense in die Weste aanvaar die idee van reïnkarnasie, insluitende sekere Christene, moderne Neopaganiste, Spiritiste, Teosofiste en studente van esoteriese filosofieë soos Kabbalah, Gnostisisme en Esoterie en van Indiese gelowe. Volgens data uit 1999–2002 glo ’n aansienlike minderheid van mense in Europa en Amerika, waar daar ’n redelike vryheid van denke en toegang tot idees is maar geen groot onlangse begrip van die tradisie van reïnkarnasie nie, dat ons ’n lewe gehad het voor ons geboorte, steeds sal leef ná ons dood en fisiek weer gebore sal word. Die gemiddeld vir die Nordiese lande is 22%. Dit is veral hoog in die Baltiese lande, met 44% in Litaue. Die laagste persentasie, 12%, is in Oos-Duitsland.

Die skeptikus Carl Sagan het die Dalai Lama gevra wat hy sou doen as die wetenskap sou bewys reïnkarnasie bestaan nie. Die Dalai Lama het geantwoord as die wetenskap kan bewys dit bestaan nie, sal die Tibettaanse Boeddhisme afsien van reïnkarnasie; dit sal egter baie moeilik wees om dit te bewys.

Volgens Ian Stevenson glo feitlik alle groot godsdienste behalwe die Christendom en Islam in verskillende mates in reïnkarnasie. Daarby glo nog 20% tot 30% van mense in die Weste wat in naam Christene is, ook daarin.

Ná ’n studie in 1999 deur Walter en Waterhouse oor die geloof in reïnkarnasie het Waterhouse ’n gedetailleerde bespreking van die onderhoude gepubliseer. Volgens haar is die meeste mense se geloof in reïnkarnasie nie baie diep nie en is hulle vaag oor die besonderhede van dit waarin hulle glo. Ondervindings soos die onthou van vorige lewens en naby-dood-ervarings het die meeste van hulle beïnvloed, hoewel min dit self ondervind het. Die meeste het van ander se ervarings van vorige lewens deur middel van hipnose en drome gehoor, en is daardeur geboei. Hulle het gevoel "daar moet iets in steek" as ander mense sulke ondervindings het.




</doc>
<doc id="103258" url="https://af.wikipedia.org/wiki?curid=103258" title="Lancia Theta">
Lancia Theta

Die Lancia Theta (Tipe 61) is 'n motorvoertuig wat deur Lancia vervaardig is vanaf 1913 tot 1918. Hierdie motor was 'n groter weergawe van die Epsilonmodel. Die motor het elektriese ligte en 'n aansitter gehad.


</doc>
<doc id="103259" url="https://af.wikipedia.org/wiki?curid=103259" title="Lancia Epsilon">
Lancia Epsilon

Die Lancia Epsilon (Tipe 58) is 'n motorvoertuig wat deur Lancia vervaardig is vanaf 1911 tot 1912. 


</doc>
<doc id="103260" url="https://af.wikipedia.org/wiki?curid=103260" title="Lancia Alfa">
Lancia Alfa

Die Lancia Alfa 12 (Tipe 51) is die eerste motor wat deur Lancia vervaardig is. Die motor se padtoetse het in 1907 begin en produksie in 1908. Die motor se oorspronglike naam was "tipe 51" maar is later hernoem na "Alfa". Die motor se topspoed is ongeveer 90km/h. Meer as 100 eenhede van die motor is destyds verkoop.


</doc>
<doc id="103262" url="https://af.wikipedia.org/wiki?curid=103262" title="Chrysler Voyager">
Chrysler Voyager

Die Chrysler Voyager of Chrysler Grand Voyager is 'n luukse minibus verkoop deur Chrysler. 
Sedert 2011 word die Voyager verkoop onder die Lancia naam in Europa om die Chrysler-Lancia integrasie te versterk.


</doc>
<doc id="103263" url="https://af.wikipedia.org/wiki?curid=103263" title="Lancia Phedra">
Lancia Phedra

Die Lancia Phedra (Tipe 831) is 'n luukse minibus wat van 2002 tot 2010 deur Lancia vervaardig is.


</doc>
<doc id="103264" url="https://af.wikipedia.org/wiki?curid=103264" title="Lancia Z">
Lancia Z

Die Lancia Z (Zeta) is 'n luukse minibus wat van 2002 tot 2010 deur Lancia vervaardig is.


</doc>
<doc id="103267" url="https://af.wikipedia.org/wiki?curid=103267" title="Lancia Dikappa">
Lancia Dikappa

Die Lancia Dikappa (Tipe 66) is 'n motorvoertuig wat deur Lancia vervaardig is vanaf 1921 tot 1922. Hierdie motor is as 'n sportmotorweergawe van die Kappamodel aangebied, met 'n ligter bakwerk. Slegs 160 van hierdie motors is vervaardig.


</doc>
<doc id="103269" url="https://af.wikipedia.org/wiki?curid=103269" title="Lancia Kappa (1919)">
Lancia Kappa (1919)

Die Lancia Kappa (Tipe 64) is 'n motor vervaardig deur Lancia vanaf 1919 tot 1922. 1,810 van hierdie motors was vervaardig.


</doc>
<doc id="103271" url="https://af.wikipedia.org/wiki?curid=103271" title="Lancia Aprilia">
Lancia Aprilia

Die Lancia Aprilia is 'n motorvoertuig wat deur Lancia vervaardig is vanaf 1937 tot 1949. Die motor is ontwerp deur Vincenzo Lancia.


</doc>
<doc id="103272" url="https://af.wikipedia.org/wiki?curid=103272" title="Lancia Lambda">
Lancia Lambda

Die Lancia Lambda is 'n motorvoertuig wat deur Lancia vervaardig is vanaf 1922 tot 1931. Ongeveer 11 200 van hierdie motors is vervaardig.

Nege weergawe van die Lambda was gebou:



</doc>
<doc id="103273" url="https://af.wikipedia.org/wiki?curid=103273" title="Lancia Artena">
Lancia Artena

Die Lancia Artena is 'n motorvoertuig wat deur Lancia vervaardig is vanaf 1931 tot 1936, en weer vanaf 1940 tot 1942 hoofsaaklik vir weermag- en regeringsgebruik. Altesaam 5 567 van hierdie motors is vervaardig.


</doc>
<doc id="103274" url="https://af.wikipedia.org/wiki?curid=103274" title="Lancia Astura">
Lancia Astura

Die Lancia Astura is 'n motorvoertuig wat deur Lancia vervaardig is vanaf 1931 tot 1939. 



</doc>
<doc id="103280" url="https://af.wikipedia.org/wiki?curid=103280" title="Lancia Dedra">
Lancia Dedra

Die Lancia Dedra (Tipe 835) is 'n motorvoertuig wat deur Lancia vervaardig is vanaf 1972 tot 1984. Dit is oorspronklik ontwerp om die Prisma te ondersteun en later te vervang.


</doc>
<doc id="103282" url="https://af.wikipedia.org/wiki?curid=103282" title="Lancia Lybra">
Lancia Lybra

Die Lancia Lybra (Tipe 839) is 'n motorvoertuig wat deur Lancia vervaardig is vanaf 1998 tot 2005. Die motor is gebaseer op 'n veranderde vloerpan van die Alfa Romeo 156 en het die Dedra vervang. Ongeveer 165 000 eenhede is vervaardig.


</doc>
<doc id="103285" url="https://af.wikipedia.org/wiki?curid=103285" title="Lancia Delta">
Lancia Delta

Die Lancia Delta is 'n klein gesinsmotor deur Lancia in drie geslagte vervaardig, vanaf 1972 tot 1984. Dit is oorspronklik ontwerp om die Prisma te ondersteun en later te vervang.

Die eerste geslag is tussen 1979 en 1994 vervaardig, die tweede geslag vanaf 1993 tot 1999, en die derde geslag vanaf 2008 tot 2014.

Die eerste Delta (Tipe 831) was 'n 5-deurmotorontwerp deur Giorgetto Giugiaro en is in 1979 vrygestel. Van 1980 tot 1982 is dit ook in Swede deur "Saab Automobile" as die Saab-Lancia 600 verkoop. Die Delta het die "Europese Motor van die Jaar"-toekenning in 1980 gewen.

Die opvolger van die oorspronklike Delta, die "Nuova Delta" (Tipe 836), na verwys as die Lancia δ, is bekendgestel in 1993 en vervaardig tot en met 1999. Dit is in die "Turynse Ontwerp- en Ingenieursateljee" ontwerp deur Ercole Spada. Dit is gebaseer op die platform van die Fiat Tipo.

Lancia het die herlewing van die Deltanaam in September 2006 geloods, en aangedui dat die nuwe motors gebaseer sal word op die Fiat C platform. Die nuwe Lancia Delta (Tipe 844) is by die Geneefse Internasionale Motorskou in 2008 bekendgestel.


</doc>
<doc id="103287" url="https://af.wikipedia.org/wiki?curid=103287" title="Lancia Hyena">
Lancia Hyena

Die Lancia Hyena is 'n 2-deurkoepee wat deur die Italiaanse bakwerkbouer Zagato gebou is op die basis van die Lancia Delta HF Integrale "Evoluzione".


</doc>
<doc id="103288" url="https://af.wikipedia.org/wiki?curid=103288" title="Lancia Medusa">
Lancia Medusa

Die Lancia Medusa is 'n konsepmotor wat deur Giugiaro ontwerp en by die Turynse Motorskou in 1980 bekendgestel is. Dit is gebaseer op die onderstel en meganika van die Lancia Montecarlo. 


</doc>
<doc id="103294" url="https://af.wikipedia.org/wiki?curid=103294" title="Gruppo Bertone">
Gruppo Bertone

Gruppo Bertone, ook bekend as Bertone, was 'n Italiaanse motorvervaardiger wat gespesialiseer het in die ontwerp en kontrak-vervaardiging van voertuie. 
Bertone het motors ontwerp vir onder andere Abarth, Alfa Romeo, Aston Martin, Citroën, Ferrari, Fiat, Iso, Lancia, Lamborghini, Mercedes Benz, Opel en Volvo.

Die maatskappy was gebaseer in Grugliasco in noordelike Italië. "Gruppo Bertone" is gestig as "Carrozzeria Bertone" in 1912 deur Giovanni Bertone. Die ontwerper Nuccio Bertone het beheer van die maatskappy oorgeneem na die Tweede Wêreldoorlog en die maatskappy was verdeel in twee eenhede: "Carrozzeria" vir vervaardiging en "Stile Bertone" for motor-bakwerk ontwerp. Tot en met die bankrotskap in 2014 was die maatskappy beheer deur Lilli Bertone, die weduwee van Nuccio Bertone.




</doc>
<doc id="103297" url="https://af.wikipedia.org/wiki?curid=103297" title="Bertone Kayak">
Bertone Kayak

Die Bertone Kayak is 'n konsepmotor ontwerp deur Bertone gebaseer op die Lancia K, en bekendgestel op die 1995 Geneefse Internasionale Motorskou.


</doc>
<doc id="103299" url="https://af.wikipedia.org/wiki?curid=103299" title="Lancia Delta (1911)">
Lancia Delta (1911)

Die Lancia 20-30 HP (Tipe 56), later hernoem as die Lancia Delta, is 'n motorvoertuig wat deur Lancia vervaardig is gedurende 1911. 


</doc>
<doc id="103300" url="https://af.wikipedia.org/wiki?curid=103300" title="Lancia Gamma (1910)">
Lancia Gamma (1910)

Die Lancia 20 HP (Tipe 55), later hernoem na Lancia Gamma, is 'n motorvoertuig wat deur Lancia vervaardig is in 1910.


</doc>
<doc id="103301" url="https://af.wikipedia.org/wiki?curid=103301" title="Orfeus">
Orfeus

Orfeus of Orpheus (Grieks: Ὀρφεύς) was ’n legendariese musikant, digter en profeet in die Griekse mitologie. Die belangrikste mites oor hom gaan oor sy vermoë om alle lewende dinge en selfs klippe met sy musiek te betower; sy poging om sy vrou, Eurudike, van die onderwêreld te bevry; en sy dood aan die hand van dié wat nie sy goddelike musiek kon hoor nie. As ’n oertipe van die geïnspireerde sanger is Orfeus een van die belangrikste figure wat gelei het tot die aanvaarding van die klassieke mitologie in die Westerse kultuur; hy word uitgebeeld of genoem in talle kuns- en kultuurvorme soos poësie, rolprente, opera, musiek en skilderye.

Vir die Grieke was Orfeus die stigter van die sogenaamde "Orfiese" geheime. Hy het die eer gekry vir die skepping van die "Orfiese Gesange", waarvan ’n versameling behoue gebly het. Altaars wat na bewering relieke van hom bevat het, is as orakels beskou. In sommige Griekse bronne word Thracië as sy geboorteplek aangegee.

Orfeus was die seun van Oiagros, ’n Thraciese koning (of soms die god Apollo), en die muse Kalliope. Hy het vir ’n ruk by sy ma en haar agt mooi susters gewoon en daar het hy Apollo ontmoet wat by die lagmuse Talia vlerkgesleep het. Apollo, die god van musiek, het vir hom ’n goue lier gegee en hom geleer om dit te bespeel. Sy ma het hom geleer om woorde te skryf om te sing.

Volgens die "Argonautica" deur Apollonius van Rhodos van die 3de eeu v.C. het Orfeus deelgeneem aan die avonture van Jason en die Argonoute en sy talent gebruik om hulle te help. Sonder hom sou die Argonoute nie verby die Sirenes kon vaar nie – dit is dieselfde Sirenes wat in Homeros se "Odussee" voorkom; hulle het op drie klein, rotsagtige eilande gewoon en pragtige liedere gesing wat matrose gelok het. Die skepe het dan op die rotse geloop en gesink. Toe Orfeus hul stemme hoor, het hy sy lier uitgehaal en harder, mooier musiek gemaak sodat die Argonoute nie die Sirenes se betowerende sang kon hoor nie.

Die bekendste verhaal waarin Orfeus voorkom, is dié van sy vrou, Eurudike. Terwyl sy op hul troudag in die lang gras geloop het, het ’n sater haar aangeval. In ’n poging om van hom af weg te kom, het sy in ’n nes vol adders geval en sy is aan haar hakskeen gepik. Orfeus het haar liggaam ontdek en sulke hartseer musiek gespeel dat al die nimfe en gode gehuil het. Op hul aanbeveling het Orfeus na die onderwêreld gereis. Met sy musiek het hy die hart van Hades en Persefone versag (hy was die enige persoon wat dit ooit kon regkry), en hulle het ingestem dat Eurudike saam met hom na die aarde kon terugkeer, op een voorwaarde: Hy moes voor haar loop en mag nie omgekyk het voor hulle in die bowêreld is nie. Toe hy in die bowêreld kom, het Orfeus angstig omgekyk om te sien of Eurudike hom nog volg; hy het egter vergeet hulle moes albei eers in die bowêreld wees. Sy het ’n tweede keer verdwyn, dié keer vir altyd.

Die storie in dié vorm kom uit die tyd van Vergilius, wat eerste die naam Aristaios noem. Volgens hom was dit Aristaios wat Eurudike in die mite gejaag het toe sy deur ’n adder gepik is. Ander skrywers noem Orfeus se besoek aan die onderwêreld in ’n meer negatiewe lig. Volgens Faidros in Plato se "Simposium" het die gode net ’n skynbeeld van Eurudike aan Orfeus gewys. Volgens Plato was Orfeus ’n lafaard, want in plaas daarna om te sterf om by sy geliefde te wees, het hy eerder die gode getart deur na die onderwêreld te gaan om haar lewend te probeer terugbring. Omdat sy liefde nie "opreg" was nie (omdat hy nie bereid was om daarvoor te sterf nie) het die gode hom gestraf – eerstens deur vir hom ’n skynbeeld van Eurudike te wys en tweedens deur hom deur vroue te laat vermoor.

Die mite oor Eurudike kan eintlik ’n laat toevoeging tot die Orfeus-mites wees. Veral die naam "Eurudike" ("sy wie se geregtigheid wyd strek") herinner aan kultustitels wat met Persefone verband hou. Volgens die digter Robert Graves is die mite dalk afgelei van ’n ander Orfeus-legende, waarin hy na Tartaros reis en die godin Hekate betower.

Die mite van "nie omkyk nie" kom ook in ander Griekse mites voor en word weerspieël in die Bybelse verhaal van Lot se vrou toe hulle uit Sodom gevlug het. Dié weergawe van die Orfeus-mite was vervleg met die Orfistiese misteriekultusse.

Volgens ’n Laat Antieke opsomming van Aischulos se "Bassarides" het Orfeus aan die einde van sy lewe afgesien van die aanbidding van alle gode behalwe die songod, wat hy Apollo genoem het. Vroeg een oggend op pad na die orakel van Dionisos by Berg Pangaion is hy deur Thraciese Menades uitmekaargeskeur omdat hy sy vorige beskermgod (Dionisos) versaak het. Hy is toe in Pieria begrawe.

Ovidius vertel Orfeus het sy liefde van vroue weerhou, óf omdat dinge vir hom skeefgeloop het óf omdat hy belowe het om dit te doen. Baie vroue wou egter saam met hom wees en het sy verwerping betreur. Hy was glo die eerste Thraciër wat van jong seuns gehou het.
Omdat die Menades verwerp gevoel het omdat Orfeus net manlike minnaars gehad het, het hulle eers stokke en klippe na hom gegooi terwyl hy sy lier bespeel het, maar sy musiek was so mooi, nie eens die stokke en klippe wou hom tref nie. Woedend het die vroue hom uitmekaargeskeur in een van hul Bacchiese orgies. In Albrecht Dürer se tekening van Orfeus se dood, wat op die oorspronklike, nou verlore een deur Andrea Mantegna gebaseer is, is daar ’n lint hoog bo in die boom met die woorde: "Orfeus der erst puseran" ("Orfeus, die eerste pederas").

Sy kop en lier, wat steeds mooi musiek gespeel het, het met die Evrosrivier langs na die Middellandse See gedryf. Daar het die wind en golwe dit na die kus van Lesbos gevoer. Die bewoners het sy kop begrawe en ’n altaar vir hom gebou waar sy orakel die toekoms voorspel het. Grieke van ander dele het ook die orakel kom raadpleeg en sy reputasie het tot in Babilonië versprei.

Die Muses het die lier na die hemel geneem, waar dit tussen die sterre geplaas is. Hulle het ook die dele van sy liggaam bymekaargemaak en hom begrawe aan die voet van die Berg Olimpus, waar die nagtegale oor sy graf gesing het. Orfeus se siel is terug na die onderwêreld, waar hy eindelik met sy geliefde Eurudike herenig is.

In ander legendes pleeg Orfeus selfmoord om sy Eurudike weer te vind of stuur Zeus weerlig om hom te tref omdat hy die gode se geheime aan mense onthul het.

’n Groot aantal Griekse godsdienstige gedigte word aan Orfeus toegeskryf. Van hulle het net twee voorbeelde in hul geheel behoue gebly: ’n stel gesange wat in die 2de of 3de eeu geskryf is, en ’n "Argonautica Orphica", wat tussen die 4de en 6de eeu geskryf is. Van die ander geskrifte, wat tot uit die 6de eeu v.C. kan dateer, is daar net stukke papirus en aanhalings oor.

Orfeus was na bewering ook verantwoordelik vir die Dionisiese misterieë, ’n stel rituele om ’n mens van inhibisies te bevry sodat die individu na ’n natuurlike toestand kon terugkeer.

Orfisme was ’n stel godsdienstige leerstellings en praktyke wat in die Antieke Griekse en Hellenistiese wêreld, sowel as onder die Thraciërs, ontstaan het. Dit is blykbaar op dié geskrifte geskoei.




</doc>
<doc id="103302" url="https://af.wikipedia.org/wiki?curid=103302" title="Perodua">
Perodua





</doc>
<doc id="103304" url="https://af.wikipedia.org/wiki?curid=103304" title="Orfisme">
Orfisme

Orfisme of Orphisme (Grieks: Ὀρφικά) is ’n stel godsdienstige leerstellings en praktyke wat ontstaan het in die Antieke Griekse en Hellenistiese wêreld, sowel as onder die Thraciërs. Dit word verbind met vermeende geskrifte deur die mitiese digter Orfeus, wat na Hades (die onderwêreld) gegaan en teruggekeer het. Orfiste het ook Persefone aanbid wat elke jaar vir ’n seisoen na Hades gegaan en dan teruggekeer het, asook Dionisos of Bacchus (wat ook na Hades gegaan en teruggekeer het).

Orfeus was na bewering ook verantwoordelik vir die Dionisiese misterieë, ’n stel rituele om ’n mens van inhibisies te bevry sodat die individu na ’n natuurlike toestand kon terugkeer, en die "Orfiese Gesange". Gedigte met duidelik Orfiese denkrigtings is teruggespoor na die 6de eeu v.C. en graffiti uit die 5de eeu v.C. verwys blykbaar na Orfiste.

Die hoofelemente van Orfisme verskil soos volg van die gewilde Antieke Griekse godsdiens:

Die Orfiese geskrifte is genealogiese werke wat moontlik deur Nabye Oosterse modelle beïnvloed is. Die hoofstorie is: Dionisos (in sy inkarnasie as Zagreus) is die seun van Zeus en Persefone. Zeus maak die seun sy erfgenaam omdat hy moet weggaan weens sy vrou, Hera, se jaloesie omdat die kind se ma ’n ander vrou is. Die Titane is woedend oor dié erflating en met Hera se aanmoediging besluit hulle om die kind te vermoor. Hulle lok hom met ’n spieël en speelgoed, vermoor en eet hom. Atena red sy hart en vertel vir Zeus van die misdaad; hy stuur weer ’n weerligstraal na die Titane. Die roet wat hieruit ontstaan en waaruit die sondige mens gebore word, bevat die liggame van die Titane en Dionisos. Die mens se siel (die Dionisos-faktor) is dus goddelik, maar sy liggaam (die Titaanse faktor) hou die siel gevange.

Daar is dus verklaar die siel keer 10 keer terug na ’n gasheer en is vasgevang deur die wiel van hergeboorte.

Verskeie fragmente van tablette uit die 4de eeu v.C. en later is in grafte in onder meer Griekeland en Italië ontdek wat saam ’n idee gee van wat die Orfiste geglo het oor die lewe ná die dood. Dit sluit in: Wanneer iemand in die onderwêreld aangekom het, moes hy sekere hindernisse oorkom; hy moes seker maak hy drink van die waterpoel van Mnemosune ("Geheue") en nie dié van Lete ("Vergeetagtigheid") nie; hy moes sekere uitdrukkings gebruik om hom voor te stel en om die heersers van die onderwêreld aan te spreek.



</doc>
<doc id="103305" url="https://af.wikipedia.org/wiki?curid=103305" title="Perodua Myvi">
Perodua Myvi

Die Perodua Myvi is 'n motor wat vanaf 2005 deur Perodua vervaardig word. Dit is gebaseer op die Daihatsu Boon (ook bekend as die Daihatsu Sirion, Toyota Passo en Subaru Justy. Die Perodua Myvi was die mees verkoopte motor in Maleisië vir 8 jare tussen 2006 en 2013.


</doc>
<doc id="103306" url="https://af.wikipedia.org/wiki?curid=103306" title="Proton Saga">
Proton Saga

Die Proton Saga is 'n reeks motorvoertuie wat vanaf 1985 deur Proton vervaardig word. Die Saga is Proton se vlagskip in terme van verkoopsvolume en langdurendste Proton model tot op datum.


</doc>
<doc id="103307" url="https://af.wikipedia.org/wiki?curid=103307" title="Wildplaas">
Wildplaas

'n Wildplaas is 'n plaas waar oorwegend, indien nie uitsluitlik nie, met wild geboer word. Dit is meermale 'n groot plaas wat tot onlangs vir bees-, skaap- of selfs saaiboerdery gebruik was, maar wat in die huidige ekonomiese klimaat beter presteer vir wildteling.

'n Verdere funksie van 'n wildplaas is as rolspeler in ekotoerisme en natuurbewaring. Die eienaar/ontwikkelaar diversifiseer deur die plaasopstal uit te brei met heelwat gerieflike chalets, en deur moontlik ook 'n paar boskampe en kampeerplekke aan te lê. Dit verskaf 'n verdere bemarkingstema van moderne styl en eksklusiwiteit terwyl die natuurskoon bewaar bly.

Besoekers aan 'n wildplaas word gewoonlik toegelaat om met hul eie of die plaas se voertuie rond te ry om die wild op die plaas te kan besigtig. Die plaas koop gewoonlik op wildveilings verdere wildsoorte aan wat skaars is en lank gelede die plaas bewoon het, maar ondertussen uitgedun of uitgeskiet is. Die voordeel vir die natuur is dat dit die genepoel, wat noodsaaklik is vir suksesvolle voortplanting van hierdie wildsoorte, vergroot of verbeter (sogenaamde "nuwe bloed") wanneer hulle na ander wildplase verskuif word.

Die Transvaalse Bosveld is veral bekend vir sy wildplase, hoewel hulle ook in al die provinsies van Suid-Afrika en Namibië gevind word.


</doc>
<doc id="103308" url="https://af.wikipedia.org/wiki?curid=103308" title="Proton Waja">
Proton Waja

Die Proton Waja is 'n motorvoertuig wat vanaf 2000 tot 2011 deur Proton vervaardig was. Die naam "Waja", beteken "(sterk soos) staal" in Maleis. In die Verenigde Koninkryk was dit verkoop onder die naam Proton Impian ("Impian" is 'n Maleise woord wat beteken "droom").


</doc>
<doc id="103309" url="https://af.wikipedia.org/wiki?curid=103309" title="Sonneblom">
Sonneblom

Die sonneblom ("Helianthus-spesies") is 'n plant, 'n landbougewas, wat se ryp sade geoes word om sonneblomolie van te vervaardig. Die olie word wêreldwyd as huishoudelike kookolie gebruik, en kan selfs as 'n deel van motorbrandstof dien.


</doc>
<doc id="103317" url="https://af.wikipedia.org/wiki?curid=103317" title="Olyfkleurige grasslang">
Olyfkleurige grasslang

Die olyfkleurige grasslang ("Psammophis mossambicus") is 'n slang wat in die noordooste van Suid-Afrika voorkom. Die slang word 100 tot 180 cm lank. Die reptiel leef in klam plekke naby water. Dit is olyfbruin en die skubbe het donker rande en die pens is gelerig. Dit kan ook sy voorste derde optel soos die swartmamba waarmee dit verwar word. Die slang is aktief in die dag en vreet akkedisse, paddas, soogdiertjies en ook ander slange. Sy gif word as matig gereken.



</doc>
<doc id="103318" url="https://af.wikipedia.org/wiki?curid=103318" title="Molslang">
Molslang

Die molslang ("Pseudaspis cana") is 'n slang wat regdeur Suid-Afrika voorkom. Die slang word tot 150 cm lank. Die reptiel leef in alle habitats, asook landerye. Dit is 'n groot, diklywige slang met 'n kort, beitelvormige snoet. Die slang is gewoonlik ligbruin tot baksteenrooi terwyl die Kaapse ras pikswart is. Die onvolwasse slange het mooi taankleurige en swart patrone. Die slang is bedags aktief en vreet grawende diere soos duinemolle. Die slang is nie giftig nie maar die byt kan ernstig wees.





</doc>
<doc id="103322" url="https://af.wikipedia.org/wiki?curid=103322" title="Gewone eiervreter">
Gewone eiervreter

Die gewone eiervreter ("Dasypeltis scabra") is 'n slang wat regdeur Suid-Afrika voorkom. Die slang word tot 45 tot 75 cm lank. Die reptiel leef in bome, termiethope en klipbanke.





</doc>
<doc id="103324" url="https://af.wikipedia.org/wiki?curid=103324" title="Gryseekhoring">
Gryseekhoring

Die gryseekhoring ("Sciurus carolinensis") is 'n eekhoring wat in die Kaapstad omgewing voorkom. Die soogdier is inheems aan Noord-Amerika en is via Groot-Brittanje na Suid-Afrika ingevoer. Dit is 'n middelgroot knaagdier met 'n spikkelgrys pels, ligte pels en lang waaierstert. Hulle vreet meestal dennesaad en akkers.




</doc>
<doc id="103326" url="https://af.wikipedia.org/wiki?curid=103326" title="Rooieekhoring">
Rooieekhoring

Die rooieekhoring ("Paraxerus palliatus") is 'n eekhoring wat inheems is aan die oostelike kusgebiede van Afrika, sekere binnelandse bergwoude asook rivierbos in Tanzanië. Die suidelike subspesie "P. p. ornatus" is endemies aan Ngoyebos naby Eshowe, terwyl "P. p. bridgemani" vanaf St. Lucia, KwaZulu-Natal, noordwaarts aangetref word. Die knaagdier kan tot 6 cm hoog en 20 tot 50 cm lank word. Hulle weeg van 200 tot 300 gram. Die diertjie met 'n wolstert, en die pels is ventraal kastaiingrooi gekleurd. Hul presiese kleur en grootte gaan met hul habitat saam. In vogtige woud is hulle groter en donkerder, en in droë bos kleiner en rooier.



</doc>
<doc id="103330" url="https://af.wikipedia.org/wiki?curid=103330" title="Vaalveldmuis">
Vaalveldmuis

Die vaalveldmuis ("Mastomys coucha") is 'n muis wat in die hele Suid-Afrika behalwe die westelike gedeelte voorkom. Dit lewe in die meeste habitats, word 3 tot 4 cm hoog en 20 cm lank. Dit weeg ongeveer 50 cm. Dit het 'n grysbruin pels.




</doc>
<doc id="103333" url="https://af.wikipedia.org/wiki?curid=103333" title="Rooigrysmuskusskeerbek">
Rooigrysmuskusskeerbek

Die rooigrysmuskusskeerbek ("Crocidura cyanea") is 'n skeerbek wat in feitlik die hele Suid-Afrika voorkom. Dit lewe in die meeste habitats met voldoende skuilplek, word 2 cm hoog en 13 cm lank. Dit weeg ongeveer 6 tot 9 gram. Die diertjie is 'n naglewende insekvreter.




</doc>
<doc id="103339" url="https://af.wikipedia.org/wiki?curid=103339" title="Toyota ist">
Toyota ist

Die Toyota ist (bemark met 'n gestileerde klein 'i') is 'n subkompakte motor wat deur Toyota in Japan vervaardig word. Dit word na die Verenigde State uitgevoer as die Scion xA en Scion xD en na Europa en Latyns-Amerika as die Urban Cruiser vir die tweede geslag.

Die naam "ist" verwys na die agtervoegsel "-ist", iets wat voldoen aan, of 'n begaafde talent of vermoë aandui.

In Japan is dit beskikbaar by Toyota-handelaars "Toyota Netz" en "Toyopet Store".


</doc>
<doc id="103340" url="https://af.wikipedia.org/wiki?curid=103340" title="Toyota NZ-enjin">
Toyota NZ-enjin

Die Toyota NZ-enjinfamilie is 'n reeks inlynviersilindersuierenjins. Die 1NZ-reeks gebruik 'n aluminiumenjinblok en dubbelbonokassilinderkoppe. Dit beskik oor 4 kleppe per silinder met VVT-i-tegnologie en sekwensiële brandstofinspuiting.

Die 1NZ-FE is 'n 1.5 L (1497 cc) konvensionele Otto-siklusvariant van die 1NZ-FXE met "VVT-i". Dit het dieselfde boor en slag, maar die drukverhouding is verlaag tot 10.5:1. Kraglewering is 81.2 kW (109 pk) teen 6000 opm met 141 Nm (103 lb·vt) se wringkrag teen 4200 opm. Die rooilyn is op 6400 opm.

Aanwendings:


</doc>
<doc id="103341" url="https://af.wikipedia.org/wiki?curid=103341" title="Toyota ZZ-enjin">
Toyota ZZ-enjin

Die Toyota ZZ-enjinfamilie is 'n reeks inlynviersilindersuierenjins. Die ZZ-reeks gebruik 'n gegote aluminiumenjinblok met aluminiumsilikonsilindervoerings, en aluminiumsilinderkoppe met 4 kleppe per silinder (dubbelbonokas), 'n eerste vir Toyota. Die nokasse is kettingaangedrewe.

Die twee 1.8 L lede van die familie, die 1ZZ en 2ZZ, maak van verskillende boor- en slagafmetings gebruik. Eersgenoemde is geskik vir ekonomie en wringkrag, terwyl laasgenoemde "vierkantige" ontwerp meer geskik is vir hoë-opm kraglewering. Die ZZ-familie vervang die uiters gewilde gietysterblok-4A-enjins.


</doc>
<doc id="103347" url="https://af.wikipedia.org/wiki?curid=103347" title="NGR Klas N 4-6-2T (1906)">
NGR Klas N 4-6-2T (1906)

Die Natalse Regerinspoorweë (NGR) Klas H 4-6-2T lokomotief van 1906 is 'n Suid-Afrikaanse smalspoor tenklokomotief wat in die eerste dekade van die twintigste eeu in die Natalkolonie ontwerp is.

In April 1906 is twee 4-6-2T tenklokomotiewe deur die NGR tussen Estcourt en Weenen in diens gestel. Hulle kry die nommers "NG1" en "NG2" en is as klas "N"-lokomotiewe geklassifiseer. Toe die lokomotiewe na die Suid-Afrikaanse Spoorweë oorgedra is, is hulle nie geklassifiseer nie, maar hulle het hul nommers behou. In 1915 is die lokomotiewe aan die Moçâmedes Spoorweë van Portugees-Wes-Afrika (Angola) verkoop.


</doc>
<doc id="103351" url="https://af.wikipedia.org/wiki?curid=103351" title="NG gemeente Brandvlei">
NG gemeente Brandvlei

Die NG gemeente Brandvlei is ’n gemeente in die Nederduitse Gereformeerde Kerk se Sinode van Noord-Kaapland. In 2016 was hier 142 belydende en 31 dooplidmate.

Brandvlei is op 6 Oktober 1897 gestig deur die Ringskommissie van Tulbagh en wel uit drie ander gemeentes, Calvinia, Kenhardt en Williston. Die konsulent, ds. Alheit van Ceres, het in Januarie 1898 480 km afgelê om die eerste Nagmaal in die gemeente te bedien. Dié dele was nog glad nie so dig bewoon soos in later jare nie, sodat die dorpie self met die stigting maar ongeveer 'n 50 inwoners getel het. Daar was darem al 'n skooltjie aan die gang en in die skoolgeboutjie is Sondae ook die dienste gehou. Tydens die stigting was 'n sekere mnr. Stals die onderwyser en hy was bestem om 'n baie groot rol in die geskiedenis van die gemeente te speel, sodat selfs 50 jaar later nog baie van die ouer inwoners van sy vrugbare en toegewyde lewe kon vertel.

In die eerste jare van die gemeente se bestaan het Stals feitlik as predikant opgetree, want Calvinia se predikant moes as konsulent optree en hy kon nie so dikwels die nuwe gemeente besoek nie, want in daardie dae van die perdekar was die 160 km van Calvinia na Brandvlei 'n groot struikelblok. Stals het dus maar die dienste gehou en die begrafnisse waargeneem. Alhoewel die gemeente die eerste agt jaar van sy bestaan nie 'n eie herder en leraar gehad het nie, was hulle tog so ywerig en wakker dat reeds op 15 Julie 1905 die hoeksteen van hul mooi kerkgebou gelê kon word. Dié huis van die Here, wat einde 1905 ingewy is, is so deeglik gebou, dat hy dekades later nog in ’n goeie toestand verkeer het en vandag (2015) nog uitstekend aan sy doel beantwoord. Die koste was ongeveer £6 000. As in ag geneem word dat boumateriaal oor ’n afstand van ongeveer 480 km vanaf Ceres-stasie vervoer is, is die kerk taamlik goedkoop gebou.

Ses keer is sonder sukses beroep. Dit was eers in 1906 dat die gemeente sy eerste leraar in die persoon van ds. C.W. Alheit kon verwelkom. Hy het in die gemeente gewerk tot in Julie 1910, toe hy na Loxton vertrek. Ds. JA van Zijl, van die gemeente Garies, is in Januarie 1911 as leraar bevestig. Hy was die leraar tot in 1921. Die gemeente was bevoorreg om in 1916 ’n kerksaal in te wy. Hierna het was ds. F.W. Liebenberg die leraar van 1921 tot 1923.

Ds. W.L. Steenkamp is op 9 Augustus 1924 in die gemeente bevestig. Die droogtes ten spyt geniet hy hier 'n wonderlike samewerking sodat hy by geleentheid binne drie weke £2 600 kon insamel vir 'n nuwe orrel. Ná 'n geseënde en gelukkige bediening in Boesmanland, in welke tyd hy meer as een beroep bedank, kry hy op sy verjaardag, 11 Julie 1928, 'n beroep na die gemeente Namakwaland, wat hy aanneem. Ná hom dien ook nog di. J.C. van Niekerk (1929–'37), C.A. du Plessis (1938–'45), W.J. de Wet (1945–'47), D. Brink (1948–'50) en B.J. Cronjé (van 1951 af).

Mettertyd het die gemeente stadig maar seker gegroei, sodat die sendinggemeente in 1912 gestig en die kerksaal se hoeksteen op 2 Oktober 1915 gelê kon word. Die getal lidmate van die gemeente kon groei omdat later heelwat meer wetenskaplik geboer is. Die gronde is omhein, die jakkalse is uitgeroei, kampe is kleiner gemaak om uittrapping van die veld teen te werk en boorgate het watervoorsiening doeltreffender gemaak. Plase was gevolglik baie kleiner as in die stigtingsjare. In die tweede helfte van die gemeente se bestaan het die ontvolking van die platteland egter ’n nadelige uitwerking op die lidmaattal gehad sodat die gemeente teen einde 2014 net 40 doop- en 142 belydende lidmate oorgehad het. Ds. Peet Neethling is in daardie jaar as emeritus-leraar in die gemeente verwelkom.





</doc>
<doc id="103353" url="https://af.wikipedia.org/wiki?curid=103353" title="Bloemside">
Bloemside

Bloemside is 'n hoofsaaklik Swart voorstad van die stad Bloemfontein in Suid-Afrika.


</doc>
<doc id="103354" url="https://af.wikipedia.org/wiki?curid=103354" title="Bayswater, Bloemfontein">
Bayswater, Bloemfontein

Bayswater is 'n merendeels Blanke (69%) voorstad van die stad Bloemfontein in Suid-Afrika.


</doc>
<doc id="103355" url="https://af.wikipedia.org/wiki?curid=103355" title="Baysvalley, Bloemfontein">
Baysvalley, Bloemfontein

Baysvalley is 'n 79% wit voorstad van die stad Bloemfontein in Suid-Afrika.


</doc>
<doc id="103356" url="https://af.wikipedia.org/wiki?curid=103356" title="Grasslands, Bloemfontein">
Grasslands, Bloemfontein

Grasslands is 'n 91% Swart voorstad van die stad Bloemfontein in Suid-Afrika.


</doc>
<doc id="103357" url="https://af.wikipedia.org/wiki?curid=103357" title="Generaal De Wet, Bloemfontein">
Generaal De Wet, Bloemfontein

Generaal De Wet is 'n 76% Blanke voorstad van die stad Bloemfontein in Suid-Afrika.


</doc>
<doc id="103358" url="https://af.wikipedia.org/wiki?curid=103358" title="Gardeniapark">
Gardeniapark

Gardeniapark is 'n 90% Blanke voorstad van die stad Bloemfontein in Suid-Afrika.


</doc>
<doc id="103359" url="https://af.wikipedia.org/wiki?curid=103359" title="Fleurdal">
Fleurdal

Fleurdal is 'n 79% Blanke voorstad van die stad Bloemfontein in Suid-Afrika.


</doc>
<doc id="103360" url="https://af.wikipedia.org/wiki?curid=103360" title="NG gemeente Brakpan">
NG gemeente Brakpan

Die NG gemeente Brakpan – wat in 2017 sy eeufees vier – is, saam met die gemeentes Johannesburg en Roodepoort, een van net drie oorblywende ou moedergemeentes van die Nederduitse Gereformeerde Kerk aan die Witwatersrand in ’n min of meer reguit lyn van Randfontein tot by Springs. Die ingelyfde moedergemeentes is, van wes na oos, Randfontein, Krugersdorp, Alberton, Turffontein, Germiston, Boksburg, Benoni en Springs.

Die volgende berig uit "De Kerkbode" maak deel uit van 'n uitknipsel op die eerste bladsy van die eerste notuleboek van die kerkraad, waarskynlik ingeplak deur wyle ds. J.M. Louw, destydse leraar van die moedergemeente Boksburg en eerste konsulent en scriba van die nuwe gemeente: ""De ondergetekende heeft van den Scriba van den Ring van Heidelberg bericht ontvangen, dat er door de Rings Commissie van genoemden Ring, op Woensdag, 24 October 1917, een nieuwe gemeente gesticht werd. De naam der gemeente is 'De Neder, duitsch Hervormde of Gereformeerde Gemeente Brakpan' … J.M. Louw, Scriba Synodi.""

In 1951 berig "Ons gemeentelike feesalbum": "Dis 'n betreklik jong gemeente en tog het in sy kort bestaan van 34 jaar veel van belang plaasgevind. Getrou aan die tradisie van die Afrikaner, vir wie Kerk en volk aanvullende begrippe is, het ook hierdie gemeente onmiskenbare spore in die stryd om die behoud van die erfenisse van ons vaders nagelaat." Die begin was maar klein. Die gemeente het 'n kerksaaltjie gehad van 40 voet by 30 voet, oftewel die noordelike helfte van die latere saal, maar reeds op die eerste kerkraadsvergadering, gehou op 15 November 1917, "word aan de orde gesteld, het vergrooten van het gebouwtje alhier te Brakpan" en op die vergadering van 4 Maart 1918 word besluit ""dat de zaal 38 voet in 'n zuidelike richting uitgebreidt zal worden en dat 'n bouwkommissie aangesteld zal worden om deze vergroting, met 'n konsistorie van 12 by 18 voet ten uitvoer te brengen"". Hierdie vergrote kerksaal het tot Saterdag 21 Mei 1932 as Godshuis gedien, toe die nuwe kerkgebou, waarvan die firma gebrs. Venter die kontrakteurs en mnr. P.P. van der Merwe die argitek was, ingewy is.

Die gemeente, wat in 1917 van Boksburg met 'n ledetal van 727 afgestig is, het destyds Springs en die aangrensende gebiede ingesluit. In dieselfde gebied was daar reeds in 1951 onder die ressort van die Ring van Brakpan, wat in 1943 van die Ring van Boksburg afgestig is, nie minder nie as nege gemeentes, waarvan agt van die moedergemeente en een van die dogtergemeentes afgestig is, met 'n totale ledetal van 10 691. In 2015 het die Ringe van Brakpan en Delmas (waartoe die gemeente op Springs behoort het) uit onderskeidelik sewe en nege (altesaam 16) gemeentes bestaan met altesaam 10 075 belydende lidmate, vergeleke met 'n totaal van 19 gemeentes en 13 850 belydende lidmate in 1990. Brakpan se belydende lidmate het afgeneem van 774 in 1990 tot 369 in 2015.






</doc>
<doc id="103368" url="https://af.wikipedia.org/wiki?curid=103368" title="Tswana Wikipedia">
Tswana Wikipedia

Die Tswana Wikipedia is die Tswana-weergawe van Wikipedia, 'n gratis, ope-inhoud aanlynensiklopedie. Volgens die aantal artikels is dit die grootste Wikipedia-projek.

Die Wikipedia het tans bladsye, waarvan artikels is. Dit het geregistreerde gebruikers, van wie as aktief gereken word. Hierdie gebruikers het altesaam wysigings aangebring en lêers opgelaai.



</doc>
<doc id="103374" url="https://af.wikipedia.org/wiki?curid=103374" title="Toyota Belta">
Toyota Belta

Die Toyota Belta, ook bekend as Toyota Yaris in Noord-Amerika, Australië en Suid-Afrika, is 'n gesinsmotor wat deur die Japannese motorvervaardiger Toyota vervaardig word.


</doc>
<doc id="103378" url="https://af.wikipedia.org/wiki?curid=103378" title="Toyota Isis">
Toyota Isis

Die Toyota Isis is 'n groot sewesitplek-MPV wat deur "Kanto Auto Works" onder kontrak vir die Japannese vervaardiger Toyota gebou word. 

Dit word in Japan en Singapoer verkoop sedert sy bekendstelling in September 2004. Dit beskik oor twee skuifdeure en is met voorwieldryf or vierwieldryf en inlynviersilinder 1,8 en 2,0-liter petrolenjins beskikbaar. 

In Japan ding dit mee met die Honda Stream en die Nissan Lafesta.


</doc>
<doc id="103381" url="https://af.wikipedia.org/wiki?curid=103381" title="Ford EcoBoost enjin">
Ford EcoBoost enjin

EcoBoost is 'n familie turbo-aangejaagde, direkte petrolinspuitingenjins wat deur die Ford Motormaatskappy vervaardig word en gesamentlik deur "FEV Engineering" ontwikkel is.

Enjins toegerus met EcoBoost-tegnologie is ontwerp om krag en wringkrag te lewer vergelykbaar met dié van groter verplasing natuurlikgeaspireerde enjins terwyl dit ongeveer 20% beter brandstofdoeltreffendheid en 15% minder kweekhuisgasse as dieselfde (groter) enjins behaal. Ford beskou hul EcoBoost as 'n bekostigbare en veelsydige alternatief vir die kraglewering en brandstofdoeltreffendheid van hibried- en dieseltegnologie en beoog om dit op groot skaal te gebruik in toekomstige voertuigaanwendings.


</doc>
<doc id="103383" url="https://af.wikipedia.org/wiki?curid=103383" title="Perodua Axia">
Perodua Axia

Die Perodua Axia is 'n motor wat vanaf 2014 deur Perodua vervaardig word en vervang die Perodua Viva. Dit is die bekostigbaarste motorvoertuig in Maleisië. Dit motor word gebou in Perodua se nuwe fabriek in Rawang, Selangor.


</doc>
<doc id="103384" url="https://af.wikipedia.org/wiki?curid=103384" title="Perodua Alza">
Perodua Alza

Die Perodua Alza is 'n motor wat vanaf 2009 deur Perodua vervaardig word. Dit is gebaseer op die Daihatsu Boon Luminas en Toyota Passo Sette, maar gebruik 'n 1.5-liter Toyota Avanza en Daihatsu Terios enjin. Die naam is gebaseer op die Spaanse woord "alzar". 


</doc>
<doc id="103385" url="https://af.wikipedia.org/wiki?curid=103385" title="Daihatsu">
Daihatsu

Daihatsu Motor Co., Ltd. (ダイハツ工業株式会社 | Daihatsu Kōgyō Kabushiki-gaisha) is die oudste Japannese motorvoertuig vervaardiger. Die hoofkantoor is in Ikeda, Osaka.




</doc>
<doc id="103387" url="https://af.wikipedia.org/wiki?curid=103387" title="Daihatsu Boon">
Daihatsu Boon

Die Daihatsu Boon is 'n motor wat van 2004 deur Daihatsu vervaardig word. Dit word ook onder die naam Toyota Passo en Daihatsu Sirion verkoop.

Buite Japan is die eerste generasie Boon verkoop as die tweede-generasie Sirion. Die eerste-generasie Sirion is as die Daihatsu Storia in Japan verkoop.


</doc>
<doc id="103388" url="https://af.wikipedia.org/wiki?curid=103388" title="Daihatsu Sirion">
Daihatsu Sirion

Die Daihatsu Sirion is 'n motorvoertuig wat sedert 1998 deur die Japanse maatskappy Daihatsu vervaardig is. Die "Sirion"-naam is vir uitvoermodelle van die Daihatsu Storia (1998–2004) en die Daihatsu Boon (2004–2010) gebruik. Sedert 2011 is die naam ook in Indonesië vir die tweede-generasie Maleisië-geboude Perodua Myvi (2011–huidig) gebruik.


</doc>
<doc id="103403" url="https://af.wikipedia.org/wiki?curid=103403" title="Kanana">
Kanana

Kanana kan na een van die volgende verwys:



</doc>
<doc id="103404" url="https://af.wikipedia.org/wiki?curid=103404" title="Kanana, Maruleng">
Kanana, Maruleng

Kanana is klein nedersetting in Maruleng Plaaslike Munisipaliteit onder Mopani-distriksmunisipaliteit in Limpopoprovinsie van Suid-Afrika.


</doc>
<doc id="103406" url="https://af.wikipedia.org/wiki?curid=103406" title="Lancia Megagamma">
Lancia Megagamma

Die Lancia Megagamma is 'n klein konsepmotor deur Giugiaro ontwerp en in 1978 by die Turynse Motorskou bekendgestel. 


</doc>
<doc id="103408" url="https://af.wikipedia.org/wiki?curid=103408" title="Lancia Stratos Zero">
Lancia Stratos Zero

Die Lancia Stratos 0 is 'n konsepmotor ontwerp deur Marcello Gandini, hoofontwerper van Bertone, en bekendgestel in 1970 by die Turynse Motorskou, ongeveer 12 maande voor die Lancia Stratos HF prototipe. 


</doc>
<doc id="103409" url="https://af.wikipedia.org/wiki?curid=103409" title="Lancia New Stratos">
Lancia New Stratos

Ná die tot totstandkoming van die Fenomenonprojek het Michael Stoschek 'n enkele eksemplaar van die nuwe Stratos bevonds. Die nuwe Stratos is in 2010 bekendgestel en gebaseer op die oorspronklike Stratos van die sewentigerjare. Dit is deur Pininfarina ontwerp en ontwikkel.


</doc>
<doc id="103410" url="https://af.wikipedia.org/wiki?curid=103410" title="NG gemeente Louis Trichardt">
NG gemeente Louis Trichardt

Die NG gemeente Louis Trichardt is die moedergemeente van die Nederduitse Gereformeerde Kerk op die dorp Louis Trichardt, in die provinsie Limpopo.

Die dorp lê aan die voet van die skilderagtige Soutpansberg. Hier het die trek van Louis Tregardt, wat die Kolonie in 1836 verlaat het, 'n paar jaar vertoef voordat die rampspoedige reis verder voortgesit is. Hier het die Voortrekkerdorpie onder leiding van genl. Andries Potgieter in 1848 tot stand gekom en is dit ná sy dood, in 1852, deur genl. Stephanus Schoeman verder opgebou. In 1867 moes hierdie florerende voorpos in die Trekkersgeskiedenis voor die aanvalle van die Bawendas ontruim word. Schoemansdal het verdwyn. Die gevreesde geelkoors en malaria het hul slagoffers in tientalle neergeslaan. Twee grafte kon uitgeken word en daarop is die stene ter gedagtenis van genl. Potgieter en wyle mev. ds. Van Warmelo aangebring. 

Voor die koms van die leraar, ds. N.J. van Warmelo, het die Voortrekkers hier ook van di. Andrew Murray en H.J. Neethling besoek ontvang. Hier aan die Soutpansberg is die eerste buitelandse sendingwerk van die Kaapse Kerk in 1862 deur Alexander MacKidd begin. In 1865 is hy oorlede, pas nadat eerw. Stephanus Hofmeyr, die eerste Afrikaanse sendeling van die Kaapse Kerk in die buiteland, by hom aangesluit het. ’n Volle 40 jaar het laasgenoemde hier gestaan. Dié oudste sendingstasie van die NG Kerk heet Kranspoort. 

Ná eerw. Hofmeyr se dood in 1905 het die toegewyde ds. John Daneel, Hofmeyr se skoonseun, die werk voortgesit. In 1898 het genl. Piet Joubert met 'n ekspedisie opgetrek teen die Bawenda-opperhoof, Mpefu, wie se hoofstat te Hangklip was. Waar die huidige kerkgebou vandag staan, het die generaal biduur die aand voor die aanval gehou en daar is belowe om, indien die oorwinning aan hulle gegee word, 'n huis vir die Here te bou en die burgers sou die beeste wat gebuit word, daarvoor afstaan. Mpefu is verdryf en die klip wat vandag as hoeksteen in die kerk is, kom uit die hoofstat en is deur die generaal vir die doel afgesonder. 

Die dorp Louis Trichardt het in 1902 tot stand gekom. Ná die stigting van die gemeente in 1906 is die eerste kerkraadsvergadering op 24 Maart daardie jaar gehou. Op hierdie vergadering het die Louis Trichardt-fonds, deur genl. Piet Joubert byeengebring, ter sprake gekom. Die plan was om sowat £5 000 vir 'n kerk te kollekteer, maar die plan het deur die mat geval. Deur genl. Joubert se bemiddeling is ook vier erwe vir kerkdoeleindes aan die gemeente geskenk. Die generaal se idee was om 'n kerkie te laat bou uit dankbaarheid vir die Here se hulp in die oorlog teen koning Magatho. Hy het gevra dat elke burger sy deel van die opbrengs van die verkoop van die buitdiere vir dié doel gee. Vele burgers het egter nie tot die destydse Ned. Herv. of Geref. Kerk behoort nie en so het daar niks van tereggekom nie. 

Die generaal het egter met die plan voortgegaan en ná sy dood het sy seun Jan. A. Joubert in die bank 'n bedrag van £280 bestem vir die bou van die kerk gevind. Hy betaal toe die bedrag aan die gemeente oor. Me. Joubert was oortuig daarvan, as dit nie was vir die Tweede Vryheidsoorlog nie, waardeur haar man se dood veroorsaak is, sou hy wel sy plan kon uitgevoer het. In haar testament het sy dus die som van £1 000 aan die gemeente van Louis Trichardt bemaak. In Februarie 1917, ná haar dood, het Jan Joubert die bedrag aan die gemeente gestuur. Reeds in haar leeftyd het sy ook aan die gemeente gedink en by geleentheid 'n harmonium geskenk.

In 1906 is 'n sinkhuis gekoop waarin die dienste gehou sou word. Op 25 Augustus 1906 was die konsulent ds. J.L. du Preez van NG Zoutpansberg teenwoordig en hou hy die dienste. Die grond waarop die pastorie en eerste kerkie gebou is, het genl. Joubert ná die verowering van Magatho in 1898 aan die kerk gegee en lê op 'n heuwel aan die voet van die Soutpansberg onder een van die hoogste punte, genaamd Hangklip. Die hoeksteen van dié kerk het genl. Piet Joubert met opset vir dié doel gekry uit die kraal van Mangatho en ds. H.E. du Plessis het dit in Julie 1908 gelê. Die sinkhuis het plek gemaak vir die kerkgebou van steen, 30 by 60 voet groot, en onder 'n spitssinkdank. In Februarie 1909 het ds. Du Plessis die kerkie plegtig ingewy. In 1912 is deur die vlytigheid van eerw. J.W. Laurentz die dak verander, die kerk verbeter en die pastorietjie gebou. Die ou kerkie het tot 1926 diens gedoen, toe die huidige, sierlike gebou ingewy is.

Die gemeente is eers tydelik deur eerw. S.J. Malan (1906 tot 1907) en later van 1912 tot 1913 deur eerw. J.W. Laurens bedien, maar hy het na Brits-Oos-Afrika gegaan om die kerk se verstrooide lidmate daar te bedien.

Op 7 Augustus 1915 het ds. en mev. J.J.F. van Schoor as eerste herderspaar hierheen gekom en hier het hulle trou gestaan tot 14 Maart 1948. Hulle het 'n groot werk hier gedoen, en onder velerlei ontberings en met durf en moed het hulle hul taak verrig. In sy dienstyd is die nuwe kerkgebou ingewy en in 1934 het die NG gemeente Messina van Louis Trichardt afgestig. 

Die gemeente het so uitgebrei dat ds. Phil Olivier in 1943 as medeleraar georden en bevestig is. Ná anderhalf jaar is ds. Olivier na Oos-Afrika en is hy opgevolg deur ds. A.S. van Niekerk, wat weer in 1946 as sendeling na Sekoekoeniland gegaan het. Albei hierdie twee jong leraars het geseënde werk gedoen. Ná die aftrede van ds. Van Schoor het ds. en mev. J.H. Frier hierheen gekom en is hy op 29 Mei 1948 bevestig. In 1949 is die nuwe pastorie gebou.





</doc>
<doc id="103411" url="https://af.wikipedia.org/wiki?curid=103411" title="Muyexe">
Muyexe

Muyexe is 'n nedersetting buite Giyani in die ooste van die Limpopoprovinsie, Suid-Afrika. Dit val onder die beheer van die Groter Giyani Plaaslike Munisipaliteit wat onder die Mopani-distriksmunisipaliteit ressorteer.



</doc>
<doc id="103412" url="https://af.wikipedia.org/wiki?curid=103412" title="Murchison, Limpopo">
Murchison, Limpopo

Murchison is 'n nedersetting buite Phalaborwa in die ooste van die Limpopoprovinsie, Suid-Afrika. Dit val onder die beheer van die Ba-Phalaborwa Plaaslike Munisipaliteit wat onder die Mopani-distriksmunisipaliteit ressorteer.



</doc>
<doc id="103413" url="https://af.wikipedia.org/wiki?curid=103413" title="Xawela">
Xawela

Xawela is 'n nedersetting buite Giyani in die ooste van die Limpopoprovinsie, Suid-Afrika. Dit val onder die beheer van die Groter Giyani Plaaslike Munisipaliteit wat onder die Mopani-distriksmunisipaliteit ressorteer.



</doc>
<doc id="103414" url="https://af.wikipedia.org/wiki?curid=103414" title="Fenomenon Stratos">
Fenomenon Stratos

Die Fenomenon Stratos is 'n konsepmotor ontwerp deur Christian Hrabalec van die firma "Fenomenon", en bekend gestel in 2005 by die Frankfurt motorskou. Die konsep is gebaseer op 'n 419pk (312 kW) V8 enjin.


</doc>
<doc id="103415" url="https://af.wikipedia.org/wiki?curid=103415" title="Skhiming">
Skhiming

Skhiming is 'n nedersetting buite Giyani in die ooste van die Limpopoprovinsie, Suid-Afrika. Dit val onder die beheer van die Groter Giyani Plaaslike Munisipaliteit wat onder die Mopani-distriksmunisipaliteit ressorteer.



</doc>
<doc id="103416" url="https://af.wikipedia.org/wiki?curid=103416" title="Rotterdam, Limpopo">
Rotterdam, Limpopo

Rotterdam, Limpopo is 'n nedersetting in die ooste van die Limpopoprovinsie, Suid-Afrika. Dit val onder die beheer van die Groter Letaba Plaaslike Munisipaliteit wat onder die Mopani-distriksmunisipaliteit ressorteer.



</doc>
<doc id="103417" url="https://af.wikipedia.org/wiki?curid=103417" title="Ga-Kgapane">
Ga-Kgapane

Ga-Kgapane is 'n nedersetting in die ooste van die Limpopoprovinsie, Suid-Afrika. Dit val onder die beheer van die Groter Letaba Plaaslike Munisipaliteit wat onder die Mopani-distriksmunisipaliteit ressorteer.



</doc>
<doc id="103418" url="https://af.wikipedia.org/wiki?curid=103418" title="Klipkraal">
Klipkraal

Klipkraal is 'n nedersetting in die ooste van die Limpopoprovinsie, Suid-Afrika. Dit val onder die beheer van die Groter Letaba Plaaslike Munisipaliteit wat onder die Mopani-distriksmunisipaliteit ressorteer.



</doc>
<doc id="103419" url="https://af.wikipedia.org/wiki?curid=103419" title="The Willows, Limpopo">
The Willows, Limpopo

The Willows is 'n nedersetting in die ooste van die Limpopoprovinsie, Suid-Afrika. Dit val onder die beheer van die Maruleng Plaaslike Munisipaliteit wat onder die Mopani-distriksmunisipaliteit ressorteer.



</doc>
<doc id="103420" url="https://af.wikipedia.org/wiki?curid=103420" title="Metz, Limpopo">
Metz, Limpopo

Metz is 'n nedersetting in die ooste van die Limpopoprovinsie, Suid-Afrika. Dit val onder die beheer van die Maruleng Plaaslike Munisipaliteit wat onder die Mopani-distriksmunisipaliteit ressorteer.



</doc>
<doc id="103421" url="https://af.wikipedia.org/wiki?curid=103421" title="Madeira, Limpopo">
Madeira, Limpopo

Madeira is 'n nedersetting in die ooste van die Limpopoprovinsie, Suid-Afrika. Dit val onder die beheer van die Maruleng Plaaslike Munisipaliteit wat onder die Mopani-distriksmunisipaliteit ressorteer.



</doc>
<doc id="103422" url="https://af.wikipedia.org/wiki?curid=103422" title="Turkey, Limpopo">
Turkey, Limpopo

Turkey is 'n nedersetting in die ooste van die Limpopoprovinsie, Suid-Afrika. Dit val onder die beheer van die Maruleng Plaaslike Munisipaliteit wat onder die Mopani-distriksmunisipaliteit ressorteer.



</doc>
<doc id="103423" url="https://af.wikipedia.org/wiki?curid=103423" title="Balloon, Limpopo">
Balloon, Limpopo

Balloon is 'n nedersetting in die ooste van die Limpopoprovinsie, Suid-Afrika. Dit val onder die beheer van die Maruleng Plaaslike Munisipaliteit wat onder die Mopani-distriksmunisipaliteit ressorteer.



</doc>
<doc id="103424" url="https://af.wikipedia.org/wiki?curid=103424" title="Bismark, Limpopo">
Bismark, Limpopo

Bismark is 'n nedersetting in die ooste van die Limpopoprovinsie, Suid-Afrika. Dit val onder die beheer van die Maruleng Plaaslike Munisipaliteit wat onder die Mopani-distriksmunisipaliteit ressorteer.



</doc>
<doc id="103425" url="https://af.wikipedia.org/wiki?curid=103425" title="Calais, Limpopo">
Calais, Limpopo

Calais is 'n nedersetting in die ooste van die Limpopoprovinsie, Suid-Afrika. Dit val onder die beheer van die Maruleng Plaaslike Munisipaliteit wat onder die Mopani-distriksmunisipaliteit ressorteer.



</doc>
<doc id="103426" url="https://af.wikipedia.org/wiki?curid=103426" title="Enable, Limpopo">
Enable, Limpopo

Enable is 'n nedersetting in die ooste van die Limpopoprovinsie, Suid-Afrika. Dit val onder die beheer van die Maruleng Plaaslike Munisipaliteit wat onder die Mopani-distriksmunisipaliteit ressorteer.



</doc>
<doc id="103427" url="https://af.wikipedia.org/wiki?curid=103427" title="Finale, Limpopo">
Finale, Limpopo

Finale is 'n nedersetting in die ooste van die Limpopoprovinsie, Suid-Afrika. Dit val onder die beheer van die Maruleng Plaaslike Munisipaliteit wat onder die Mopani-distriksmunisipaliteit ressorteer.



</doc>
<doc id="103428" url="https://af.wikipedia.org/wiki?curid=103428" title="Lorraine, Limpopo">
Lorraine, Limpopo

Lorraine is 'n nedersetting in die ooste van die Limpopoprovinsie, Suid-Afrika. Dit val onder die beheer van die Maruleng Plaaslike Munisipaliteit wat onder die Mopani-distriksmunisipaliteit ressorteer.



</doc>
<doc id="103429" url="https://af.wikipedia.org/wiki?curid=103429" title="Worcester, Limpopo">
Worcester, Limpopo

Worcester is 'n nedersetting in die ooste van die Limpopoprovinsie, Suid-Afrika. Dit val onder die beheer van die Maruleng Plaaslike Munisipaliteit wat onder die Mopani-distriksmunisipaliteit ressorteer.



</doc>
<doc id="103430" url="https://af.wikipedia.org/wiki?curid=103430" title="Bordeaux, Limpopo">
Bordeaux, Limpopo

Bordeaux is 'n nedersetting in die ooste van die Limpopoprovinsie, Suid-Afrika. Dit val onder die beheer van die Groter Tzaneen Plaaslike Munisipaliteit wat onder die Mopani-distriksmunisipaliteit ressorteer.



</doc>
<doc id="103431" url="https://af.wikipedia.org/wiki?curid=103431" title="Lenyenye">
Lenyenye

Lenyenye is 'n nedersetting in die ooste van die Limpopoprovinsie, Suid-Afrika. Dit val onder die beheer van die Groter Tzaneen Plaaslike Munisipaliteit wat onder die Mopani-distriksmunisipaliteit ressorteer.



</doc>
<doc id="103432" url="https://af.wikipedia.org/wiki?curid=103432" title="Julesburg">
Julesburg

Julesburg is 'n nedersetting in die ooste van die Limpopoprovinsie, Suid-Afrika. Dit val onder die beheer van die Groter Tzaneen Plaaslike Munisipaliteit wat onder die Mopani-distriksmunisipaliteit ressorteer.



</doc>
<doc id="103433" url="https://af.wikipedia.org/wiki?curid=103433" title="Dwarsfontein">
Dwarsfontein

Dwarsfontein is 'n nedersetting in die ooste van die Limpopoprovinsie, Suid-Afrika. Dit val onder die beheer van die Groter Tzaneen Plaaslike Munisipaliteit wat onder die Mopani-distriksmunisipaliteit ressorteer.



</doc>
<doc id="103434" url="https://af.wikipedia.org/wiki?curid=103434" title="Burgersdorp, Limpopo">
Burgersdorp, Limpopo

Burgersdorp is 'n nedersetting in die ooste van die Limpopoprovinsie, Suid-Afrika. Dit val onder die beheer van die Groter Tzaneen Plaaslike Munisipaliteit wat onder die Mopani-distriksmunisipaliteit ressorteer.



</doc>
<doc id="103436" url="https://af.wikipedia.org/wiki?curid=103436" title="Shiluvane">
Shiluvane

Shiluvane is 'n nedersetting in die ooste van die Limpopoprovinsie, Suid-Afrika. Dit val onder die beheer van die Groter Tzaneen Plaaslike Munisipaliteit wat onder die Mopani-distriksmunisipaliteit ressorteer.



</doc>
<doc id="103437" url="https://af.wikipedia.org/wiki?curid=103437" title="Sangoma, Limpopo">
Sangoma, Limpopo

Sangoma is 'n nedersetting in die ooste van die Limpopoprovinsie, Suid-Afrika. Dit val onder beheer van die Groter Tzaneen Plaaslike Munisipaliteit wat onder die Mopani-distriksmunisipaliteit ressorteer.



</doc>
<doc id="103438" url="https://af.wikipedia.org/wiki?curid=103438" title="Politsi">
Politsi

Politsi is 'n nedersetting in die ooste van die Limpopoprovinsie, Suid-Afrika. Dit val onder die beheer van die Groter Tzaneen Plaaslike Munisipaliteit wat onder die Mopani-distriksmunisipaliteit ressorteer.



</doc>
<doc id="103439" url="https://af.wikipedia.org/wiki?curid=103439" title="Nkowankowa">
Nkowankowa

Nkowankowa is 'n nedersetting in die ooste van die Limpopoprovinsie, Suid-Afrika. Dit val onder die beheer van die Groter Tzaneen Plaaslike Munisipaliteit wat onder die Mopani-distriksmunisipaliteit ressorteer.



</doc>
<doc id="103440" url="https://af.wikipedia.org/wiki?curid=103440" title="Letsitele">
Letsitele

Letsitele is 'n nedersetting in die Letabavallei van die Limpopoprovinsie, Suid-Afrika. Dit val onder die beheer van die Groter Tzaneen Plaaslike Munisipaliteit wat onder die Mopani-distriksmunisipaliteit ressorteer.

Dit is 'n gebied wat uiters geskik is vir vrugte- en ander gewasboerdery, veral weens die warm klimaat en volop water vir besproeiing.



</doc>
<doc id="103441" url="https://af.wikipedia.org/wiki?curid=103441" title="NG gemeente Amsterdam">
NG gemeente Amsterdam

Die NG gemeente Amsterdam is ’n gemeente in die Nederduitse Gereformeerde Kerk se Oostelike Sinode en in die provinsie Mpumalanga.

Die geskiedenis van die gemeente Amsterdam, wat in 1910 van die destyds so uitgestrekte gemeente Ermelo afgestig is, het maar 'n betreklik stil verloop gehad. Die gemeente was besonder gelukkig dat sy eerste konsulent ds. Paul Nel was, die leraar van die moedergemeente. Ds. Nel het dan ook diep spore in hierdie gemeente nagelaat. 

Die kerkraad het sy eerste vergadering op 30 April 1910 gehou en op 31 Augustus van dieselfde jaar is die eerste beroep uitgebring. Die keuse het op dr. W.P. Steenkamp geval, maar hy het die beroep bedank. Op 28 Oktober 1911 is ds. A.J. Jacobs beroep en hy het die beroep aanvaar, sodat hy die eerste leraar van die gemeente geword het. Ds. Jacobs het tot 1915 hier gearbei, en nadat 'n beroep op prop. H.P.M. Steyn uitgebring is, waarvoor hy bedank het, is prop. J.J. Hattingh op 28 April 1917 beroep. Hy het die beroep aanvaar en het met baie vrug tot 1925 as herder van die gemeente opgetree. 

Daarna het di. J.P. Joubert (1925–'39), ds. M.H. Horak (1939–'46) en ds. E.C. Kriel (1947–‘50) agtereenvolgens aan die hoof van die gemeente gestaan en besonder geseënde werk hier verrig. Vanaf 1950 was ds. F.L. Cloete die herder en leraar van die gemeente. 

'n Paar belangrike mylpale in die geskiedenis van die gemeente is die volgende: Op 3 Augustus 1929 is die hoeksteen van die huidige kerkgebou, ontwerp deur Gerard Moerdyk, gelê en reeds op 29 Maart 1930 kon die inwyding onder blyke van baie groot belangstelling plaasvind. Wyle ds. Paul Nel, Moderator van die Kerk, het 'n treffende inwydingsrede gehou. In die naweek van 26 tot 28 April 1935 het die gemeente met groot dankbaarheid sy kwarteeufees gevier. Ook hierdie feesviering is goed bygewoon en besielende boodskappe is deur die plaaslike leraar, ds. J.P. Joubert, en deur die besoekende leraars, di. D.R. v.d. Meulen, J.H.M. Stofberg en Paul Nel, aan die gemeente gebring. 

In 1950 het die gemeente nog 'n voorwaartse stap gedoen met die aankoop van 'n nuwe en doelmatige pastorie.




</doc>
<doc id="103442" url="https://af.wikipedia.org/wiki?curid=103442" title="Modjadji Hoofkraal">
Modjadji Hoofkraal

Modjadji Hoofkraal is 'n nedersetting oos van Duiwelskloof, in die Limpopoprovinsie, Suid-Afrika. Dit val onder die beheer van die Groter Letaba Plaaslike Munisipaliteit wat onder die Mopani-distriksmunisipaliteit ressorteer.

Op die berghange bokant die Hoofkraal kom die beskermde Modjadji-broodboom ("Encephalartos transvenosus") in groot hoeveelhede voor.



</doc>
<doc id="103443" url="https://af.wikipedia.org/wiki?curid=103443" title="The Oaks, Limpopo">
The Oaks, Limpopo

The Oaks is 'n nedersetting op die noorderoewer van die Olifantsrivier in die Limpopoprovinsie, Suid-Afrika. Dit val onder die beheer van die Maruleng Plaaslike Munisipaliteit wat onder die Mopani-distriksmunisipaliteit ressorteer.



</doc>
<doc id="103444" url="https://af.wikipedia.org/wiki?curid=103444" title="Schuinsrand">
Schuinsrand

Schuinsrand is 'n klein nedersetting in die Lepelle-Nkumpi Plaaslike Munisipaliteit, Capricorn-distrik in die Limpopoprovinsie.



</doc>
<doc id="103445" url="https://af.wikipedia.org/wiki?curid=103445" title="Byldrift">
Byldrift

Byldrift is 'n klein nedersetting in die Lepelle-Nkumpi Plaaslike Munisipaliteit, Capricorn-distrik in die Limpopoprovinsie.



</doc>
<doc id="103446" url="https://af.wikipedia.org/wiki?curid=103446" title="Droogte, Limpopo">
Droogte, Limpopo

Droogte is 'n klein nedersetting in die Lepelle-Nkumpi Plaaslike Munisipaliteit, Capricorn-distrik in die Limpopoprovinsie.



</doc>
<doc id="103447" url="https://af.wikipedia.org/wiki?curid=103447" title="Klipheuvel">
Klipheuvel

Klipheuvel is 'n klein nedersetting in die Lepelle-Nkumpi Plaaslike Munisipaliteit, Capricorn-distrik in die Limpopoprovinsie.



</doc>
<doc id="103448" url="https://af.wikipedia.org/wiki?curid=103448" title="Moria">
Moria

Moria is 'n dorp in die Polokwane Plaaslike Munisipaliteit, Capricorn-distrik in die Limpopoprovinsie.



</doc>
<doc id="103449" url="https://af.wikipedia.org/wiki?curid=103449" title="Mankweng">
Mankweng

Mankweng is 'n nedersetting in die Polokwane Plaaslike Munisipaliteit, Capricorn-distrik in die Limpopoprovinsie.



</doc>
<doc id="103450" url="https://af.wikipedia.org/wiki?curid=103450" title="Laaste Hoop">
Laaste Hoop

Laaste Hoop is 'n nedersetting in die Polokwane Plaaslike Munisipaliteit, Capricorn-distrik in die Limpopoprovinsie.



</doc>
<doc id="103451" url="https://af.wikipedia.org/wiki?curid=103451" title="Koloti">
Koloti

Koloti is 'n groot nedersetting naby Polokwane in Capricorn-distrik in die Limpopoprovinsie.

Koloti funksioneer as die wetgewende setel van die Aganang Plaaslike Munisipaliteit.



</doc>
<doc id="103452" url="https://af.wikipedia.org/wiki?curid=103452" title="Ga-Molepo">
Ga-Molepo

Ga-Molepo is 'n nedersetting in die Polokwane Plaaslike Munisipaliteit, Capricorn-distrik in die Limpopoprovinsie.



</doc>
<doc id="103454" url="https://af.wikipedia.org/wiki?curid=103454" title="Eerstegoud">
Eerstegoud

Eerstegoud is 'n klein nedersetting in die Polokwane Plaaslike Munisipaliteit, Capricorn-distrik in die Limpopoprovinsie.



</doc>
<doc id="103455" url="https://af.wikipedia.org/wiki?curid=103455" title="NG gemeente Morgenzon">
NG gemeente Morgenzon

Die NG gemeente Morgenzon is ’n gemeente in die Nederduitse Gereformeerde Kerk se Hoëveld Sinode met sy middelpunt op die dorpie Morgenzon in Mpumalanga.

Die gemeente Morgenzon is in September 1912 gestig. Alles moes vanuit die grond begin word. In Maart 1914 is die eerste leraar in die persoon van prop. D.P. Ackerman bevestig. Deur hartlike samewerking het die gemeente toe reeds 'n pastorie en doelmatige kerkgebou besit. In 1927 het die gemeente 'n sierlike kerksaal tot diens van die Here daargestel. Veral die susters van die gemeente het huIle hiervoor beywer. 

Onder die aansporing en ywer van leraar en leraarsvrou, het die gemeente 'n kerkboufonds opgebou. Einde 1927 vertrek die pastoriepaar na Bethlehem. Die vakature word in Maart gevul deur prop. J.J. Griesel, wat meer as 20 jaar hier gearbei het. November 1930 wy die gemeente die sierlike kerkgebou teen 'n koste van £15 000 aan die diens van die Here. Die argitek was Gerard Moerdyk. Ongelukkig moes die gemeente in 1949 feitlik die hele gebou teen 'n koste van £11 000 deur reparasies laat verander. Onder die bekwame leiding van boukontrakteur F.P. van Heerden is die werk stewig en sierlik gedoen. Omstreeks 1951 kon die gemeente besit neem van 'n pragtige elektriese pyporrel wat sonder skuld ingewy is. Die koste daarvan (£3 600) is die bewys van die ywer en inspanning van die susters in die gemeente. Destyds is ook pragtige skole en koshuise ter waarde van £200 000 ingewy. 

Die gemeente is destyds gekenmerk deur hartlike samewerking, liefde teenoor die pastoriegesin en ywer vir die Heer. Die verenigings en Sondagskool in die gemeente het geseënde werk gedoen, aldus Ons gemeentelike feesalbum (1952).




</doc>
<doc id="103457" url="https://af.wikipedia.org/wiki?curid=103457" title="Kalkspruit A (Ga-Maraba)">
Kalkspruit A (Ga-Maraba)

Kalkspruit A (of Ga-Maraba) is 'n landelike nedersetting wes van Polokwane in die Limpopoprovinsie van Suid-Afrika.



</doc>
<doc id="103458" url="https://af.wikipedia.org/wiki?curid=103458" title="De Villiersdale">
De Villiersdale

De Villiersdale is 'n dorp in die Blouberg Munisipaliteit van Capricorn-distrik in Suid-Afrika.



</doc>
<doc id="103459" url="https://af.wikipedia.org/wiki?curid=103459" title="My Darling, Limpopo">
My Darling, Limpopo

My Darling is 'n nedersetting in die Blouberg Munisipaliteit van Capricorn-distrik in Suid-Afrika.



</doc>
<doc id="103460" url="https://af.wikipedia.org/wiki?curid=103460" title="Indermark">
Indermark

Indermark is 'n nedersetting in die Blouberg Munisipaliteit van Capricorn-distrik in Suid-Afrika.



</doc>
<doc id="103461" url="https://af.wikipedia.org/wiki?curid=103461" title="Grootdraai">
Grootdraai

Grootdraai is 'n nedersetting en myn in die Blouberg Munisipaliteit van Capricorn-distrik in Suid-Afrika.



</doc>
<doc id="103462" url="https://af.wikipedia.org/wiki?curid=103462" title="Eldorado, Limpopo">
Eldorado, Limpopo

Eldorado, Limpopo is 'n dorpie in die Blouberg Munisipaliteit van Capricorn-distrik in Suid-Afrika.



</doc>
<doc id="103463" url="https://af.wikipedia.org/wiki?curid=103463" title="Ashmore- en Cartiereilande">
Ashmore- en Cartiereilande

Die Gebied van die Ashmore- en Cartiereilande (Engels: "Territory of Ashmore and Cartier Islands") is 'n onbewoonde eksterne gebied van Australië, wat uit die Ashmoreeilande en die Cartiereiland bestaan. Hulle is in die Indiese Oseaan op die rand van die kontinentale plat van die Australiese kontinent sowat 320 km noordwes van Australië en 144 km suid van die Indonesiese eiland Rote geleë.

Die gebied bestaan uit die Ashmore-rif met 155,4 km² (insluitend die West-, Middle-, East-eilande en twee strandmere binne die rif) en die Cartier-rif met 44 km² (insluitend die Cartier-eiland). Die nabygeleë Hibernia-rif, 42 km noordoos van die Ashmore-rif, behoort nie tot die gebied nie, maar maak deel uit van die Australiese deelstaat Wes-Australië.



</doc>
<doc id="103464" url="https://af.wikipedia.org/wiki?curid=103464" title="Koraalsee-eilande">
Koraalsee-eilande

Die Koraalsee-eilande-gebied (Engels: "Coral Sea Islands Territory") is 'n meestal onbewoonde eksterne gebied van Australië, wat uit die Koraalsee-eilande bestaan. Hulle is in die Koraalsee net noordoos van die Australiese deelstaat Queensland en die Groot Koraalrif geleë.

Die gebied het 'n totale oppervlakte van 780 000 km² en is in 1969 gestig. Voor dit is die eilande as deel van die deelstaat Queensland beskou. In 1997 is die Koraalsee-eilande-gebied uitgebrei.



</doc>
<doc id="103469" url="https://af.wikipedia.org/wiki?curid=103469" title="Lancia Sibilo">
Lancia Sibilo

Die Lancia Sibilo is 'n konsepmotor ontwerp deur Bertone, en bekend gestel in 1978. Die motor is gebaseer op die Lancia Stratos, maar is vier duim langer.


</doc>
<doc id="103470" url="https://af.wikipedia.org/wiki?curid=103470" title="Bertone Nuccio">
Bertone Nuccio

Die Bertone Nuccio is 'n konsepmotor ontwerp deur Bertone om die maatskappy se 100ste bestaansjaar te vier. Dit is by die Internasionale Geneefse Motorskou van 2012 bekend gestel.

Die 2-deur Nuccio is ontwerp deur Michael Robinson, Bertone se ontwerpdirekteur, en word aangedryf deur 'n middel-geplaasde V8-enjin.

Die motor is genoem na Nuccio Bertone, die seun van die stigter van Bertone, Giovanni Bertone.


</doc>
<doc id="103477" url="https://af.wikipedia.org/wiki?curid=103477" title="NG gemeente Machado-Boven">
NG gemeente Machado-Boven

Die NG gemeente Machadodorp was die naam van ’n gemeente in die Nederduitse Gereformeerde Kerk se Oostelike Sinode wat verander is na Macho-Boven nadat die gemeente Waterval-Boven (gestig in 1936) daarby ingelyf is. 

Die gemeente Machadodorp is op 13 November 1912 deur die Ringskommissie van die Ring van Lydenburg gestig. Die eerste kerkraadsvergadering is op 2 Desember 1912 gehou en het uit vyf ouderlinge en 10 diakens bestaan. Op 2 Desember is ds. A.G. Driessen van Barberton met 'n volstrekte meerderheid beroep. Groot was die blydskap toe die gemeente op 12 Februarie 1913 'n eie leraar kon verwelkom.

Die gemeente was arm en het geen geld gehad nie. Op 16 Mei 1916 het ds. Driessen demissie ontvang en het hy uit die gemeente vertrek. Die volgende leraar was ds. G.C. van Rooyen (1915–'24). Gedurende die dienstyd van ds. Van Rooyen is die eerste motorkar vir gemeentelike werk aangekoop. Onder datum Januarie 1921 kom die volgende in die notule van 'n kerkraadsvergadering voor: “Die kommissie vir die aankoop van die motor gee verslag dat die motor ontvang is teen 'n prys van £427 7s. 1d. Daar er geen krediet kon verkry word, moes die motor gelos word deurdat dit C.O.D. (KBA) gestuur werd." 

In hierdie tyd het die gemeente ook die behoefte aan 'n doeltreffende kerkgebou gevoel en is daar met die insameling van geld 'n begin gemaak. In April 1926 is prop. J.A. Theron as leraar van die gemeente bevestig. In dieselfde jaar het die kerkraad besluit om 'n aanvang te maak met 'n nuwe kerkgebou. Die inwyding het op 30 Maart 1928 plaasgevind, sonder 'n pennie skuld. Die gebou het £13 800 gekos. 

Ds. Paul Nel van Ermelo, het die inwydingsdiens waargeneem. Groot was die vreugde van die gemeente om die sierlike Godshuis in besit te neem. In April 1944 het ds. Theron, ná 'n dienstyd van 18 jaar, 'n beroep na Mafeking aangeneem. Sy opvolger was ds. J.P. Joubert van Chrissiesmeer en hy is op 12 Augustus 1944 hier bevestig. 

Ná 'n dienstyd van twee jaar en drie maande het hy vertrek na Lydenburg. Op 22 Maart 1947 het ds. P.H. Coetzee hier gekom. Gedurende die dienstyd van ds. Theron is Waterval-Boven afgestig en het hy 'n selfstandige gemeente geword. Ds. Joubert het die noodsaaklikheid van 'n skoolkoshuis gevoel. Die kerkraad was die saak goedgesind, met die gevolg dat op 30 Julie 1948 die gerieflike koshuis geopen kon word. 

Op sendinggebied het die gemeente ook nie agterweë gebly nie. Sendingvriende het bymekaargestaan en 'n doeltreffende sendingkerk in die swart woonbuurt opgerig.





</doc>
<doc id="103483" url="https://af.wikipedia.org/wiki?curid=103483" title="NG gemeente Krokodilrivier">
NG gemeente Krokodilrivier

Die NG gemeente Krokodilrivier is die oudste gemeente van die Nederduitse Gereformeerde Kerk op die dorp Brits in Noordwes aan dié provinsie se grens met Gauteng.

In die jaar 1914 is die gemeente Krokodilrivier van die NG gemeente Magaliesburg afgestig. In daardie vakante periode het ds. Rudolph van Rustenburg as konsulent opgetree. Die eerste leraar, ds. S.J. van der Spuy, het in 1916 hier aangekom. ’n Aantal jare lank het hy die gemeente getrou bearbei. Hy ontvang toe 'n beroep na Malopo omstreeks die jaar 1924 en vertrek daarheen. Kort was sy verblyf in die gemeente Malopo, want slegs drie maande daarna word hy teruggeroep na Krokodilrivier, waarheen hy terugkeer met die uitdruklike voorwaarde dat die gesindheid teenoor die sendingsaak onmiddellik in die kerkraad en gemeente verbeter en met ywer aangepak word. 

Ná sy dood word hy opgevolg deur ds. W.R. Joyce, wat van 1927 tot 1948 die gemeente bedien het. Deur sy ywerige optrede vir die sendingsaak het daar in 1930 'n sendinggemeente tot stand gekom waarvan Seretsi die eerste evangelis was en Maloto die eerste inboorling-leraar. Eerw. Maloto het egter 'n magtige skeuring in die sendinggemeente veroorsaak, so groot dat toe eerw. Phiri in 1944 bevestig is, feitlik geen swart lidmaat teenwoordig was nie. Eerw. Tshenge volg eerw. Phiri in 1951 op. 

Gedurende die bediening van ds. W.R. Joyce het hierdie dele, wat vroeër saam met Magaliesburg alles een met Pretoria was, nog drie dogtergemeentes laat afstig en een kleindogter. Ds. W.R. Joyce het hom beywer om die gemeentes Krokodilrivier en Brits aaneen te behou met een groot kerk en twee leraars, maar eindelik het die afstigters geseëvier en so het die jong gemeente Brits in 1949 tot stand gekom Die gemeente het toe meer as 'n jaar lank vakant gebly, totdat ds. E. Friis op 28 Januarie 1950 in Krokodilrivier georden is. 

Die eerste kerksaal was 'n sinksaal wat op Krokodilrivier gestaan het, naby die ou pastorie. Dis ongeveer 8 km buite die dorp Brits. Die oorspronklike gedagte was dat daar 'n dorp aangelê sou word, maar later het dit geblyk dat die gedagte verkeerd was. Die gevolg was dat die ou pastorie in 1916 daar gebou is en 18 Oktober 1918 het ds. Van der Spuy die hoeksteen van 'n sierlike kerk daar gelê. Die ou pastorie en ou kerk is later verkoop. Ds. W.R. Joyce het egter die voorreg gehad om op 5 Augustus 1939 die hoeksteen van 'n sierlike kerksaal op Brits self te lê, wat ná afstrigting die saal van Brits-gemeente geword het. Ds. E. Friis het die voorreg gehad om die inwyding van die nuwe pastorie op Brits waar te neem. Die hoeksteen van die nuwe kerk, ontwerp deur Gerard Moerdyk en Henry Watson, langs die nuwe pastorie in Harringtonstraat is op 8 September 1951 gelê. Met die beywering van een van ds. Joyce se diakens, mnr. S.H. du Plessis, het daar in die swart woonbuurt 'n sendingkerk verrys, waarvan die hoeksteen deur eerw. Phiri op 6 Maart 1949 gelê is. Daarna het die moedergemeente haar beywer vir 'n nuwe skool by die sendingkerk.




</doc>
<doc id="103487" url="https://af.wikipedia.org/wiki?curid=103487" title="NG gemeente Dullstroom">
NG gemeente Dullstroom

Die NG gemeente Dullstroom was ’n gemeente in die Nederduitse Gereformeerde Kerk se Oostelike Sinode met sy middelpunt op die dorp Dullstroom in Mpumalanga. Dit is ingelyf by die NG gemeente Belfast.

Dullstroom, die hoogste dorp in Suid-Afrika, is tussen Belfast en Lydenburg bo-op die berge van die destydse Oos-Transvaal geleë. Hier is die gemeente Dullstroom op 1 November 1916 gestig. Dadelik ná die afstigting het hierdie klein gemeente aan die werk gespring om fondse in te samel vir 'n kerk en pastorie.

Op 20 Oktober 1917 is ds. J.S. Theron van Pretoria beroep. Hy neem die beroep aan en word op 12 Januarie 1918 bevestig as die eerste leraar van die gemeente. Hy moes hy die werk doen onder baie moeilike omstandighede aangesien die gemeente nog geen kerk of pastorie gehad het nie. Op 2 April 1919 kon 'n mooi, ruim pastorie egter in gebruik geneem word. 18 Oktober 1919 (volgens "Ons gemeentelike feesalbum", maar volgens die steen self 17 Oktober) was vir die gemeente 'n heuglike dag toe die hoeksteen van die nuwe kerk gelê is deur ds. Paul Nel, voorsitter van die Ring van Lydenburg. Die inwyding van die nuwe kerkgebou geskied op 13 November 1920. Die wydingsrede by die geleentheid is uitgespreek deur die Moderator van die Transvaalse Kerk, ds. A.J. Louw.

Nadat ds. Theron deeglike aanvoorwerk gedoen het, neem hy 'n beroep na Pretoria aan en ontvang op 6 Julie 1921 demissie. Ds. J. Le Roux Retief word nou beroep en op 18 Februarie 1922 bevestig. Hy vind die finansies van die gemeente in 'n onbevredigende toestand en sorg dat dit deeglik gereorganiseer word. Ná ses jaar van geseënde arbeid gee sy gesondheid so in dat die kerkraad verplig is om hom op 30 Junie 1928 demissie te verleen.

Op 10 November 1928 word ds. C.B. Brink as leraar van die gemeente bevestig. Nou het die worsteljare van die depressie gekom, wat gedreig het om die gemeente te laat onder gaan. Met harde arbeid en opoffering is hierdie tydperk oorbrug. Die tweede beroep van Witbank neem ds. Brink aan en vertrek op 28 April 1934.

Prop. W.H.B. Ebersohn word nou beroep en op 25 Augustus 1934 bevestig. Ook hy, soos die vorige leraars, het gedurig met die groot kerkskuld te worstel gehad. Hy bearbei die gemeente met seën tot 8 Mei 1937. Na 'n eerste beroep bedank is, neem prop. W.H.S. Barnard die beroep aan. Op 30 Oktober 1937 word hy georden en bevestig. In hierdie tyd was daar veral 'n moeilike stryd teen buitekerklike bewegings. Onder sy leiding wend die gemeente 'n kragtige poging aan en slaag daarin om die kerkskuld baie te verminder. Op 2 Oktober 1943 vertrek hy na die gemeente Vorentoe.

Prop. J.P. Grobler van Turffontein word op 26 Augustus 1944 georden en bevestig in die gemeente. Onder die besef dat 'n langdurige skuldelas die gemeente geestelik dood maak, pak hy hierdie probleem met erns aan, en op 1 April 1945 kon die gemeente die skulddelging feestelik vier. Op 25 Augustus 1946 neem ds. Grobler afskeid van die gemeente en vertrek na Grootfontein.

Ná 'n vakature van sewe maande neem ds. B.J.M. Britz van Koedoesrand die beroep aan en word op 5 April 1947 as leraar van die gemeente bevestig.





</doc>
<doc id="103493" url="https://af.wikipedia.org/wiki?curid=103493" title="NG gemeente Charl Cilliers">
NG gemeente Charl Cilliers

Die NG gemeente Charl Cilliers is ’n gemeente in die Nederduitse Gereformeerde Kerk se Sinode Hoëveld met sy middelpunt op die dorpie Charl Cilliers, suid van Secunda in Mpumalanga.

Die gemeente is in die jaar 1917 gestig. In sy eerste 35 jaar het hy nie minder nie as sewe predikante gehad. Die eerste leraar wat die gemeente bedien het, was ds. A.G. Driessen (1917–'24). Aanvanklik is die eredienste in 'n ou sinkkerkie gehou, maar met die jare het dit ook finansieel beter gegaan met die gemeente. Die eerste pastorie was ongeveer 'n myl van die kerkie geleë en in die tyd van ds. Driessen is daar dan ook 'n nuwe pastorie gebou. 

Sy opvolger, ds. J.J.H. Hattingh, het die gemeente in die jare 1924 tot 1932 bedien. In hierdie tyd het die gemeente ook nog maar finansieel gebukkend gegaan weens die Groot Depressie. Die dorpie is aanvanklik as 'n kerkplaas uitgelê, waarop honderde tente met nagmaaltyd opgeslaan is. Met verloop van tyd het die dorpie egter uitgebrei sodat gemeentelede ook hulle eie dorpshuise begin bou het. 

In die tyd van ds. J.C.G. Kotzé (1933–'36) het daar 'n geweldige skudding in die gemeente plaasgevind. Die gemeente het met nuwe ywer begin werk om 'n bestendige godshuis daar te stel. Skaars was die reuse-gebou van meer as 1 000 sitplekke en met 'n toring wat sowat 18 myl ver gesien kon word, voltooi, of die leraar het 'n beroep na Roodepoort aangeneem. 

Sy opvolger, ds. B.J.K. Anderssen, het die gemeente in die jare 1937 tot 1941 bedien en hy is opgevolg deur ds. G.J.V. Bell, wat die gemeente tussen die jare 1941 tot 1944 voorgegaan het. Ná hom het ds. J.M. du Toit die gemeente tussen die jare 1944 en 1948 bedien. In sy tyd is die groot kerkterrein beplant en verfraai. 

Ds. W.G. Deacon het op 26 Maart 1949 die herderstaf hier opgeneem en in sy tyd het die gemeente, wat hom tot dusver nog steeds met klavierbegeleiding moes behelp, 'n orrel aangeskaf. Iets wat die groei en vooruitgang van die gemeente met die jare baie benadeel het, was die gebrek aan water. Herhaalde pogings om boorgate te sink het maar keer op keer op mislukkings uitgeloop, tot daar eindelik aan die begin van 1951 'n baie sterk water oopgeboor is. 

In 1951 skryf die gemeente se medewerker, waarskynlik ds. Deacon, in "Ons gemeentelike feesalbum": “Steeds gaan hierdie gemeente voort op die pad van die geloof soos die groot volksheld Charl Cilliers, na wie hierdie gemeente vernoem is, vir hulle die voorbeeld gestel het.”





</doc>
<doc id="103494" url="https://af.wikipedia.org/wiki?curid=103494" title="Noordhoek, Bloemfontein">
Noordhoek, Bloemfontein

Noordhoek is 'n 68% Blanke voorstad van Bloemfontein in die Vrystaat.


</doc>
<doc id="103495" url="https://af.wikipedia.org/wiki?curid=103495" title="Navalsig">
Navalsig

Navalsig is 'n voorstad van Bloemfontein in die Vrystaat.


</doc>
<doc id="103497" url="https://af.wikipedia.org/wiki?curid=103497" title="Hospitaalpark">
Hospitaalpark

Hospitaalpark is 'n 85% Blanke voorstad van Bloemfontein in die Vrystaat.


</doc>
<doc id="103498" url="https://af.wikipedia.org/wiki?curid=103498" title="Loerierpark">
Loerierpark

Loerierpark is 'n 91% Swart voorstad van Bloemfontein in die Vrystaat.


</doc>
<doc id="103499" url="https://af.wikipedia.org/wiki?curid=103499" title="Langenhovenpark">
Langenhovenpark

Langenhovenpark is 'n groot, oorwegend wit voorstad van Bloemfontein in die Vrystaat.



</doc>
<doc id="103500" url="https://af.wikipedia.org/wiki?curid=103500" title="Pellissier, Bloemfontein">
Pellissier, Bloemfontein

Pellissier is a 71% Wit voorstad van Bloemfontein in die Vrystaat.


</doc>
<doc id="103501" url="https://af.wikipedia.org/wiki?curid=103501" title="Sensuurwet (Wet op Publikasies en Vermaaklikhede van 1963 en 1974)">
Sensuurwet (Wet op Publikasies en Vermaaklikhede van 1963 en 1974)

Die sensuurwet onder Apartheid verwys na die Wet op Publikasies en Vermaaklikhede wat sedert 1963 deur die parlement aanvaar is om binnelandse publikasies aan sensuur te onderwerp. Die bepaling van hierdie wet kon 'n publikasie ongewens verklaar indien die werk, of deel daarvan, onbetaamlik, onwelvoeglik, aanstootlik of skadelik vir die openbare sedes en/of godslasterlik sou wees en dit enige bevolkingsdeel van die Republiek van Suid-Afrika belaglik of veragtelik sou maak.

Beheer oor publikasies is voor die eerste wetgewing van 1963 deur die Volksraad toegepas deur verskeie koloniale of provinsiale wette, doeanewette en die Sensuurwet van 1931. Van die Apartheid-Sensuurwetgewing toon wel duidelike ooreenkomste met dié tydens die Tweede Wêreldoorlog, toe Suid-Afrika deel van die Britse Ryk was.

Tydens die Tweede Wêreldoorlog is onder meer 'n paar Afrikaanse boeke verbied, kragtens ’n regulasie dat boeke wat aan enige deel van die gemeenskap aanstoot mag gee, nie aangekoop mag word nie. Die verhouding tussen die Afrikaans- en Engelssprekendes was op daardie stadium swak - want daar was veral spanning tussen Republikeinsgesindes (wat onafhanklikheid nastreef) en Rojaliste (wat vir die Britse Ryk veg). Hoewel die meerderheid soldate wat aan die oorlog deelgeneem het inderdaad Afrikaanssprekend was, het veral die Engelssprekende soldate en Afrikaanssprekende burgerlikes mekaar aangerand. Een aanval op "Die Vaderland" en "Die Transvaler" se geboue op Saterdagaand, 1 Februarie 1941, waar manuskripte en persklaar romans, toneelstukke en akademiese artikels vernietig is, volg op 'n lang aanloop. Verdagmakery begin reeds na afloop van Heldedagviering op 28 Oktober 1939 op Vryburg. Speurders wou verneem oor die gedig "Voor in die wapad brand 'n lig" deur A.G. Visser, want die aanleiding tot die ondersoek was blykbaar "'n simboliese voorstelling van moedersmart in die konsentrasiekampe".

Die eerste boek wat op amateuragtige wyse deur 'n burger self 'n verbod op geplaas is (glo op las van die Regering), is die topverkoper "Ek rebelleer!" deur J.A. Smith (assistent-kommandant-generaal van die Ossewabrandwag), waarin hy sy ervarings as Kaaplandse skoolseun en Rebel tydens die Anglo-Boereoorlog meedeel. Die boek is uit eie beweging deur die Engelse voorsitter van 'n skoolraad te Port Elizabeth laat verwyder uit die stad se skoolbiblioteke; by nadere ondersoek was daar geen sprake van enige opdrag van die militêre owerheid of Minister van Verdediging nie. Toe hierdie nuus aan die lig kom, het skoolkomitees met dank die skenkings van die boek in ontvangs geneem en die omsendbrief ignoreer.

Generaal Manie Maritz se boek, "My lewe en strewe", is die eerste Afrikaanse boek wat deur die regering tydens die Tweede Wêreldoorlog verban is, in Maart 1941. Dit is gedoen kragtens die noodregulasies tydens die duur van die oorlog - omdat dit een deel van die bevolking teen die ander ophits. Die eerste oplaag was toe reeds uitverkoop. Dit boek is sterk gegrond op die "Protokolle" van die "Geleerdes Oues van Zion" en anti-Joods. Die staat voer aan dit is 'n heftige aanval op die Jode en propaganda, veral met die woorde "Laat ons die kanker wat aan ons volkslewe vreet - naamlik die Jood - verwyder." Maritz meen hy het nie bedoel dat die Jode met geweld magteloos gemaak moes word nie, maar op ander maniere. In sy oë was dit die knoeiery van die Jode wat aanleiding gegee het tot die 27 000 Afrikanervroue- en kinders wat hul lewens in die konsentrasiekampe tydens die Anglo-Boereoorlog verloor het. Hy voel dit is sy plig as burger om in te gryp as daar dinge gebeur wat moontlik aanleiding tot die bloedvergieting van sy eie volk sou lei. Maritz ontken dat Christus en sy dissipels Jode was, maar wel Judas Iskariot. Hy beskou ook nie die Jood as medemens nie. Maritz is weens sy minagting van die hof (weens uitbarstings) en verdere uitlatings 'n verswarende 75 pond-boete opgelê, of nege maande gevangenisstraf. Die boete is nie betaal nie en 'n lasbrief vir die gevangesetting is uitgereik. 'n Prokureur, W.G. Kirsten, het na afloop van Maritz se inhegtenisname wel die boete inbetaal.

Twee boeke loop 'n jaar later dieselfde bloutjie: "Helkampe" deur Ewald Steenkamp en "Só het hulle gesterf!", 'n vertaling van "Hoe zij stierven" deur G. Jordaan. In albei gevalle handel dit weer oor die wreedheid van die Anglo-Boereoorlog wat uitgebeeld word. Die boekeverbod het feitlik geen aandag in die Engelse pers geniet nie. Albei boeke is verbied kragtens 'n noodregulasie oor die beslaglegging op boeke of dokumente waarin die informasie wat gebruik mag word om die landsverdediging te strem, vervat is. Ook "Tant Alie van Transvaal", 'n dagboek van Alida Badenhorst, is later in die Tweede Wêreldoorlog 'n tyd lank verbied, maar na volgehoue protes weer ontban.

Ironies genoeg is die "hoogs anti-Britse" boek wat deur 'n Duitse sender (Radio Zeesen, wat ook na Suid-Afrika uitgesaai het) gebruik is, " 'n Eeu van onreg", destyds, tydens die Anglo-Boereoorlog, geskryf deur niemand anders nie as die nou dienende Eerste Minister, Jan Smuts self. Die vraag is geopper deur J.G. Strijdom, na aanleiding van die vermelde Afrikaanse boeke, wanneer Smuts se werk dan nou verban gaan word. Namens die Minister van Binnelandse Sake is geantwoord : "Hierdie boek is nog nie onder my aandag gebring nie". Generaal Jan Kemp voer in 1942 aan hierdie antwoord kom maar "net omdat die boek deur die Eerste Minister geskryf is". In 'n persoonlike verklaring skryf Smuts reeds in 1939 die woorde wat hy veertig jaar tevore geskryf het, was geregverdig; daardeur kon 'n verenigde Suid-Afrika geskep word, "en daar is verder die vooruitsig dat ons 'n verenigde volk sal opbou. Ons geniet ook die waardevolle toegeneentheid en vriendskap van die hele Britse Gemenebes. [...] Niks waarvoor ons geveg en gely het, het op die ou end verlore gegaan nie, maar ons het selfs meer gewen as [waarop] ons gehoop het."

"Die Transvaler" was woedend oor die verbod op hierdie Afrikaanse boeke, juis in 'n tydperk wanneer "volkskadelike lektuur, naamlik oor die kommunisme" meer vryheid toegeken is. Ook voer "Die Transvaler" aan: feite bly feite, en wat die Britte aan die Afrikaner gedoen het sal nie gou uit die volksgeheue uitgevee word nie. Ook "Die Burger" voeg sy stem by: die dade van Brittanje staan swart as 'n ewige aanklag teen hom, en dit gaan maar moeilik om steun en geesdrif vir die Empire te werf wat presies dié gruweldade aan sy vyande toeskryf waaraan hy self skuldig is - kerke afbrand, onmenslike behandeling van vroue en kinders; alles onder die vaandel van Brittanje se stryd vir die Christelike beskawing. Die "Volksblad" het weer aangevoer daar was nooit voorheen 'n verbod op "Hoe zij stierven" nie - hoekom nou skielik? Dit is bloot die Britte se eie gewete wat hul aankla.

In 1947 kom die beheer oor binnelandse publikasies ter sprake, maar ook sit die Transvaalse Hooggeregshof in 1953 met 'n netelige probleem in verband met die kopieregskending van 'n 'obsene' artikel wat die "Keur"-tydskrif na bewering van die "Fyn Goud" gesteel het. Die saak was een van die hoofoorsake wat aanleiding gegee het tot die samestelling van die Cronjé-kommissie om die 'euwel van onwelvoeglike, aanstootlike of skadelike leesstof’ te ondersoek. Die verslag van die Cronjé-kommissie word aan die Volksraad voorgelê en in 1957 gepubliseer.

Reeds in die 1940's het die houding wat die Kerk en georganiseerde kultuur ingeneem het die uitgewersbesluite beïnvloed, onder meer op Nasionale Persboeke. In tydskrifte en koerante is eindeloos geskryf oor die gevaar van pornografie. Sensuur is bepleit. Op 28 November 1953 rig H.L. Roux, bestuurder van die Nasionale Boekhandel, 'n brief aan "Die Volksblad" waarin staan dat die Afrikaanse volk met sy kultuur en letterkunde voor 'n krisis staan. Die sedelike waardes word bedreig deur 'n "stortvloed pornografiese leesstof".

J.J. Human skryf op 26 Maart 1954 aan "Die Huisgenoot" dat daar 'n verskil is tussen "pornografie" en "prikkellektuur". Prikkellektuur word nie geskryf nie, maar "gedink". Dit is die onoordeelkundige lees van die leser wat die vuil in 'n teks uitlig waarvan dikwels geen sprake is nie of waarvan dit nie die bedoeling is nie (Human skryf op 18 Januarie 1956 dat mens selfs van die Hooglied van Salomo pornografie kan maak). Hy verwys onder meer na die seksuele verhouding tussen Johanna en Henning in die roman "Laat vrugte" – wat nêrens ter sprake is nie – maar waar Sybrand se kleinkind tog uit gebore moet word. Human pleit eerder vir 'n grondige hervorming in die moedertaalonderwys en veral by die studie in die letterkunde.

Die voorsitter van die Akademie, dr. T. E. W. Schumann, het egter op 3 Julie 1954 onwelvoeglike lektuur vergelyk met gifgas: "Indien die wet my verbied om in die middel van Eloff- en Adderleystraat 'n ontwikkelaar van gifgas aan die gang te sit, waarom sal hy my nie ook verbied om geestelike gifgas in die land te versprei nie? Die argument dat die publiek hierdie gifgas verlang, maak op my geen indruk nie."
By letterkundiges soos Gerrit Dekker en C.M. van den Heever was daar kommer oor die dekadensie asook sensasielus wat besig was om die verskyning van suiwer letterkunde in Afrikaans te verdring. Van den Heever wys onder meer na wellustige seks wat godsdiens verdring; dat dit amper 'n obsessie in die poësie en prosa was.

In die vyftigerjare het die Nasionale Boekhandel dikwels meer gewaag met die digkuns as met die prosa. "Steenbok tot poolsee" (1955) van Peter Blum het oor die algemeen gemengde resensies ontvang. Maar na die verskyning van die bundel het die een klagte op die ander gevolg, ook van die Uitsaaikorporasie. Geen resensies van die boek is deur die SAUK uitgesaai nie, hoewel hul nie die boek in die ban gedoen het nie. Die heftigste beswaar was teen "Oor monnemente gepraat". (Ironies genoeg is die sonnet in 1986 afgedruk op die eksamenvraestel in die letterkunde vir Afrikaans Hoër Graad (Senior Sertifikaat) van die Kaapse Onderwysdepartement). N.P. van Wyk Louw het oor Radio Nederland Wereldomroep 'n goeie woordjie vir die digbundel gedoen.

Die eerste poging van die Cronjékommissie om 'n sensuurwet ingesteld te kry, het misluk weens die verreikende voorstelle in verband met beheer. Ná herhaalde pogings het dit geluk. Die Wetsvoorstel is in 1962 ter tafel gelê en ingedien deur die Minister van Binnelandse Sake; met die amptelike benaming: "Wetsontwerp om die produksie en verspreiding te verbied van publikasies en voorwerpe wat ongewens is, en om voorsiening te maak vir aangeleenthede wat daarmee in verband staan; en om die "Police Offences Ordinance, 1902" (Oranje-Vrystaat), die "Criminal Law Amendment Act, 1909" (Transvaal), die Doeanewet, 1955, en die Poswet, 1958, te wysig."

In 1963 is die Wet op Publikasies en Vermaaklikhede aanvaar. Die wet bepaal dat 'n Raad saamgestel sou word wat minstens uit nege lede bestaan en waaruit ses deskundiges van kuns, taal en die lettere of regspleging moes wees. Hierdie aanstelling sou gedoen word deur die Minister van Binnelandse Sake, wat ook die paneel sou aanwys waaruit die Raad kommissies in die lewe kon roep. Die komitees moes dan onder die Raad se gesag verslag doen oor 'n publikasie wat aan hom voorgelê word.

Die publiek kon publikasies vryelik voor die Raad gaan voorlê, maar die skrywer, uitgewer of invoerder moes by die Hooggeregshof (en daarna ook by die Appèlhof) appèl gaan aanteken. Die Raad hoef volgens die wet nie redes vir sy besluite te verstrek nie. Die koerante wat lid was van die Suid-Afrikaanse Persunie was van hierdie wet vrygestel.

Die Suid-Afrikaanse Wet (No. 26 van 1963) vir die Beheer oor Publikasies en Vermaaklikhede bevat destyds die volgende klousules:

Die heftigste kritiek was die kriterium van die verbod, spesifiek artikels 5 en 6, volgens Kannemeyer:

Daarby dus kon 'n boek byvoorbeeld op grond van "of 'n deel daarvan" met 'n enkele woord of paragraaf onbetaamlik of onwelvoeglik wees en verbied word. Daar was geen sprake dat 'n kunswerk in sy geheelbeeld beoordeel (of veroordeel) kon word nie; dit was nie in die wet ingebou nie. Die estetiese oorwegings was totaal irrelevant – die eerste verbod op 'n publikasie wat kragtens die wet tot 'n regsgeding lei was die boek "When the Lion Feeds" deur Wilbur A. Smith.

N.P. van Wyk Louw, een van die grootste teenstanders van die wet, het die wetgewing beskou as 'n effektiewer manier om die Afrikaanse taal en literatuur dood te smoor as wat Milner kon bedink het: as jy nie iets in Afrikaans kon sê nie, publiseer dit in Engels: "Vir die jong aspirant-skrywer (ook die Afrikaanse!) in Suid-Afrika – is dit asof hier vir hom gesê word: Boeta, as jy jou sê wil sê, skryf Engels! En as jy nie Engels goed genoeg ken nie, léér dit, soos Joseph Conrad; maar skryf in Engels en behou jou siel!"

Op 25 April 1963 het W.A. de Klerk en Mary Renault 'n verklaring (gesteun deur 117 Suid-Afrikaanse skrywers en 41 kunstenaars) met beswaar teen die Wet op Publikasies en Vermaaklikhede aan sen. Jan de Klerk, minister van binnelandse sake, oorhandig.
Onder die beswaarmakers was:

Eers met die aanstel van die afgetrede prof. Gerrit Dekker as die eerste voorsitter van die Publikasieraad is die geskil besleg. Dekker was aanvanklik onwillig, maar Van Wyk Louw het met hom onderhandel. Sy aanstelling het die skrywers grootliks kalmeer. Drie prominente Afrikaanse literatore – A.P. Grové, Merwe Scholtz en T.T. Cloete – is tot lede benoem. 'n Oud-Nasionale Persman, Jannie Kruger, het Dekker opgevolg toe sy termyn verstryk het. Op grond van Kruger se publikasies en literêre aansien kon hy nie dieselfde respek van sy voorganger afdwing nie.

Die tydskrif "Scope" word herhaaldelik in die 1960's deur die Publikasieraad verbied, wat dan later deur die Hooggeregshof ter syde gestel word. Die ongunstige beeld van belastingbetalers se geld wat vermors word, laat felle kritiek en skerp reaksies ontstaan.

Uit die oorgevoelige leserspubliek het die stof egter nog lank nie gaan lê nie: onder andere was 'n woord soos "kutteltjies" in "Voëlvry" deur D.J. Opperman beskou as "gekruide" taal (in 'n brief van 24 Mei 1967).

Vroeg in 1964 word die boek "When the Lion Feeds" uitgegee, geskryf deur Wilbur Smith. Die verhaal handel rondom die pioniersdae in Natal en Transvaal, hoofsaaklik ligte leesstof. Binne drie maande (April, Mei en Junie) word 10 000 eksemplare van die hand gesit; dus, 'n topverkoper. In Julie 1964 het die Raad van Beheer oor Publikasies die boek onbetaamlik, onwelvoeglik en aanstootlik bevind. Appèl teen hierdie besluit word aangeteken by die Kaapse Hooggeregshof. Met 'n meerderheidsbeslissing van twee regters teen een regter word die appèl gehandhaaf. Hierteen teken die Raad van Beheer oor Publikasies nou sy appèl aan - die bevinding word nou na die Appèlhof verwys. Hoofregter L.C. Steyn, asook appèlregters G.N. Holmes en Potgieter is dit eens dat die boek wel onbetaamlik en onwelvoeglik is, en dat die Raad gelyk had. Appèlregters F.H.L. Rumpff en Williamson verskil. Met die meerderheidsbeslissing word die boek onder sensuur geplaas.

Rumpff het (in sy uitspraak wat in Engels was) 'n probleem dat die boek in sy geheel as onbetaamlik, onwelvoeglik en aanstootlik beskou is. Na sy mening is daar slegs twee passasies waaroor daar ernstig geredeneer kan word (naamlik Hoofstuk 11 en 13). Die beskuldiging van sadisme en wreedheid is ongeregverdig. Indien die uittreksels in isolasie beskou sou word, of misplaas in 'n storie vir kinders verskyn het, sou hy nie gehuiwer het om hulle onwenslik te noem nie. Hy vergelyk dit met Michelangelo se Dawidsbeeld waarvan die geslagsdele verwyder sou word "en aan 'n stukkie moderne nie-figuratiewe beeldhouwerk gehang word". Michelangelo het verwag dat sy skepping as 'n eenheid deur die normale volwasse wêreld beskou sou word, "en niemand sal droom om die beeld te verbied omdat sekere giggelende jeugdige tienderjariges of 'n seksbehepte indiwidu die onbedekte geslagsdele verliefderig begluur of een of ander oujongnooi met te min seksgevoel hulle walglik mag vind nie."

Volgens Rumpff beteken sedes in die Wet basies 'n kwessie van smaak, die heersende smaak van die samelewing waarop die Wet betrekking het, en nie dié van 'n gemeenskap van die vromes nie. Die Hof kan niemand keer om oor seks te lees wat so beskryf is dat dit min aan die verbeelding oorlaat nie. Ook sal die Hof nie die gedagtes van die mense van gister in ag neem nie, maar die mense van die eietydse samelewing (d.i. 1965).

Hy voer aan die boek is nie vir jeugdiges of preutse mense geskryf nie: dit is vir volwassenes bedoel en "sal in besonder inslaan by mans van die wêreld wat iets van die lewe af weet, sowel as van die geskiedenis van Natal en Transvaal, die Laeveld en sy wild." Vir Rumpff is dit verkeerd om burgers van die Republiek van Suid-Afrika 'n leesbare roman te ontneem omdat daar verwysings is na seksuele gewoontes wat mens as taboe sou beskou.

In Hoofstuk 11 beeld die skrywer kortliks die oorgang van die twee broers van kinderjare na jongmanjare uit. Dit toon hoe die karakter Sean deur die vurige plaasmeisie Anna verlei word nadat sy naak geswem het. Sy neem sy hemp en droog haar gesig daaraan af, "standing naked and unashamed - she had too many brothers for modesty."
Na Rumpff se mening val hierdie aangeleenthede binne die atmosfeer en kleur van die tydperk wat in die boek uitgebeeld word, en ook die seksuele gebeurtenisse vorm nie 'n onnatuurlike deel van die intrige nie. Die beskrywing word in toom gehou, is selfs delikaat, hoewel die inhoud gewaag is.

In Hoofstuk 13 word 'n liefdestoneel verkeerdelik deur die Hof aan twee kinders toegedig. In die minderheidsuitspraak word daarna verwys as 'seksuele perversie' en 'dierlike hartstog', "en die mening word gehuldig dat die reaksie van die huisvrou wat na die Wynbergse (Kaapse) biblioteek gaan (en wat vermoedelik dus opgevoed is) een van walging sal wees." Rumpff is van mening dat die gemiddelde hedendaagse leser, indien hy 'n normale, gesonde lewe lei, seksueel en andersins, nie aan wellustige gedagtes sal toegee as hy die boek lees nie.

Die Hof behoort nie bloot op grond van die rede "parce qu'une mère ne le donnera pas à sa fille" (omdat 'n moeder dit nie aan haar dogter sal gee nie) die boek te verbied nie. Dit word nie as jeugboek geadverteer nie. Maar al sou 'n jong, tere meisie die boek ook lees, sal sy gou tot die besef kom dat 'n mansmens 'n wrede skepsel kan wees, dat 'n vrou wat haarself aan die manlike geslag oorgee ná oppervlakkige liefdesbetuigings, 'n groot waagstuk onderneem. Die boek bied dus 'n dure sedeles.

Laastens beskou Rumpff die vryheid van spraak "'n duur verworwe en kosbare bate [...], wat nietemin maklik verloor kan word" sodra hierdie presedent eers geskep is.

"Rapport" lewer op 18 November 1973 'n baie gunstige resensie van "Kennis van die aand", deur André P. Brink. Die eerste oplaag was amper in die winkels uitverkoop en daar was sprake van 'n herdruk. E. Lindenberg het dit in "Die Burger" (8 November 1973) as 'n gedurfde roman in baie opsigte beskou, maar oor die algemeen 'n mislukking – grootliks omrede dit naïef is om die hoofkarakter uit te beeld as 'n wit hooffiguur, wat dink, voel en reageer soos 'n tipiese Westerse intellektueel, wat in 'n bruin vel gestop is. C.W. Malan lewer sy mening in "Die Volksblad" op 27 November 1973: die bevooroordeelde leser sal die boek selde 'n hoër status toeken as dié van 'n omstrede politieke propagandaskrif.

In Desember 1973 het dr. Hennie Terblanche, die voorsitter van die Genootskap vir die Handhawing van Afrikaans, die boek by die veiligheidspolisie gaan aanmeld. Tot dusver was daar nog nie 'n enkele Afrikaanse boek verbied nie. Die publisiteit aan die klagtes wat hierdie situasie by "Die Vaderland" en ander media geniet het, het die verkope die hoogte in laat skiet. Die boekwinkels in die stede Bloemfontein, Johannesburg, Pretoria en Kaapstad het nie genoeg eksemplare beskikbaar gehad nie – die waglyste het aanhou groei.

Jaap Steyn som die geskiedenis so op:

Twee Pretoriase vroue, Christine van Wyk, leraarsvrou en lid van die NG Kerk se vrouehulpdiens, en T.C. Pienaar, skryfster en lid van die Afrikaanse Vrouefederasie het ook hul klagte gaan indien. Die Publikasieraad se bevinding het gevolg na 'n aanklag wat op 21 November 1974 deur ds. J.J. Swart van die NG Gemeente Tygerberg ingedien is.

Die nuus dat die Publikasieraad moontlik "Kennis van die aand" sou verbied, het die Johannesburgse Afrikaanse Skrywerskring 'n fonds in die lewe laat roep om die hofkoste te dra. 'n Protesbyeenkoms is in Johannesburg vir Vrydag, 1 Februarie 1975, gereël, waar uit Brink se boek voorgelees sou word. Die verbod is egter vervroeg tot 29 Januarie in 'n buitengewone staatskoerant. Die protesvergadering is op Donderdagaand, 31 Januarie gehou, en verskeie letterkundiges het opgetree, soos Louis Eksteen (Universiteit van Pretoria), E. Lindenberg en Ampie Coetzee (Wits), Jan Spies, Chris van der Merwe en H.C.T. Müller (RAU).

Ds. D.P.M. Beukes, voorsitter van die FAK, maar ook twee NG-moderatore dr. J.D. Vorster (van die Algemene Sinode, en broer van die eerste minister, John Vorster) en ds. Gericke het die verbod verwelkom. Die minister van binnelandse sake, Connie Mulder, het ook sy skok oor die "vulgêre, liederlike en blatante aanbieding van woordkeuse" van die werk uitgespreek.

Die Kaapse Hooggeregshof het die appèl teen die verbod van die hand gewys.

Regter Theo van Wyk bevind "dat die roman ingevolge die begrippe omskryf in die wet onbetaamlik, onwelvoeglik en aanstootlik en skadelik vir die openbare sedes is. Dit sal waarskynlik skokkend en walglik wees vir 'n wesenlike aantal lesers, en handel op onbetaamlike wyse met grusaamheid, dronkenskap, wellus, hartstogtelike liefdestonele, sadisme en soortgelyke verskynsels. Dit is aanstootlik vir die godsdienstige gevoelens van 'n bevolkingsdeel en dit maak 'n bevolkingsdeel, te wete die blankes, veragtelik."
Regter J.H. Steyn het nie die boek as godslasterlik beskou nie, maar bevind die roman wemel van oordrywinge en onjuisthede. "Die profiel wat dit van die Afrikaner skets, is nie vleiend nie, maar die leser besef dat hy met 'n geniepsige skrywer te doen het wat die roman gebruik om te kwets." Regter Steyn blyk dat hy dié besluit ‘vanweë die behoefte aan 'n viriele letterkunde in die Afrikaanse taal’ teensinnig neem.
Regter M.A. Diemont beskou volgens die reg nie die boek as godslasterlik nie, maar baie lesers sou dele daarvan aanstootlik vind, veral waar godsdiens en seks met mekaar gekoppel word.

Volgens die drukgroep, Aksie Morele Standaarde, was die wet "geheel en al ontoereikend" en moes onverwyld opgeknap word. In hul boek spesifiek toegewy aan die Afrikaner, maar ook veral Christene, getiteld "Gepoogde verkragting van Suid-Afrika" (1974), speel die Staat so reg in die hand van die gewetenlose geldwolwe (wat "verlei, verlok en verneder"), wat op hul beurt so reg in die hand speel van die Kommuniste. Die grootste vyand, en dus die Kommuniste se grootste bondgenote, is die swygende en onbetrokke meerderheid Christene van Suid-Afrika wat geen standpunt inneem nie.

Afgesien van die betrokke Wetgewing word die hele vraagstuk bekyk teen die aanhef van die Grondwet van Suid-Afrika :

Van die standpunte en retoriese vrae sluit in:












'n Komitee (later verander na 'n kommissie) word in 1972 onder die voorsitterskap van J.T. Kruger saamgestel om die toepassing van die publikasiewetgewing te ondersoek. Daar is bevind in die meerderheidsverslag van die kommissie in 1974 dat onder andere baie lede van die publiek nie meer vertroue in die beheerstelsel het nie, maar ook dat die volksmoraalvervlakking en die ondermyning van die goeie sedes, waardes en norme die doelstellings van die kommunisme kon bevorder. Nuwe wetgewing was dus noodsaaklik.

Die Wet op Publikasie van 1974 het die 1963-wetgewing opgevolg, waar die Publikasieraad afgeskaf is en 'n direktoraat in sy plek gekom het. Die direktoraat het kommissies in die lewe geroep wat publikasies as ongewens kon verwerp. Die lede van die Direktoraat en die komitees is almal aangestel op grond van hul opvoedkundige kwalifikasies. Met die nuwe wet word daar nie meer na die howe gewend nie [wat duur op die belastingbetaler se sak was], maar na 'n Appèlraad, wat uit minstens drie lede bestaan van wie die voorsitter 'n persoon is wat voorheen as regter, advokaat, prokureur of dosent in die regsgeleerdheid tien jaar ondervinding moes gehad het. Die voorsitter kon ook beslissings van die komitees veto "op versoek van die minister, skrywer, uitgewer of lede van die publiek". Die voorsitter is deur die staatspresident aangestel.

Die nuwe wet het die uitbou van die literatuur onder die nuwe bedeling onder veel meer druk geplaas as die vorige van 1963. Die komitees kon nou ook die besit van die publikasie verbied; die Minister kon enigiemand die magtiging gee om persele te betree en op boeke beslag te lê, die reg van appèl na die howe is afgeskaf en die Minister het te veel arbitrêre magte verkry. Buiten die klomp administratiewe rompslomp en vaagheid en die bevraagtekening van die opvoedkundige kwalifikasies van die komiteelede, is die aantal Afrikaanse literêre werke steeds nie in sy geheel beoordeel nie en die estetiese oorwegings was vir die wetgewer steeds irrelevant.

Die uitgewers was skugter om boeke uit te gee wat moontlik verbied gaan word. Hulle sou wel anoniem die boek uitgee as 'n liefdesaak teenoor die Afrikaanse letterkunde. Omdat 'n vennootskap wat boeke uitgee openbaar geregisteer moes word, is 'n nuwe uitgewer opgerig: "Taurus".

Van die "Taurus"-boeke wat verbied is, sluit in:


Die teks van die ongepubliseerde "Dieselle ou storie" (Pieter-Dirk Uys) – in 1982 opgehef – en "And death white as words" (vertalings van gedigte deur Breyten Breytenbach) is ook in die ban gedoen.

Kritiek teen die sensuurstelsel het in 1977 sy klimaks bereik. Toe die Komitee van die Publikasieraad beslis het dat "Magersfontein, o Magersfontein!" deur Etienne Leroux nie ongewens is nie, het die minister van binnelandse sake, dr. Connie Mulder, op 7 September 1977 die Appèlraad se beslissing geveto en om heroorweging gevra. Die voorsitter van die Appèlraad, oudregter Lammie Snyman, het 32 deskundiges gaan vra om hul mening oor die boek skriftelik aan hom voor te lê. Al was 25 van die 32 deskundiges van oordeel dat die boek nie ongewens is nie, het die Appèlraad die boek as ongewens verklaar en op 21 November 1977 deur die Departement van Inligting bekend gemaak. 'n Minderheid van die Appèlraad, A.P. Grové en C.D. Fuchs, kon nie veel uitrig teen die meerderheidsuitspraak van die voorsitter, J.H. Snyman, nie. Twee lede van die Publikasieraad se komitees, Merwe Scholtz en Anna M. Louw, het uit protes hul bedankings ingedien.
Die Afrikaanse Susterkoerante het nou eenparig die sensuurstelsel as 'n klug bestempel. By elke Departement van Afrikaans/Nederlands aan die universiteite is ontstelde briewe aan die koerante gerig.

Daarteenoor het die Sinodale Kommissie vir Leer en Aktuele Sake van die NG Kerk van Transvaal sy volle steun vir die verbod uitgespreek, asook dr. Vorster wat sy dank en lof aan die minister en die appèlsaak betuig het.

Die uitgewer, Human & Rousseau, en die direksie van Nasionale Pers, het besluit om die beslissing van die Appèlraad in die Hooggeregshof te betwis. In 1978 het Human & Rousseau die hersieningsverhoor in die Transvaalse Hooggeregshof op grond van godslastering verloor. Die hofsaak het die uitgewers toe reeds, soos op 11 Junie berig, R20 000 gekos.
Die uitgewers se appèl na die Hooggeregshof oor prosedurekwessies werp geen vrugte af nie, al het die Hooggeregshof bevind dat die Appèlraad gedwaal het deur by die beslissing nie die waarskynlike leser in aanmerking te neem nie.

Op politieke vlak het daar 'n verandering gekom: Alwyn Schlebusch het aan die begin van 1978 die minister van binnelandse sake geword en het op die inisiatief van "Rapport" met die letterkundiges Anna M. Louw, Merwe Scholz, Frans van Rensburg, Chris Barnard en Bartho Smit samesprekings gevoer. Daarna het ook Charles Fensham (voorsitter van die Afrikaanse Skrywerskring) en Elize Botha (redaktrise van die "Tydskrif vir Letterkunde") die saak met die minister bespreek. 'n Samevatting van laasgenoemde vergadering se besprekingspunte is opgeneem in "Tydskrif vir Letterkunde" uit dieselfde jaartal; onder meer word gekyk na die teikenleser (wat nié die "gewone mens" is nie), maar ook, sou 'n appellant (hetsy skrywer of uitgewer) appelleer, dan moet daar 'n komitee wees wat uit letterkundiges bestaan om hieroor 'n waardeoordeel te vel - groter erkenning moet dus aan literêre meriete van publikasies gegee word, en literatore, skrywers en kunskenners moet 'n groter inspraak in die besluitnemingsproses oor publikasies met 'n literêre verdienste verleen word.

Soos N.P. Van Wyk Louw destyds voorspel het, wys Botha op die feit dat daar strenger opgetree word teen Afrikaanse werke as teen Engelse werke. Daar is op openbare biblioteke se rakke Engelse boeke wat veel erger dinge in het as Leroux se "Magersfontein"; en boonop nog van 'n laer litêrer gehalte. Dit kom op 'n sekere sin neer op diskriminasie teen Afrikaanse werke.

Daaropvolgend het Schlebusch in April 1979 'n wysigingswet op publikasies ingedien. In dieselfde maand is Leroux benoem vir die Hertzogprys vir "Magersfontein", 'n dwarsklap vir die sensuurwet.

T.T. Cloete wys ook in "Die Kerkbode" van 12 September 1979 dat die sensuurwet glad nie doeltreffend is nie:

In 1979 is " 'n Droë wit seisoen" van Brink egter verbied, omrede die inhoud "bereken is om die status van die Suid-Afrikaanse Veiligheidspolisie, wat 'n belangrike deel uitmaak van die Owerheid se Vredehoudende masjinerie, dermate af te takel dat dit die Owerheid se vermoë om staatsveiligheid te verseker, sal ondermyn". Altesaam 2 200 eksemplare is verkoop (1 200 binne een week) voor die verbod in werking getree het.

In 1980 is die nuwe voorsitter van die Appèlraad oor Publikasies vervang deur prof. J.C.W. van Rooyen, 'n professor in die strafreg aan die Universiteit van Pretoria. Teen die einde van sy diensdekade was Suid-Afrika vryer wat uitgewery betref.

Die verbod op "Magersfontein" is op 24 April 1980 opgehef:
Die verbod op "Kennis van die aand" is in April 1982 opgehef (met dien verstande dat slegs persone ouer as 18 jaar die boek kan lees en die eksemplare slegs in hardeband mag verkoop word).

Sedert die middel jare van die 1980's het 'n rolverskuiwing plaasgevind na rolprentklassifikasie. Prof. Van Rooyen noem dan ook in Julie 1993 dat hy sou wou sien dat in 'n nuwe Suid-Afrika waar daar 'n Handves van Menseregte bestaan, sensors hulle net sal besig hou met rolprentklassifikasie en ouderdomperke om kinders te beskerm: "Wanneer dit gaan oor haattoesprake of mense aanstoot neem deur 'n boek of toneelstuk, moet kriminele howe só 'n saak beslis. Kerke moet begin besef dat die staat nie hul werk vir hulle kan doen nie."" In Januarie 1988 het die Minister van Binnelandse Sake, Stoffel Botha, dit om moraliteitsredes nie nodig geag om enige nuwe wetgewing deur te voer nie.

Luidens 'n artikel in die "Vrye Weekblad" (1991) word "Playboy" steeds in Suid-Afrika verbied, pornografie is met die wet strafbaar, hoewel prikkeltydskrifte soos "Penthouse", "Bunnygirl", "Stag" en "Scope" as 'sagte pornografie' verkoop mag word. Prikkelpop-tydskrifte word beoordeel kragtens die Publikasiewet Wet 42 van 1974, ingevolge Artikel 47(2)(a): dit is ongewens indien 'n gedeelte daarvan "onsedelik of obseen is, aanstoot gee of skadelik is vir publieke moraliteit." Deur herhaalde appellering (soos die publisering van naak borste, dus, sonder die bedekte sterretjies) en voortdurende hofstryd probeer "Penthouse" en "Scope" om verdere wetverslapping aan die hand te doen, juis om 'n groter markaandeel te bekom. 
Sowel 'n regsdosent, Joe Campanella (Wits), as sosiologie-dosent Michael Sarakinsky (Unisa) beskou die verslapping van sensuur as 'n voorloper van die nuwe Suid-Afrika en 'n toekomstige aanvaarding van 'n Handves van Menseregte, veral die vryheid van spraak en uitbeelding. Op daardie tydstip is weer gekyk na die "waarskynlike leser", en hiervoor kon plastiekverpakking dit moeiliker maak vir kinders om toevallig die tydskrif op te tel en deur te lees. Ook is meer moeite gedoen om die gehalte te verbeter - deur glanspapier. Maar tepels is nou minder toegeverf. Ralph Boffard, die uitgewer van "Penthouse", voer aan sterre vermink en ontsier die foto, en boonop trek die sterretjies juis die aandag op die borste. Ander tydskrifte met 'n kleiner omset kon nie so 'n waagstuk probeer om die sensors uit te daag nie. Die redakteurs van al vier tydskrifte vind dit onbillik dat die bioskoop en TV eksplisiete seks en volle frontale naaktheid wat alle geslagsdele ontbloot (veral op M-Net) ten toon mag stel [Boffard van "Penthouse" voer aan Suid-Afrika is nog lank nie hiervoor gereed nie], terwyl hulle tydskrifte aan die kortste end trek. Ook is daar vrouetydskrifte soos "Cosmopolitan" wat met moord wegkom (want "manstydskrif" beteken outomaties pornografiese materiaal). Bowenal is naakte borste op baie Suid-Afrikaanse strande aanvaarbaar, word aangevoer. 
Die sensors sê weer foto's is staties (en kan oor en oor bekyk word), terwyl 'n rolprent klaarmaak en mense daarvan vergeet. Ook foto's van vroue wat ten volle geklee is kan gesensor word omdat hulle wellus uitlok - as die model se oë toe is, reguit na die kamera kyk, wydsbeen sit of staan, haar gesig nie strak is nie of hande-viervoet hurk, dan "kyk die model uitlokkend na die kamera". Tog stem die verskillende sensuurliggame (Direktoraat en Appèlraad) duidelik nie altyd saam hoe die wet moet vertolk word nie; die saak word vererger deur presedente wat geskep en as voorbeeld gebruik word.

'n Konsepwet genaamd die Rolprent- en Publikasiewet van 1995 (onder die nuwe bewind) is op 3 Maart 1995 deur die departement van binnelandse sake voorgelê in die Staatskoerant en in 1996 aanvaar.

Die Sensuurwet was ondoeltreffend, om enkele redes:




</doc>
<doc id="103506" url="https://af.wikipedia.org/wiki?curid=103506" title="Suid-Afrikaanse Klas NG3 4-6-2T">
Suid-Afrikaanse Klas NG3 4-6-2T

Die Suid-Afrikaanse Klas NG3 4-6-2T lokomotief is 'n Suid-Afrikaanse smalspoor tenklokomotief van die eerste dekade vanuit die twintigste eeu. Hierdie lokomotiewe is deur die Natalse Regeringspoorweë (NGR) ontwerp.
In 1907 is ses 4-6-2T tenklokomotiewe deur die NGR bestel vir die 156 km Stuartstown-lyn tussen Esperanza en Donnybrook. Die volgende jaar is hulle is in diens gestel. Hulle kry die nommers "3" tot "9" en is as klas "N " geklassifiseer. Toe die lokomotiewe na die Suid-Afrikaanse Spoorweë oorgedra is, is hulle as Klas NG3 geklassifiseer, maar hulle het hul nommers behou.


</doc>
<doc id="103508" url="https://af.wikipedia.org/wiki?curid=103508" title="Westdene, Bloemfontein">
Westdene, Bloemfontein

Westdene is 'n gemengde ras voorstad van Bloemfontein in die Vrystaat.


</doc>
<doc id="103510" url="https://af.wikipedia.org/wiki?curid=103510" title="Wilgehof, Bloemfontein">
Wilgehof, Bloemfontein

Wilgehof is 'n 85% Blanke voorstad van Bloemfontein in die Vrystaat.


</doc>
<doc id="103511" url="https://af.wikipedia.org/wiki?curid=103511" title="Universitas, Bloemfontein">
Universitas, Bloemfontein

Universitas is 'n 72% Blanke voorstad van Bloemfontein in die Vrystaat.


</doc>
<doc id="103513" url="https://af.wikipedia.org/wiki?curid=103513" title="Uitsig, Bloemfontein">
Uitsig, Bloemfontein

Uitsig is 'n 71% Blanke voorstad van Bloemfontein in die Vrystaat.


</doc>
<doc id="103514" url="https://af.wikipedia.org/wiki?curid=103514" title="Rodenbeck">
Rodenbeck

Rodenbeck is 'n groot township (95% Swart) in die stad Bloemfontein in Suid-Afrika.


</doc>
<doc id="103516" url="https://af.wikipedia.org/wiki?curid=103516" title="Bloemfontein Sentraal">
Bloemfontein Sentraal

Sentraal is die sentrale voorstad van die stad Bloemfontein in Suid-Afrika.


</doc>
<doc id="103517" url="https://af.wikipedia.org/wiki?curid=103517" title="NG gemeente Zeerust">
NG gemeente Zeerust

Die NG gemeente Zeerust is ’n gemeente in die Nederduitse Gereformeerde Kerk se Sinode Goudland (voorheen Sinode van Wes-Transvaal) en die oudste van die twee NG gemeentes op die dorp Zeerust. Dis een van die honderd oudste gemeentes in die hele NG Kerk.

Marico het sy eerste gevestigde inwoners in 1845 gekry. Mettertyd het meer Voortrekkers gevolg, want Marico was 'n aanloklike omgewing. Marico het 'n wyk van die gemeente Potchefstroom uitgemaak; op 15 Augustus 1868 is die gemeente gestig op Vergenoeg No. 46, die latere Jacobsdal. In 1872 is 'n deel van die plaas Vergenoeg 46 deur die Kerk van W. Kirstein aangekoop en in erwe uitgemeet as Jacobsdal, sowat 15 km van Zeerust.

In 1873 is die eerste kerk (80 x 30 voet) hier gebou. Die hout en sink is op Pietermaritzburg gehaal. Intussen het die wyk Lichtenburg bygekom (1878). Die kerkraad het soms daar vergader. In Transvaal was daar ook die Ned. Herv. Kerk waarvan Marico ook 'n gemeente was. Ds. J.C. de Vries was die leraar te Zeerust, waar 'n eie kerkgebou gestaan het, waarvan die hoeksteen in April 1869 gelê is. In 1886 kom ds. S.J. van der Spuy as vaste leraar hier aan en wel van die Ned Herv. of Geref. Kerk. Die kerkhereniging tussen die NG en die Ned. Herv. Kerk het op 'n mislukking uitgeloop. Die Verenigdes het die kerk te Zeerust slegs vir sowat vier jaar gebruik. Zeerust was toe ook die sentrum van die NG Kerk en die kerkie is slegs by buitedienste gebruik. Die mislukte kerkhereniging laat ds. S.J. van der Spuy sonder 'n kerk, maar die Verenigdes behou die pastorie. 'n Reusetaak het op hom en sy gade gewag. Hy was feitlik ook nog inspekteur van skole en geneesheer. Die pastorie moes soms ook as hospitaal dien. 

Eers is gebruik gemaak van die agterstoep van die pastorie vir eredienste en later van 'n tydelike gebou, totdat die nuwe kerk op die koppie in 1897 sonder 'n pennie skuld ingewy kon word. In 1914 het die toring bygekom. In 1928 is die hoeke uitgebou en het die kerk 'n pragtige orrel van byna £3 000 gekry. 

Die gemeente kon ook nie aan die wrede gevolge van die Tweede Vryheidsoorlog ontkom nie. Ds. Van der Spuy is gevang en toe op parool by vriende in die distrik Worcester tot ná die oorlog. Die kerk is as militêre kaserne gebruik. Op 13 Oktober 1902 kon die kerkraad, met slegs drie ouderlinge en drie diakens, eers weer onder sy ou leraar, ds. Van der Spuy, byeenkom. 'n Gedenksaal ter ere van die gesneuweldes en gestorwenes in die konsentrasie-kampe is toe gebou. Ds. Van der Spuy kry hulp, eers in die persoon van prop. C.G.R. du Toit, toe ds. J.D. Roos, gevolg deur ds. H. Ziervogel (1914) wat in 1916 ook ds. Van der Spuy as leraar opvolg, want laasgenoemde het 'n beroep na Krokodilrivier aangeneem.

In 1918 het ds. Bamberger als hulpprediker hierheen gekom. In 1920 is wyk Malopo afgestig en in 1945 wyk Groot Marico. In 1938 volg ds. J.F. van Wyk en in 1948 ds. H. C. Botha. In 1949 word 'n sierlike nuwe pastorie ingewy.

Die gemeente het vir 'n groot deel van die negentigerjare van die 19de eeu eredienste gehou in die tydelike noodkerk op die dorp en in die kerkgebou op Jacobsdal. Die pastorie op Jacobsdal is in 1894 aan E. Goldinger verkoop sonder dat 'n gevestigde leraar ooit daarin gewoon het. Omdat die gemeente se kerksentrum nou op die dorp Zeerust was, is besluit om in die dorp 'n kerkgebou op te rig vir die gemeente. Daar is dus aansoek gedoen by die regering vir die benodigde bouperseel. Die Klipkoppie waar die huidige kerkgebou staan, het reeds destyds die aandag getrek. Daarom is die drie erwe (212, 213 en 214) wat die klipkoppie ingesluit het, aangevra van die regering. Om enigsins te vergoed vir die verliese wat die Verenigde Kerk gelei het nadat die Hervormde Kerk sy eie gang gegaan het, het die staat die erwe geskenk. Die skenkingsakte wat onderteken is deur pres. Paul Kruger is nog veilig in die besit van die gemeente. 

Op 9 Julie 1894 is die boukommissie benoem. Daar is dadelik begin met geldinsameling. Daar is 'n basaar georganiseer en met die volgende gemeentevergadering in Februarie 1896 het die boufonds reeds £129.11.3 beloop. Op hierdie vergadering is ook toestemming gegee aan ds. Van der Spuy en die kerkraadslede J.H. van Wyk en S.J. van der Merwe, om buite die grense van die gemeente te gaan kollekteer. Op dieselfde vergadering is reeds £18 ingesamel en 20 beeste beloof. In "De Kerkbode" van 2 April 1896 is daar 'n berig oor ds. Van der Spuy wat op Somerset-Wes gepreek het, en wat daar geld ingesamel het vir die kerkgebou van Zeerust. 

Op 31 Oktober 1897 is die kerk sonder skuld ingewy. Die boukoste het £4 300 beloop. Die bouaannemer was W. Grant wat van Skotse afkoms was. Die susters van die gemeente het die Nagmaalservies en die lampe vir die kerk gekoop. Die kinders het die geld ingesamel om die koste van die preekstoel te dek. Ds. van der Spuy skryf: "Na zes jaren zonder een Kerkgebauw geweest te zijn hebben wij nu zedert 31 Oktober 1897 weer een dat de biddende schare kan bevatten." Hy het ook destyds geskryf oor hoe droog dit was en oor die skaarste aan voedsel vir mens en dier. Die sprinkane het gelukkig verdwyn, maar die Runderpes het groot afmeting aangeneem onder die vee. Alles het tot stilstand gekom omdat beperkings op die beweging van vee ingestel is. "Wij hebben op kerklijke gebied, zoals bekend is al ons eigendom verloren zelfs het liefelijk kerkklok word niet gehoord, omdat wij er geen hebben. Zou er niet een of ander kind des Heeren zijn de bereid is om een kerkklok ten geschenk te geven." Later word daar berig dat nie minder as drie persone aan ds. Van der Spuy geskryf het en donasies gegee het vir 'n klok. Daar is ook donasies ontvang vir die aankoop van 'n orrel. Die klok is egter later geskenk deur W. van der Merwe van Worcester. Dit is voorlopig op houtpale gemonteer totdat in 1914 met die aanbou van die kerk se toring, die klok in die toring oorgeplaas is.

Die nuwe kerk het spoedig 'n geweldige vernedering ondergaan toe dit deur die Britse magte wat die dorp beset het, as militêre kaserne ingerig is. Die Anglo Boereoorlog was 'n tyd van ontwrigting, ongekende leed en smart, wat die kerk ook nie vrygespring het nie. Die gemeente het gedurende die oorlog swaar verliese gelei. Daar was plase en plekke in die distrik waar daar tussen 10 en 23 siele gemis is. Daar was huisgesinne wat geheel en al uitgesterf het. Ds. Van der Spuy is gevang en sou as krygsgevangene weggevoer word. Deur die bemiddeling van ds. Andrew Murray is hy losgelaat op parool en het by vriende in die distrik Worcester tuisgegaan, tot ná die vrede in 1902. Hy het later van Tweefontein in die distrik Worcester geskryf dat hy werk verlang en dat hy gewillig is om in een of ander gemeente as hulpprediker te arbei. 

Ná die vrede het die kerkraad weer op 31 Oktober 1902 vir die eerste keer bymekaargekom. Net die voorsitter, ds. Van der Spuy, en ses kerkraadslede was aanwesig. Met leedwese is die name bekend gemaak van die kerkraadslede wat gesneuwel het in die oorlog, naamlik oudl. P.J. Lemmer (hy was een van die eerste diakens wat in 1868 gekies is), D.C. Oberholzer, C.J. Lee, J.B. Swart, en diaken J.P. Eksteen. Drie van die kerkraadslede het nog in ballingskap verkeer, naamlik G. Ferreira, J.A.J. Botha en C.J. Fouché. Ouderling P.L. Lemmer, soos baie ander, het volk en vaderland ook geliefgehad. "Hy bleef op kommando om Gods woord aan medestervelingen te brengen, met en voor hen te bidden totdat hij op verren afstand door een kogel den 9de November 1900 getroffen, en met het woord, "O God wees mij zondaar genadig" den geest gaf."

Die Kerkgebou en pastorie was in 'n gehawende toestand. Die leraar het 'n paar jaar lank geen salaris ontvang nie. Die belastings op die kerklike eiendomme was 'n paar jaar agterstallig. Plase het in puin geld en moes van vooraf opgebou word. 

Die oorlog het ook sy sigbare merke op die kerkgebou in Marico gelaat. Ds. Van der Spuy gee baie realistiese beskrywing hiervan in "De Kerkbode". Hy was reeds weer sewe maande terug in die gemeente ná 'n lang afwesigheid. "Wij hebben hier wel rust van de zee, maar niet van de wereld. Ons pastorie ziet er wel niet zoo aantreklijk uit (vooral van buite) en wij missen wel't een en ander, maar gode zij dankt zij staat en wij zijn diep gelukkig onder haar dak. Onze kerkgebou was voor bijna (woord ontbreek) jaren in besit der Militairen. Het was o.a. een verdedigingsfort. Of het ook diende als voetbal speel en danzzaal laten wij daar. Het toneel van zulk een Godsgebauw dat men lief heeft, met gebroken en gedeeltelijk swart geverfde vensters, maak een onbeskrijflijk een akeligen indruk op den Christen."

Met groot moeite en baie omslagtigheid het ds. Van der Spuy eintlik daarin geslaag om weer die kerkgebou in die hande van die gemeente te kry. Die sleutels het egter verlore gegaan en daar is met dae lange volharding – mondeling en skriftelik – probeer om die sleutel in die hande te kry. Die uiteinde was dat een van die deure later moes oopgebreek word om in die kerk te kom. 
Dit was 'n pynlike ondervinding om die kerk van binne te sien. Al die banke in die kerk was los en sonder pote. Van die pote is vuurgemaak, terwyl van die banke verkoop is. Sommige het op 'n hoop agter in die kerk gelê. Die Nagmaalstafels, 'n klomp banke en stoele was weg. Die lampe van die kerk waarvoor die susters so hard gewerk het, is gebreek en gebuig op 'n hoop in die kerk aangetref. Die onderste gedeelte van die vensters is swart geverf, "zoo swart dat men goede ooren moet hebben om (vooral als het weer betrokken is) op te zoeken en dan zijn de ruiten bij dozijnen gebroken". Vn die verlore banke is in die dodehuis aangetref. ln die "kantien" (soos die plek genoem is) is ook nog kerkbanke en Nagmaalstafels gekry. Later het die bevelvoerder darem vyf banke teruggestuur. Alle brokstukke van banke en lampe en ander meubelment is sover moontlik herstel; "doch het huis's Heeren ziet er maar akelig uit". Geld en ander middele was egter baie skaars. Die boumeester het in opdrag van die owerheid die skade aan die kerk gewaardeer op £350, wat baie later eers uitbetaal is. Uit 'n ondersteuningsfonds waarin die gemeentes Pretoria en Johannesburg-Oos elk £1 000 gestort het, is aan Zeerust £10 betaal. Hiervoor was die gemeente baie dankbaar.

Die gemeente het in baie opsigte in die eerste tydperk ná die Driejarige Oorlog in 'n haglike toestand verkeer. Geld en voedsel was skaars. Die rantsoene wat wel van die regering ontvang is, is ten duurste op die rekening van die verbruiker gelewer. Die pryse van diere het die hoogte ingeskiet. Plase en erwe is deur Jode en uitlanders teen belaglike pryse gekoop. Oor droogte en vleispryse word geskryf: "De droogte is vreeslijk. Marico staat aangeschreven als een waterrijk district, doch thans zijn fonteinen en putten droog, en zelfs van de grootste stroomen staan. Het veld is kaal en wit. De mielies staat wit op de landen. Wij hebben dit nog nooit zoo gezien." Die mense was totaal verarm. Baie het in gehawende tente gewoon. 

Ds. Van der Spuy skryf: "Een vader verhaalde ons de laaste week dat hil en zijn vrouw met kinderen vijf dagen lang in den berg doorgebracht hebben om van wilde vruchten te leven.” Sendelinge kon die verarmde swart mense wat kom kos vra, nie van die sendingstasie weg kry nie. Uit 'n sensusopname in die distrik het die volgende gegewens duidelik geword: daar was 139 weduwees, 367 vaderlose weeskinders, en 77 moederlose weeskinders, 88 sonder vader of moeder en 39 verminktes. Ds. Van der Spuy het selfs 'n persoonlike brief aan genl. Louis Botha geskryf om die behoeftes van broodsgebrek en karige kleding weens die droogte en oorlog onder die regering se aandag te bring. Met die Nagmaalsnaweek in Januarie 1904 bars 'n hewige donderstorm los. "De hagelsteenen weegende tot een half pond, doorboorden dakken van het beste ijzer gelegd." 

Op 2 Junie 1909 sterf die pastoriemoeder, Anna Margaretha van der Spuy (geb. Kloppers), en is die pastorie en die gemeente in rou gedompel. Dan sluit die berig in "Die Kerkbode" in Maart 1903 af: "Wij slaan ons oog naar boven, daar is altoos licht en uitkomst, en wij roepen uit: 'De Heere zal voorsien.' Al de ellende aan en rondom ons is omdat de Heere zijn doel met ons noch niet bereikt heeft." 

Selfs in hierdie moeilike omstandighede het die gemeente nog kans gesien om te offer en te ly ter wille van die opvoeding van hulle kinders. Op 'n gemeentevergadering is besluit om 'n kerkskool op te rig. Dit het meegebring dat hulle jaarliks vir 'n tydperk van drie jaar £150 moes bydra. 
"Het was opmerklik hoe seer arme leden ook het hunne beloofden en hoe ook jongelinge zich er toe aangordden." 

Elke eerste Sondag in die maand is die oggendkollekte vir die CNO afgestaan. ln 1907 het Marico-distrik 'n redelike reënjaar beleef. Ongelukkig het hulle baie las met sprinkane gehad. Talle perde het ook gevrek aan perdesiekte. Sommige van die diere was selfs 17 jaar in die distrik en is reeds as gesoute diere beskou. Die beriggewing sluit met hierdie insiggewende en interessante paragraaf oor Marico: "De armoede is groot, de toekomst donker. De trein van Krugersdorp is 6 mijI van Zeerust. Hij sal D.V. over acht of tien dagen Zeerust instoomen; maar zal de zonde ook niet met groter kracht instroomen. Heer zij ons genadIgd." "De Vereeniging", Mei 1907.

Op die Kerkraadsvergadering van 10 November 1951 is die boukommissie gevra om die kerkgebou deeglik te ondersoek met die oog op herstel. Spoedig was dit duidelik dat die reparasies redelik omvangryk sou wees. Daarom is die advies van die argitek Hendrik Vermooten van Pretoria ingewin. Hy het 'n deeglike plan opgestel vir die herstel van die gebou. Dadelik is daar ook dus begin met die insameling van die nodige geld. Daar is begroot vir 'n bedrag van £28 000. Met die oorweging van hierdie plan, het die gedagte ontstaan om liewer te dink aan 'n nuwe kerkgebou. Die tender vir die herstel van die ou kerk was so hoog dat daar feitlik 'n nuwe kerk teen dieselfde bedrag gebou kon word. Daarom het die Kerkraad die argitek versoek om 'n plan op te trek vir 'n nuwe kerkgebou. Dit is goedgekeur op 'n gemeentevergadering in Oktober 1956. 

Intussen het Zeerust ds. en mev. J. A.C. Scholtz in hulle midde gehad. Hulle was hart en siel saam in die verantwoordelike taak wat die gemeente op hulle skouers geneem het. Op 10 Junie 1957 is die tenders van die firma Sasolburg Konstruksie aanvaar teen 'n bedrag van £26 455.17.5. ln Julie 1957 het die bouprogram 'n aanvang geneem. Die ou kerk moes egter eers afgebreek word. Die Kerkraad het die dienste van oudl. J.H. Kleynhans verkry, wat met 'n paar handlangers die groot taak onderneem het. Alles is netjies afgebreek sodat alle materiaal in byna ongeskonde toestand op 'n Saterdagmôre in 1958 op die Kerkplein verkoop kon word. Baie artikels in die ou kerk het so hulle weg gevind na die huis van die lidmate en so is iets bewaar van die ou Kerk wat 61 jaar lank die gemeente gehuisves het. 
Op 12 Oktober 1957 kon die hoeksteen van die nuwe kerkgebou gelê word. Die geleentheidsdiens is deur ds. H.C. Botha in die ou kerk gelei, waarna die gemeente na die terrein van die nuwe gebou gegaan het vir die hoeksteenlegging. 
Dit was die taak van ds. J.A.C. Scholtz om die weerhaan op die toring te plaas. Ten aanskoue van die Kindersendingkransleidsters en kinders het die leraar die hoë steiers bestyg. Hoe gevaarlik die onderneming was, word weerspieël deur die feit dat mev. Scholtz vir 'n paar oomblikke met toe oë gestaan het. Een van die kinders merk toe op: "Kyk, tannie Scholtz wil nie kyk hoe hoog die dominee staan nie." Min het die seuntjie geweet dat dit 'n gebed was vir die Dominee.

Uiteindelik is die gebou op 2 Augustus 1958 voltooi en het die inwydingsplegtigheid plaasgevind. 'n Vol program is die naweek afgehandel. Dr. F.E. o'B. Geldenhuys, Moderator van die Sinode van Noord-Transvaal, het die wydingsdiens waargeneem. Ds. J.J. Driescher, gemeenteseun, het die voorbereidings-en dankseggingsdiens waargeneem. Ds. W.E.H. Söhnge het 'n orreluitvoering op die nuwe orrel gegee. Ds. J.F. van Wyk, oudleraar, het die Nagmaaldiens waargeneem. Ds. J.S. van der Westhuizen, gemeenteseun, het die jeugdiens gelei. In die nuwe kerk is ook 'n nuwe orrel ingebou, 'n klompie van die ou orrel se pype is in die nuwe orrel gebruik. 'n Twee-manuaal-en pedaal-pyporrel, vervaardig deur die Suid-Afrikaanse Orrelbouers, bestaande uit 21 registers en 1 302 sprekende pype en verdere toebehore, is in die kerk geïnstalleer ten 'n bedrag van R7 900.




</doc>
<doc id="103525" url="https://af.wikipedia.org/wiki?curid=103525" title="Njesuthi">
Njesuthi

Njesuthi is een van die hoogste pieke in die Drakensberg wat op die grens tussen Lesotho en Suid-Afrika geleë is. Dit is 3 408 meter hoog. Ongeveer 1,5 km verder, ook langs die grens, lê die hoër Mafadi-piek, wat 3,450 meter hoog is.


</doc>
<doc id="103527" url="https://af.wikipedia.org/wiki?curid=103527" title="Harold Botha">
Harold Botha

Ds. Harold Christian Botha (2 Desember 1909 – Marble Hall, 7 November 1983) was predikant in agt gemeentes van die Nederduitse Gereformeerde Kerk, op een na almal in die destydse Wes-Transvaal.

Ds. Botha was ’n skakel in ’n hele ry predikante, want sy grootvader was ds. M.C. Botha, wat 18 jaar lank in die NG gemeente Knysna en toe 24 jaar lank in die NG gemeente St. Stephen's gestaan het, terwyl sy vader, die bekwame ds. Harold S.M. Botha nagenoeg sy hele bediening aan die Vrystaatse gemeente Rouxville (1907–1943) gewy het. Daarby was sy oupa aan moederskant, ds. J.F. Marais, 36 jaar lank predikant in twee Oos-Kaapse gemeentes en toe nog 33 jaar rustend tot hy oorlede is in Oos-Londen in sy 99ste lewensjaar. Hierdie lyn is voortgesit deur twee van ds. Botha se seuns wat ook predikant geword het.

Ná aflegging van die kursus aan die Stellenbosse Kweekskool in 1934 het hy ook die grade M.A. en M.Th. verwerf. Nadat hy hulpprediker in die NG gemeente Johannesburg was, is hy op 18 Januarie 1936 georden en as leraar van Biesiesvlei bevestig. Daarna bedien hy agtereenvolgens die gemeentes Vorentoe (1942), Coligny (1943), Zeerust ( 1948), Lichtenburg-Oos (1969) tot hy op 16 Februarie 1975 sy emeritaat aanvaar het. 

Hy en sy vrou het hulle daarna in Pretoria gevestig. Hy is oorlede op Marble Hall in die ouderdom van 82.



</doc>
<doc id="103531" url="https://af.wikipedia.org/wiki?curid=103531" title="NG gemeente Delmas">
NG gemeente Delmas

Die NG gemeente Delmas is ’n gemeente in die Nederduitse Gereformeerde Kerk se Hoëveld Sinode met sy setel op die dorp Delmas in Mpumalanga aan dié provinsie se grens met Gauteng. Die gemeente verleen sy naam aan die Ring van Delmas, waartoe die gemeentes op Springs aan die Verre-Oos-Rand ook behoort.

Delmas is op 22 Mei 1918 van die gemeente Benoni afgestig, so lui die amptelike kennisgewing van die Scriba Synodi in De Kerkbode. Die gemeente het geen bruidskat ontvang nie en moes maar self die hand aan die ploeg slaan. Daar was geen kerksaal, geen pastorie, totaal niks. Daar moes van onder af begin word. Die gemeente moes in 'n ou graanskuur byeenkom. Die eerste kerkraadsvergadering is op 10 Junie 1918 gehou. 

Ds. T.D. Potgieter, destyds spoorwegleraar van die Transvaalse Kerk, het die beroep hierheen aangeneem en op Saterdag 19 April 1919 (die geboortedag van die latere leraar ds. M.J.P. Olivier) is ds. Potgieter om elfuur die oggend bevestig en het hy sy intreepreek om tweeuur die middag gelewer. So het die dienstyd van hierdie dienskneg van die Here begin en het dit tot 1926 geduur. Gedurende ds. Potgieter se bediening is die pastorie, wat jare lank nog in gebruik was, gebou, asook die kerksaal wat baie jare lank as kerk gedien het. 

In die plek van ds. Potgieter is prop. J.C. Cronjé beroep en het hy van 1926 tot 1928 in die gemeente gearbei, totdat hy 'n beroep na Rustenburg aangeneem het. Op 27 April 1929 is ds. H.J. de Villiers van Umtali in Rhodesië tot herder en leraar van die gemeente beroep en het hy dit aanvaar. Die derde predikant van hierdie gemeente het hier gearbei totdat die Here hom op 28 Junie 1936 tot hoër diens opgeroep het. 

Vanaf 1937 tot April 1946 het ds. M. J. van Niekerk, vroeër hulpleraar van Benoni, as bedienaar van die goddelike Woord in hierdie gemeente opgetree. Tydens sy ampstermyn is die pragtige, sierlike kerkgebou opgerig na die ontwerp van Gerard Moerdyk. Die bouaannemer was Bachman & Mulder. Vanaf 14 Februarie 1947 het ds. M.J.P. Olivier in die gemeente gestaan. 

Op 12 Junie 1948 het Sundra as aparte gemeente van Delmas afgestig. Later het Delmas-Wes op die dorp ook van die moedergemeente afgestig. “So het hierdie gemeente op stoflike gebied tot een van die boeiendste gemeentes van Transvaal gegroei,” skryf Ons gemeentelike feesalbum in 1952. “Of dit op geestelike gebied ook die geval is, dit sal die ewigheid eendag openbaar. Mag God ons genadig wees sodat ons voortdurend sal stry vir die geloof wat eenmaal aan die heiliges oorgelewer is.”




</doc>
<doc id="103534" url="https://af.wikipedia.org/wiki?curid=103534" title="NG gemeente Babanango">
NG gemeente Babanango

Die NG gemeente Babanango was ’n gemeente in die Nederduitse Gereformeerde Kerk se Natalse Sinode, maar dit is in 1987 by die gemeente Melmoth ingelyf.

Babanango is op 25 Mei 1918 van die moedergemeente Vryheid afgestig. As naam vir die gemeente word voorgestel Retiefsrust, Voortrekkersrust en Babanango. Eersgenoemde omdat Piet Retief se graf in die gemeente is, die tweede omdat hier baie Voortrekkers gesneuwel het en ook hier begrawe lê, en laasgenoemde omdat dit reeds die naam van die dorp en distrik was. “Babanango kry die meerderheid van die stemme omdat dit so algemeen bekend is en van historiese aard,” lui dit in die notule. Maar in 1952 skryf die gemeente se medewerker, waarskynlik ds. Blignaut, in Ons gemeentelike feesalbum: “Miskien was dit 'n ongelukkige keuse, want vandag is Babanango vir baie mense 'n niksseggende naam, terwyl Retiefsrust, 'n baie gepaste naam vir 'n gemeente van ons Kerk sou wees ter verering van die groot leier wat in hierdie omgewing sy lewe in diens van sy volk en Kerk afgelê het, en wat saam met sy sewentig burgers ook hier ter ruste gelê is.”
Babanango is 'n Zoeloewoord wat beteken: “Vader, hier is hy.” Dit staan in verband met 'n Zoeloe-hoofman se seuntjie wat in die digte mis verdwaal het. 

Die eerste leraar van die gemeente was ds. I.D.J. Murray wat in 1920 hier bevestig en georden is. Onder datum 15 Oktober 1920 kom die volgende in die kerkraadsnotule voor: “Die vergadering besluit om nevens Hollands ook Afrikaans op die kansel te erken." Ná die vertrek van ds. Murray is die volgende predikante tot 1950 hier bevestig: H.M. Hofmeyr (1924), G.C. van Schowenburg (1930), S.A. Grobler (1942) en J.M. Blignaut (1949). 

Luidens die gemeente se inskrywing in Ons gemeentelike feesalbum was Babanango “een van die klein gemeentes van die Transvaalse Kerk, met ongeveer 300 lidmate, maar seker nie een van die onbekendste nie. Alhoewel die naaste spoorwegstasie 62 myl ver is en Babanango in baie opsigte 'n afgesonderde gemeenskap is, word ons gemeente tog dikwels besoek weens die feit dat Dingaanstat, Retief se graf en sy monument in die gemeente geleë is. 'n Ander gebeurtenis wat groot betekenis aan ons gemeente gegee het, is die stigting van die evangeliste, skool en sendingstasie te Dingaanstat in 1949. Dingaanstat is besig om tot een van die belangrikste sendingstasies van die Transvaalse Kerk te ontwikkel.”

Hoewel Babanango 240 km buite die grense van die destydse Transvaal lê, het dit sedert die tyd van die Nieuwe Republiek van genl. Lucas Meyer onder die Transvaalse Kerk geressorteer. In die vyftigerjare van die 20ste eeu is dit egter saam met die ander Noord-Natalse gemeentes aan die Natalse Kerk oorgedra.



</doc>
