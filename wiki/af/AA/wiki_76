<doc id="103536" url="https://af.wikipedia.org/wiki?curid=103536" title="NG gemeente Witbank">
NG gemeente Witbank

Die NG gemeente Witbank is die moedergemeente van die Nederduitse Gereformeerde Kerk in die stad Witbank in Mpumalanga.

In 1919 is die gemeente Witbank van Middelburg afgestig. Die eerste kerkraad het uit die staanspoor besluit om kerk te bou. Met so te sê geen fondse nie is die saak in die geloof aangedurf. Op Vrydag 19 November 1920 het die bevestiging van die eerste leraar van die gemeente, ds. J.C. Lamprecht, en ook die hoeksteenlegging van die kerkgebou plaasgevind. Met die kerkgebou kniehoogte, 'n oortrokke rekening op die bank en 'n ledetal van nog geen vyfhonderd nie, was die vooruitsig uiters benard. In 1923 is 'n lening van £10 000 teen 'n rentekoers van 7 persent met die Paarlse Eksekuteurskamer aangegaan. Die gemeente was goed op weg om sy afstigting te regverdig toe ds. Lamprecht in 1927 vertrek. 

Die vakature is in Maart 1928 gevul met die bevestiging van ds. J.A. Koch. Die vakature het egter sy nadelige uitwerking laat geld en met die naderende depressie reeds aan die horison, het die idee by sommige gemeentelede laat posvat dat dit beter sou wees om boedel oor te gee. Aan die begin van 1934 het ds. C.B. Brink hom die beroep na Witbank laat welgeval en met hom aan die spits het sake gou 'n ander wending geneem. Gedurende sy agtjarige verblyf in die gemeente het die bankrotgaan-idee plek gemaak vir 'n hoopvolle beëindiging van die skuldelas. Die skuld is verminder tot £8 000, ‘n sierlike pastorie gebou, 'n kerkorrel geïnstalleer (Middelburg het sy ou orrel aan Witbank geskenk), die kerkgebou opgeknap en die nuwe kiaathoutbanke bestel. 

Ds. Brink se opvolger, ds. Wouter de Vries, het die leisels moedig opgeneem en binne afsienbare tyd die skuld op die kerk volkome uitgedelg. Toe het die kerkraad oorgegaan tot die beroep van 'n sendeling in die persoon van eerw. Van der Merwe, vir wie ook 'n pastorie aangekoop is. Ná die vertrek van ds. De Vries na Pretoria is 'n suksesvolle beroep eindelik op ds. M. C. Hattingh van Roodepoort uitgebring, en is hy in Mei 1949 hier bevestig. Die kerkraad het besef dat die werk buite beheer van een predikant is en is ds. C.H.P. Malan as medeleraar op Witbank bevestig. 

In 1952 berig die gemeente in Ons gemeentelike feesalbum: “As belangrike spoorwegaansluiting in 'n baie ryk steenkoolgebied, brei Witbank buitengewoon vinnig uit; sy munisipale grense sluit 'n groot kragstasie, sianied- en karbiedfabriek in.”

Die dorp het mettertyd die afmetings van 'n stad aangeneem en so het dit nodig geraak om ook die volgende NG gemeentes hier te stig: Witbank-Klipfontein, Witbank-Panorama, Witbank-Suid, Witbank-Vallei en Witbank-Park (wat egter by Witbank-Vallei ingelyf is).



</doc>
<doc id="103539" url="https://af.wikipedia.org/wiki?curid=103539" title="NG gemeente Premiermyn">
NG gemeente Premiermyn

Die NG gemeente Premiermyn is ’n gemeente in die Nederduitse Gereformeerde Kerk se Oostelike Sinode met sy middelpunt op die dorp Cullinan in Gauteng, 30 km oos van Pretoria.

Hierdie gemeente is in 1920 van die gemeente Erasmus afgestig, maar die notule van die stigtingsvergadering het verlore geraak. Die hoeksteenlegging van die kerkgebou is in Oktober 1910 deur sir. T.M. Cullinan waargeneem, na wie die dorpie genoem is.

Op 'n kerkraadsvergadering gehou op 10 April 1920 is ds. D.A. Malan beroep as die eerste leraar van die gemeente. Vir 'n tydperk van ses jaar arbei hy hier met groot ywer. Die gemeente bly daarna vakant en op 19 Februarie 1927 word ds. R.D. Rens hier bevestig, en hy arbei in die gemeente tot 29 Februarie 1932. 

Kort ná die vertrek van ds. Rens het die eerste tekens van die depressie verskyn, met die gevolg dat die diamantmark in duie gestort het. Die De Beers-maatskappy, eienaars van die Premiermyn, is genoodsaak om die myn te sluit en die werknemers af te dank. Van die ongeveer 600 huisgesinne het slegs 15 of 20 agtergebly. Vanselfsprekend 'n uiters moeilike tydperk vir die gemeente, maar ofskoon dit 'n baie taai stryd was, wou hulle nie weer by die moedergemeente aansluit nie. 

Gedurende hierdie tyd is waardevolle dienste aan die gemeente bewys deur persone soos eerw. Endemann, di. Weiss en Gerryts, wat nieteenstaande hul eie groot gemeentes, tog nog hier ook kon help. 

Die uitbreek van die Tweede Wêreldoorlog het 'n herlewing gebring as gevolg van groot militêre kampe wat hier opgerig is. Nadat die gemeente vir 11 jaar en ses maande jaar vakant was, kon hulle weer op 14 Augustus 1943 vir ds. J.W. Dednam as eie leraar verwelkom. 

Op 18 Januarie 1947 vertrek ds. Dednam en word hy deur ds. L. de Clercq opgevolg. Die ledetal van die gemeente het vinnig begin daal met die beëindiging van die oorlog, maar gedurende 1947 word met bouwerk aan die Premiermyn begin en 'n vinnige groei van die ledetal vind plaas. Ds. L. de Clercq vertrek op 28 Januarie 1951 en word deur ds. J.T. Jordaan opgevolg. Die gemeente het in sy tyd bestaan uit 629 lidmate, en het vinnig gegroei namate meer uitbreidings hier plaasgevind het. 

Ook op die gebied van die sending is destyds goeie vordering gemaak. Die gemeente het 'n evangelis gehad wat 'n taamlik uitgestrekte sendingwerkkring bearbei het.




</doc>
<doc id="103541" url="https://af.wikipedia.org/wiki?curid=103541" title="NG gemeente Paardekop">
NG gemeente Paardekop

Die NG gemeente Paardekop is ’n gemeente in die Nederduitse Gereformeerde Kerk se Oostelike Sinode met sy middelpunt op die dorpie Perdekop.

Die gemeente is geleë tussen die dorpe Standerton en Volksrust waarvan dit op 16 April 1921 saam met 'n deel van Amersfoort afgestig is. Die hoeksteenlegging van die kerksaal is die volgende jaar deur ds. J.I. de Wet van Volksrust waargeneem. Die gemeente sou hulle eerste pastoriepaar ontvang in die persone van ds. en mev. G.C. van Schouwenburg, wat van die moedergemeente Standerton gekom het. 

Heel by die aanvang is 'n stuk grond aangekoop met die oog om 'n dorp daarop aan te lê, maar in dieselfde tyd is daar aansoek uit 'n ander oord gedoen om 'n dorp op die aangrensende gebied uit te gee. Op aandrang van die provinsiale owerheid is die dorp gesamentlik deur die Kerk en die sakemanne uitgegee. Die opdraande stryd het begin toe laasgenoemde deur die Kerk uitgekoop is vir die som van £10 000. Die depressie van 1922 tot '23 het sake uiters bemoeilik. Die geld wat moes inkom met die verkoping van erwe het uitgebly. Daar was geen herstel toe die volgende maer jare van 1929 tot '34 aangebreek het nie. Daar was sterk sprake van om “die kerk te laat bankrot gaan". In die haglikste jare van 1930 tot '31, toe die gemeente gebuk gegaan het onder 'n neerdrukkende skuldelas, was die dankoffers die skamele bedrae van £399 en £496. 

Verskillende poginge is aangewend om die erwe te verkoop om die skuld af te bring, en het getroue lidmate geen opoffering te hoog geag nie. Duisende ponde uitstaande op verkoopte erwe, sowel as £4000 “beloofde gelde", moes afgeskryf word. Alleen nadat drie keer in ses jaar se tyd onder die selfopofferende en bekwame leiding van ds. H.J. Moolman, wat nóg sy kragte, tyd of geld ontsien het, 'n insameling van 3 persent van alle lidmate se vee, 5 persent van graanoeste en salarisse gehou is, kon ons in 1942 'n batige saldo van £436 aanwys. Die bydraes was per lidmaat lank die hoogste in die Ring van Heidelberg.


Lidmate het toe begin praat van kerkbou, 'n ideaal wat omstreeks 1952 verwesenlik is deur die heelhartige samewerking van die gemeente wat nie weer deur skuld gedruk wil word en is daar reeds drie manne wat elkeen £1 000 bygedra het, terwyl ander dieselfde weg opgaan. So kon die gemeente in die jaar 1952 hul Godsgebou in gebruik neem, wat nagenoeg £30 000 sal beloop het en, met die seën daarby, sonder skuld ingewy kon word.



</doc>
<doc id="103545" url="https://af.wikipedia.org/wiki?curid=103545" title="NG gemeente Rustenburg">
NG gemeente Rustenburg

Die NG gemeente Rustenburg is die tweede oudste gemeente van die Nederduitse Gereformeerde Kerk noord van die Vaalrivier en nagenoeg die 43ste oudste gemeente in die hele kerkverband. Dis die moedergemeente van die NG Kerk in die stad Rustenburg.

Reeds vroeg in die Transvaalse geskiedenis het die gemeenskap van Rustenburg aan hul kerklike belange aandag geskenk. Aanvanklik het hulle 'n wyk van die gemeente Mooirivier (Potchefstroom) uitgemaak, maar dit het maar altyd vir die mense moeilik gebly om van agter die Magaliesberge hul kerklike voorregte aan die Mooirivier te gaan geniet. Toe die eerste afvaardiging van die Kaapse Sinode (di. Andrew Murray, P.K. Albertyn en oudl. B. Pienaar) in April 1848 Mooirivier besoek, is hulle namens die Magaliesbergers versoek “derwaarts over te komen, daar velen wegens armoede en anderen wegens gebrek aan rijtuigen niet naar Mooi Rivier konden over komen". Die afvaardiging kon egter nie aan die versoek voldoen nie. Die tweede afvaardiging (dr. William Robertson en ds. P.E. Faure) het op 19 Desember 1848 die eerste kerkdiens in die Magaliesbergse gehou op Hekpoort, die plaas van kommandant Gert Krüger.

Op Maandag 21 Januarie 1850 het die kerkraad van Potchefstroom onder voorsitterskap van ds. Andrew Murray besluit om Magaliesberg tot 'n selfstandige gemeente af te stig, en reeds op 22 September van dieselfde jaar dien voor die Volksraad “een Memorie voorgekomen van den kerkeraad van Magaliesberg getekend door 256 personen vraagende aan den Raad een plaats onbewoond voortijds behoorende aan de Heer H.C. Vermaas tot opbouwen van een gereformeerden kerk". In Oktober 1850 het ds. Andrew Murray op sy tweede besoekreis aan die Transvaalse gemeentes reeds 'n kerkgebou aangetref, met die mure gereed om die dak te ontvang. Op 26 April 1851 het ds. A. Murray, vergesel van sy broer John, die eerste kerkgebou op Rustenburg ingewy.

Met die aankoms van ds. Dirk van der Hoff in Transvaal in Mei 1853 en met die eerste algemene kerkvergadering van die “Nederduitsch Gereformeerde Gemeenten in die Zuid-Afrikaansche Republiek", wat op 8 en 9 Augustus 1853 op Rustenburg plaasgevind het, is 'n nuwe tydperk in die geskiedenis van die Transvaalse gemeentes ingelui. Die gemeente Rustenburg het toe, soos dekades daarna steeds, midde-in die stryd gestaan. In 1885 het 'n vereniging met die Ned. Herv. Kerk plaasgevind, en sou ook die vroeëre Ned. Geref. gemeente Rustenburg die naam van die ou moeder in Kaapland moes prysgee om voortaan die Ned. Herv. of Geref. gemeente genoem te word. 

Dit was jare van stryd en bitterheid, maar onder die bekwame leiding van ds. J.C. Hefer het die gemeente dit alles te bowe gekom, en die gemeente moes, nadat al sy eiendomme as gevolg van 'n uitspraak van die Hooggeregshof aan die Herv. Kerk oorhandig is, van vooraf begin. Deur geloof en samewerking is al hierdie moeilikhede ook te bowe gekom en in 1903 is die huidige kerkgebou in gebruik geneem, nadat ook 'n ruim pastorie vir die leraar aangeskaf is. Die argitek van die kerkgebou was Carl Heyne, 'n boorling van Duitsland wat gewoon het op die nabygeleë Duitse nedersetting Kroondal, waar hy verantwoordelik was vir die ontwerp van die Evangelies-Lutherse kerkie wat in 1896 ingewy is.

Van toe af het die gemeente gegroei en uitgebrei, maar veral in die middel van die 20ste eeu het die groei sulke afmetings aangeneem, dat die gemeente ook moes deel hê aan talle afstigtings.

Toe die gemeente in Januarie 1950 sy eeufees met waardigheid en geestelike erns vier, kon die lidmate en feesgenote met dankbaarheid terugkyk op honderd jaar van besonder interessante kerklike ontwikkeling. In meer as een opsig het Rustenburg in sy eerste eeu in die brandpunt van die kerklike geskiedenis van Transvaal gestaan en in daardie ondervinding het die gemeente van Rustenburg intiem gedeel.

By geleentheid van die feesviering is in die kerkgebou 'n gedenktablet onthul met die opskrif: “'n Eeu van Genade, 21 Jan. 1850–21 Jan. 1950. In U lig sien ons die lig – Ps. 36:10." In 'n gedenkalbum wat in verband met die eeufees uitgegee is, het ds. J.M. Benade in 'n voorwoord geskrywe: “Die Eeufees wat die gemeente op 21-22 Januarie 1950 gevier het, het die kenmerk van waardigheid en geestelike erns gedra. Ons beskou onsself nie beter en hoër as enige ander Kerk of gemeente nie; ons is alleen dankbaar teenoor die onveranderlike God wat goed was in die eeu wat verby is. Ons ken ons taak en wil dit voortdurend in die geloof aandurf!"

Die NG gemeente Rustenburg-Voorspoed is in 1994 by die moedergemeente ingelyf.





</doc>
<doc id="103556" url="https://af.wikipedia.org/wiki?curid=103556" title="Nelson Piquet">
Nelson Piquet

Nelson Piquet Souto Maior (gebore op 17 Augustus 1952 in Rio de Janeiro) is 'n Brasiliaanse voormalige Formule Eenrenjaer en 'n driemalige wêreldkampioen.


</doc>
<doc id="103557" url="https://af.wikipedia.org/wiki?curid=103557" title="Niki Lauda">
Niki Lauda

Andreas Nikolaus "Niki" Lauda (22 Februarie 1949 in Wene, Oostenryk – 20 Mei 2019 in Zürich, Switserland) was 'n Oostenrykse Formule Eenrenjaer en 'n driemalige wêreldkampioen. Hy was aktief betrokke in die F1-rensport, as nie-uitvoerende voorsitter van die Mercedes AMG-span tot en met sy afsterwe.


</doc>
<doc id="103558" url="https://af.wikipedia.org/wiki?curid=103558" title="Nigel Mansell">
Nigel Mansell

Nigel Mansell (gebore op 8 Augustus 1953) is 'n voormalige Britse Formule Eenrenjaer en die 1992-wêreldbestuurderskampioen.


</doc>
<doc id="103559" url="https://af.wikipedia.org/wiki?curid=103559" title="Damon Hill">
Damon Hill

Damon Graham Devereux Hill (gebore op 17 September 1960 in Hampstead, Londen) is 'n Britse voormalige Formule Eenrenjaer en die 1996-wêreldbestuurderskampioen.

Hill het gedurende sy loopbaan aan 115 Grands Prix deelgeneem vir die renspanne van Brabham, Williams, Arrows en Jordan, en was 22 keer eerste oor die wenstreep.


</doc>
<doc id="103562" url="https://af.wikipedia.org/wiki?curid=103562" title="NG gemeente Bronkhorstspruit">
NG gemeente Bronkhorstspruit

Die NG gemeente Bronkhorstspruit is die moedergemeente van die Nederduitse Gereformeerde Kerk op die Gautengse dorp Bronkhorstspruit. 

Die gemeente is op 5 Oktober 1905 gestig. Die eerste leraar was ds. D.J. Kriel wat in 1906 bevestig is, maar die gemeente in 1911 verlaat vir Reddersburg in die Vrystaat waar hy ook die eerste leraar was. Reeds in 1912 is hy terugberoep en dien die gemeente vir die tweede maal, tot hy sy emeritaat vir die eerste maal in 1918 aanvaar het. Aan die begin was die gemeente net in besit van ’n sinkkerk, maar het reeds ná sowat 10 jaar begin geld insamel vir die bou van ’n behoorlike Godshuis. 

Die gemeente is gestig met die naam Erasmus, maar in later jare het dit die naam van die dorp gekry. Reeds in 1920 het die gemeente Premiermyn op Cullinan afgestig en in 1976 die gemeente Nooitgedacht, ook op Bronkhorstspruit.



</doc>
<doc id="103565" url="https://af.wikipedia.org/wiki?curid=103565" title="Gelug">
Gelug

Die Gelug is een van die vyf hoofskole van Tibettaanse Boeddhisme. Die ander vier is Nyingma, Sakya, Kagyü en Jonang. Die Gelug is die jongste van dié tradisies. Dit is deur Je Tsongkhapa (1357–1419), ’n filosoof en Tibettaanse godsdiensleier, gestig. Die eerste klooster wat hy opgerig het, is Ganden genoem, en tot vandag is die Ganden Tripa die hoof van die skool, hoewel die Dalai Lama die invloedrykste figuur is. 

In die 16de eeu het dit die belangrikste Boeddhisteskool in Tibet geword. Dit is ook die oorheersende skool in Mongolië.



</doc>
<doc id="103567" url="https://af.wikipedia.org/wiki?curid=103567" title="Ganden Tripa">
Ganden Tripa

Ganden Tripa ("Houer van die Ganden-troon") is die titel van die spirituele hoof van die Gelug-skool van Tibettaanse Boeddhisme, die skool wat Sentraal-Tibet van die middel 17de eeu tot die 1950's beheer het. Die huidige en 102de Ganden Tripa is Thubten Nyima Lungtok Tenzin Norbu. Hy is die hoof van die Gelug-skool en nie, soos dikwels geglo word, die Dalai Lama nie.

Je Tsongkhapa (1357–1419), wat die Gelug-skool gestig het, was die 1ste Ganden Tripa. 

Die Ganden Tripas word aangestel en is nie reïnkarnasies soos die Dalai Lamas nie. Hulle word elke sewe jaar op meriete verkies. Dus was daar al 102 Ganden Tripas teenoor 14 Dalai Lamas.



</doc>
<doc id="103569" url="https://af.wikipedia.org/wiki?curid=103569" title="NG gemeente Lydenburg">
NG gemeente Lydenburg

Die NG gemeente Lydenburg is die derde oudste gemeente van die Nederduitse Gereformeerde Kerk in die destydse Transvaal. Dis die oudste gemeente in die Kerk se Oostelike Sinode.

Nadat die malaria op Ohrigstad te veel slagoffers geëis het, het die gemeenskap besluit om 30 myl suidwaarts te verskuif na Lydenburg. Hier was dit heelwat hoër en gesonder. Ds. Andrew Murray van die NG gemeente Bloemfontein het gedurende 1849 Ohrigstad besoek. Hy vind die streek verlate en gaan na Lydenburg. 

Op 7 Januarie 1850 word die eerste lidmate hier aangeneem en 74 kinders gedoop. Dié datum is dan die begin van hierdie gemeente. Ds. Murray het beloof om gou weer te kom. Hierdie belofte het hy gestand gedoen en weer op 30 Oktober 1850 vir die tweede keer opgedaag. Sonder versuim het hy begin met sy herderlike werksaamhede. 'n Groot aantal mense het na die dienste opgekom. Hulle het geesdrif openbaar en 'n vurige begeerte na die dinge van God gehad. Met hierdie geleentheid is 109 kinders gedoop en 29 jong mense aangeneem. Die gemeente was toe georganiseer. 'n Kaapse predikant was konsulent. 

In 1850 het 'n groep gemeentes, waarvan Lydenburg een was, ds. Murray beroep; hy het egter die beroep bedank. Heeltemal onbearbeid was die gemeente egter nie, want in 1851 kom meester Willem Poen hier aan en hy het saam met die onderwys ook die geestelike belange van die gemeente behartig. Op 21 Oktober 1852 het die Kaapse Sinode besluit om die Kerk oorkant die Vaal by hulle in te lyf. 

In 1853 het ds. Dirk van der Hoff in Transvaal opgedaag, nadat hy 'n beroepsbrief van die Transvaalse gemeentes ontvang het. Op 'n vergadering te Rustenburg is toe besluit om die inlywing by die Kaapse Sinode nie te erken nie. Lydenburg was vir die afskeiding van die Moederkerk nie te vinde nie. In 1854 besoek ds. Van der Hoff die gemeente. Ná 'n onstuimige kerkraadsvergadering besluit Lydenburg om ds. Van der Hoff nie te erken as leraar van die gemeente nie. 

Eers in 1859 is ds. P.A.C. van Heyningen as leraar van Lydenburg georden. Hy het reeds in 1865 na Kroonstad vertrek. 
Vanaf 1871 tot 1879 het ds. J.G. Kriel die gemeente bedien. Op 4 September 1881 is ds. H.J. Neethling hier bevestig. Hy bedien die gemeente deur die mees stormagtige tydperk tot 1911. Ds. D.J. Pienaar het ds. Neethling in 1912 opgevolg. Vervolgens is die gemeente deur die volgende leraars bearbei: G.D. Worst (1917–'29), T.F. Cronjé (1929–'46), J.P. Joubert (1946–'48), J.A. Claassen (1947–'48) as medeleraar van ds. Joubert. Di. J. I. de Wet (1948) en D. S. Jacobs (1950) was die volgend eleraar. Tydens die bediening van di. Worst en Cronjé is veel in die gemeente veral vir opvoeding en onderwys gedoen.

Bouwerk aan die eerste kerkie, nou bekend as die Voortrekkerkerk, het begin kort ná die gemeente se stigting. In Maart 1851, tydens 'n besoek van di. Andrew Murray en J.H. Neethling, het die bouwerk reeds tot op dakhoogte gevorder. Die dak is tydelik met strooi bedek vir dié geleentheid. Die oorspronklike gewels is in 1879 verwyder en die vensters verander en die strooidak deur sinkplate vervang. Op 13 April 1973 is die kerk tot nasionale gedenkwaardigheid verklaar. Dit is die oudste bestaan NG kerk in Mpumalanga. Die argitek Johan de Ridder het die plan opgetrek waarvolgens die kerkie van 1965 tot 1977 herstel is volgens 'n penskets van Richter van 1867 en nog 'n illustrasie wat in 1876 in die "Graphic" verskyn het.

Ds. H.J. Neethling het die hoeksteen van Lydenburg se NG kerk op 12 April 1890 gelê en die gebou is op 14 April 1894 ingewy. Die totale koste was £72 779 36s. 3. (wat waarskynlik 'n drukfout in die bron is, aangesien Beaufort-Wes se soortgelyke kerk in dieselfde dekade £13 500 gekos het). Die preektsoel, 'n replika van dié in die moederkerk op Stellenbosch, is gebou deur Palframan en De Roo van gewone kiaathout wat deur Abel Erasmus geskenk is. In 1926 het 'n nasaat van die Voortrekkers, G.C. Schoeman, die orrel geskenk. Die gebou is in 1986 grootskaals gerestoureer.




</doc>
<doc id="103576" url="https://af.wikipedia.org/wiki?curid=103576" title="NG gemeente Pietersburg">
NG gemeente Pietersburg

Die NG gemeente Pietersburg is die moedergemeente van die Nederduitse Gereformeerde Kerk in die stad Polokwane en die oudste gemeente van dié kerkverband in die provinsie Limpopo.

In 1850 het ds. Andrew Murray besoek gebring aan die enkele families van die Potgieter-trek wat hulle hier gevestig het. By die geleentheid is ouderling H.J. Grobler, wat soveel gedoen het vir die geestelike en godsdienstige belange van die gemeente, gedoop toe hy omtrent ses jaar oud was. In 1917, so berig "Ons Kerk Album", kon hy hom nog alles herinner van dié besoek, selfs nog watter mooi paar skoene hy vir die plegtige doopsbediening gedra het. Sedert die aankoms van die onvergeetlike vader eerw. Stephanus Hofmeyr as sendeling onder die duisende onbekeerdes hier in 1863, is deur hom ook gereeld dienste gehou voor die blankes wat gewoon het op verskillende plekke, soos Malietsiesland, Rhenosterpoort, Houtbosch (later genoem Haenertsburg) en Marabastad, later die woonplek van eerw. Hofmeyr se seun. Op Marabastad het ’n kerkgeboutjie van hout en yster gestaan wat in 1888 ná die afskeuring (toe die Nederduitsch Hervormde Kerk weggebreek het van die Verenigde Kerk) deur broers van dié kerk oorgeneem is.

Weens uiteenlopende interpretasies van die Transvaalse kerkgeskiedenis is daar ook twee weergawes van die ontstaan van die gemeente Pietersburg (oorspronklik Zoutpansberg genoem). In 1917 het ds. B.H. Swart in "Ons Kerk Album" geskryf (uit die Hollands vertaal): "Die eerw. Stephanus Hofmeyr kan met reg die vader en stigter van hierdie gemeente genoem word. Deur sy onvermoeide ywer, liefde vir sy Kerk en die heil van die lede van die NG Kerk (hier het toe reeds ’n Hervormde gemeente bestaan) het die mense oorgegaan tot die stigting van die NG gemeente Zoutpansberg op Rhenosterpoort op 23 September 1872. Ds. J.G. Kriel van Lydenburg was voorsitter en eerw. Hofmeyr skriba van die gemeentevergadering by die stigting. Die eerste kerkraad het bestaan uit twee ouderlinge en vier diakens. Die gemeente is vir ’n tydperk van 16 jare, dit wil sê tot die vereniging van die Hervormde en die Nederduitse Gereformeerde Kerk in 1888, deur eerw. Hofmeyr bearbei. In die notule van die eerste kerkraadsvergadering lees ons: Eerw. Hofmeyr was op die vergadering teenwoordig en spreek die vergadering sy hartlike dank teenoor sy eerw. uit voor die werk op die vergadering verrig, en versoek hom om nog verder die gemeente te besoek en te bedien. Sy eerw. stem daartoe in om dit elke drie maande te doen. Ook word dit aan die voorsitter opgedra om ’n brief aan die weleerwaarde Neethling te Stellenbosch te skryf aangaande ’n memorie wat vroeër deur die afsonderlike lede van die gemeente gerig is aan die weleerwaarde here Neethling en Murray omtrent die eerw. heer Hofmeyr of hy hom as hul leraar sou kon verkry al dan nie.' Weens die groot afstand van die konsulent op Lydenburg – sowat 300 myl, wat met ossewa afgelê moes word – kon hy die gemeente slegs een of twee maal per jaar besoek."

"Ons gemeentelike feesalbum" van 1952 vertel ’n heel ander verhaal. Die gemeente Zoutpansberg (nou Pietersburg) is op 10 April 1852 tydens die besoek van die “Derde Afvaardiging" (di. Andrew Murray en J.H. Neethling) op Schoemansdal gestig. Die distrik was destyds so groot soos die hele Vrystaat. Oor die stigting skryf ds. J.H. Neethling: “'s Avonds van Zaterdag (10 April) hadden wij de leden van de Christelijke Kerk verzameld, en uit de daartoe voorgestelde mannen koos men eenparig tot Ouderling den Heer. J.L.P. Venter, en tot diakenen de broeders P.L. du Pré en C. Grobler."

Van die stigting van die gemeente af, skryf "Ons gemeentelike feesalbum", is die bediening afwisselend deur manne van die inlywers en die anti-inlywers in die Ned. Herv. Kerk waargeneem: Van der Hoff, D.P.M. Huet, Begeman, Van Heyningen en Smits. Kostelike werk is ook onder die Voortrekkers gedoen deur die onvergeetlike eerw. Stephanus Hofmeyr, wat 40 jaar lank in die gemeente Zoutpansberg sendingwerk gedoen het en wie se seun, eerw. Hendrik Hofmeyr, teen 1950 reeds 50 jaar in die gemeente Pietersburg sendeling was. In 1864 is ds. N.J. van Warmelo op Schoemansdal bevestig, maar drie jaar later moes die Voortrekkers Schoemansdal verlaat weens die heersende malariakoors en die vyandelikheid van die inboorlinge. Nadat hulle 'n tyd lank in die omgewing van die teenswoordige Marabastad vertoef het, is die dorp Pietersburg in 1885 aangelê en het ds. L.G.F. Biccard, wat reeds sedert 1874 leraar van die gemeente Zoutpansberg was, sy bediening tot 1886 hier voortgesit. "Ons kerk Album" gee ds. P. Boshoff (15 April 1889 tot 23 April 1892) aan as die eerste leraar, maar "Ons gemeentelike feesalbum" as die tweede. Ses maande ná sy bevestiging is die hoeksteen van die eerste kerkgebou deur die landdros, D.S. Maré, gelê. Op 18 Oktober 1890 is dié Godshuis met 400 sitplekke en wat £4 000 gekos het, plegtig ingewy.

Verder het die volgende predikante die gemeente bedien: M.P.A. Coetzee (1893–'98), D.J. Kriel (1899–1906), J.L. du Preez (1906–'07), H.E. du Plessis (1908–'11), B.H. Swart (1913–'27), A.W. Eckard (van 1929 tot in die vyftigerjare), M.S. Joubert (1938–'41), F. E. o'B. Geldenhuys (1942–'45), G.J. Davidtsz (tydelik, 1944), D.J.M. Terblanche (1945–'47) en J.F. Wohlitz (1948 tot onbekende datum).

Die eerste kerkgebou is in 1890 tydens die bediening van ds. P. Boshoff opgerig, en die tweede in 1917, tydens die bediening van ds. B.H. Swart. Die argitek van laasgenoemde was Wynand Louw van die Paarl.

Waar die onderwys voor die aanleg van Pietersburg in 'n klein skooltjie op Weltevreden en later in die kerkgebou aldaar gegee is, het Pietersburg ontwikkel tot die vernaamste onderwyssentrum noord van Pretoria.




</doc>
<doc id="103581" url="https://af.wikipedia.org/wiki?curid=103581" title="Avalokitesvara">
Avalokitesvara

Avalokitesvara (Sanskrit, "god wat neerkyk", Tibettaans: སྤྱན་རས་གཟིགས་, "ras gzigs") is ’n bodhisattva wat die meelewing van alle boeddhas versinnebeeld. Hy word in verskillende kulture as óf manlik óf vroulik voorgestel. In Chinese Boeddhisme het Avalokitesvara ’n effens ander vroulike figuur, Guanyin, geword en in Kambodja is hy bekend as Lokeśvara.

Avalokitesvara is een van die bodhisattvas wat die meeste vereer word in die Mahayana-skool, asook nieamptelik in die Theravada-tradisie. In Tibettaanse Boeddhisme word geglo die Dalai Lamas is reïnkarnasies van dié bodhisattva.



</doc>
<doc id="103583" url="https://af.wikipedia.org/wiki?curid=103583" title="Muğam">
Muğam

Muğam (Azerbeidjans: "Muğam") of Muğam-musiek, Azerbeidjanse muğam-musiek is 'n soort simfoniese werk wat in dele met gesang en instrumentele musiek gerangskik word. Sy wortels lê in die Persiese hoofse musiek sodat Europese musikale konsepte soos tonale skema's met toonaarde net soos Europese ritmes hier nie toegepas kan word nie.

Opvoerings kan soms ure duur, waarby die sanger op Azerbeidjan se drie nasionale instrumente begelei word – die tar ('n soort luit), die kamança ('n soort knieviool met 'n dik resonansie-ruimte) en die daf ('n soort tamboeryn).

Die simfoniese grondslag van muğam-musiek het in die vroeë 20ste eeu die oorname en plaaslike ontwikkeling van westerse klassieke musiek vergemaklik. So het Azerbeidjanse komponiste 'n leidende rol in die klassieke musikale lewe van die Sowjetunie gespeel. 'n Tweede komponent van muğam-musiek, improvisasies, het daarvoor gesorg dat dié tradisionele musiekstyl ewe maklik ingang in die plaaslike jazz-musiek gevind het.

In 2003 is muğam-musiek deur UNESCO eweneens as ""meesterwerke van die mondelinge en immateriële erfenis van die mensdom"" gelys.

Media

Algemene inligting


</doc>
<doc id="103585" url="https://af.wikipedia.org/wiki?curid=103585" title="Conway">
Conway

Conway is 'n klein gemeenskappie in die gebied van die Inxuba Yethemba Plaaslike Munisipaliteit. Die nedersetting is 'n slagoffer van die ontvolking van die platteland.

Die dorpie lê suidoos van Middelburg in die Oos-Kaap, net oos van die N10-hoofpad, by die kruising van die R401-pad van Wapadsberg na Hofmeyr, die ou pad tussen Middelburg en Cradock, die spoorlyn en die Klein-Brakrivier. Enkele kilometers oos van die gehug is die Grassridgedam.

In sy bloeitydperk het die dorpie 'n kerk, winkel, spoorwegstasie, poskantoor, en twee skole gehad. Sommige huise word nog bewoon, ander staan leeg en verval. 'n Rif in die Joubertsberge beskerm die dorpie teen die koue suidewind. Die nabygeleë spoorwegtonnel by Middelpoort is 'n besienswaardigheid.


</doc>
<doc id="103586" url="https://af.wikipedia.org/wiki?curid=103586" title="Southwell">
Southwell

Southwell is 'n nedersetting gestig deur direkte afstammelinge van die Britse setlaars in die Oos-Kaap. Dit is geleë tussen die Kowierivier en die Kariegarivier, 23 km van Port Alfred en 35 km van Grahamstad.

Reeds in 1849 is daar met 'n sendingstasie begin naby die plaas Lombard's Post. Toe was daar ook 'n Xhosaskool, maar dit is weens die Agtste Grensoorlog gesluit. In 1870 is die Anglikaanse kerkie van St. James gebou. Op 6 Desember 1871 is hierdie middelpunt van die gemeenskappie deur biskop Nathaniel James Merriman (die vader van John X. Merriman), biskop Robert Gray, eerw. Robert Washington Stumbles en eerw. Henry Waters ingewy. Die winkel en poskantoor het jare gelede reeds hul deure gesluit. Slegs die kerkie, skool en krieketveld met sy klubhuis het van Southwell oorgebly. John Lomax is op die dorpie gebore.



</doc>
<doc id="103587" url="https://af.wikipedia.org/wiki?curid=103587" title="Gendun Drup">
Gendun Drup

Gendun Drup (Tibettaans: དགེ་འདུན་གྲུབ་པ།; 1391–1474, gebore as Péma Dorje) is nadoods aangewys as die 1ste Dalai Lama.

Gendun Drup is in Sentraal-Tibet gebore as die seun van Gonpo Dorje en Jomo Namkha Kyi van ’n nomadiese volk. Hy is as ’n skaapwagter grootgemaak tot op die ouderdom van sewe, waarna hy in die Narthang-klooster geplaas is. Toe hy 20 jaar oud was (in omstreeks 1411) het hy die naam Gendun Drup gekry toe hy ’n monnik word. Hy het toe ’n student en eindelik die hoofdissipel geword van die ghoeroe Je Tsongkhapa (1357–1419), wat die Gelug-skool van Boeddhisme gestig het. Teen die middel van sy leeftyd was hy een van die hoogs aangeskrewe geleerdes van sy tyd.


</doc>
<doc id="103588" url="https://af.wikipedia.org/wiki?curid=103588" title="Gendun Gyatso">
Gendun Gyatso

Gendun Gyatso (Tibettaans: དགེ་འདུན་རྒྱ་མཚོ།; lekenaam Yonten Phuntsok; 1475–1542) is nadoods aangewys as die 2de Dalai Lama. Hy is naby Shigatse by Tanak, Sentraal-Tibet, gebore as die seun van Kunga Gyaltsen (1432–1481), ’n bekende meester van die Nyingma-tantra, en Machik Kunga Pemo. Sy naam word ook geskryf Gendün Gyatso of Gedun Gyatsho.

Volgens legende het hy kort nadat hy leer praat het vir sy ouers vertel sy naam is Péma Dorje, die geboortenaam van die 1ste Dalai Lama, Gendun Drup (1391–1474), en sy pa is Lobsang Drakpa, die oorspronklike naam van Je Tsongkhapa, stigter van die Gelug-Boeddhisteskool. Toe hy vier jaar oud was, het hy na bewering vir sy ouers vertel hy wil in die Tashilhunpo-klooster (langs Shigatse en in 1447 deur Gendun Drup gestig) gaan woon om by sy monnike te wees.

Hy is as ’n jong seun (sommige sê op vier, ander op agt) verklaar as die reïnkarnasie van die 1ste Dalai Lama. Hy het op 10 jaar ’n nuwelingmonnik geword en daarna ’n monnik met die naam Gedun Gyatso. Hy is daarna na Lhasa om te studeer.

Hy was ’n bekende geleerde en digter, het uitgebreid gereis en het die ab van die grootste Gelug-klooster, Drepung, geword wat daarna nou met die Dalai Lamas verbind is. Gedun Gyatso is in 1542 op 67 jaar tydens ’n diep meditasie dood.


</doc>
<doc id="103591" url="https://af.wikipedia.org/wiki?curid=103591" title="Sonam Gyatso">
Sonam Gyatso

Sonam Gyatso (Tibettaans: བསོད་ནམས་རྒྱ་མཚོ་; 1543–1588) was die eerste persoon wat as Dalai Lama erken en bekragtig is, hoewel die titel terugwerkend aan sy twee voorgangers toegeken is.

Hy is in 1543 naby Lhasa gebore; hy is erken as die reïnkarnasie van Gendun Gyatso en kort daarna bekragtig deur Panchen Sonam Dragpa, die 15de Ganden Tripa. Sonam Gyatso het aan die Drepung-klooster studeer en die klooster se ab geword. Sy politieke mag en dié van die Gelug-skool het teen die 1570's prominent in Tibet geword.

Die titel "Dalai Lama" is in 1578 deur die Mongoolse heerser Altan Khan aan Sonam Gyatso toegeken nadat Altan hom genooi het om na Mongolië te kom en sy mense in Boeddhisme te onderrig. Sonam Gyatso het verklaar Altan Khan is die reïnkarnasie van Koeblai Khan, en Altan het op sy beurt die titel "Dalai Lama" aan Sonam Gyatso gegee, maar ook terugwerkend aan sy twee voorgangers, en so het Sonam Gyatso die 3de Dalai Lama geword.

Altan Khan se agterkleinseun, Yonten Gyatso, is ná Sonam Gyatso se dood aangewys as die 4de Dalai Lama.


</doc>
<doc id="103593" url="https://af.wikipedia.org/wiki?curid=103593" title="Semantiese netwerk">
Semantiese netwerk

'n Semantiese netwerk of raamnetwerk is 'n netwerk wat semantiese verwantskappe of relasies tussen konsepte verteenwoordig. Dit word dikwels as 'n vorm van kennisvoorstelling gebruik. Dit is 'n gerigte of ongerigte grafiek wat uit nodusse, wat konsepte voorstel, en boë, wat relasies voorstel, bestaan.

In 1909 het Charles S. Peirce 'n grafiese notasie van nodusse en boë, bekend as "eksistensiële grafieke" voorgestel wat hy die "logika van die toekoms" genoem het. Die debat tussen voorstanders van "logika" en voorstanders van "semantiese netwerke" het hieruit ontstaan. Hierdie debat het die feit dat semantiese netwerke, minstens dié met goed-gedefinieerde semantiek, 'n vorm van logika is, verberg.

Semantiese nette is in die vroeë 1960s deur Robert F. Simmons en M. Ross Quillian by die System Development Corporation ontwikkel. Dit was ook later prominent in die werk van Allan M. Collins en Quillian (byvoorbeeld, Collins and Quillian; Collins en Loftus; Quillian)

'n Semantiese netwerk word gebruik wanneer kennis ten beste verstaan kan word as 'n versameling konsepte wat onderling met mekaar in verband staan.

Die meeste semantiese netwerke is kognitief van aard en bestaan uit boë en nodusse wat dikwels as 'n taksonomiese hiërargie voorgestel kan word. Semantiese netwerke het bygedra tot konsepte soos verspreidingsaktivering, oorerwing en nodusse as proto-objekte.

Die gebruik van 'n assosiasielys.

'((canary (is-a bird)
Hier sou die "assoc" funksie met "canary" as sleutel gebruik kon word om al die inligting oor die "canary" tipe te onttrek.

'n Voorbeeld van 'n semantiese netwerk is WordNet, 'n leksikale databasis van Engels. Dit groepeer Engelse woorde in versamelings sinonieme, ook bekend as sinstelle, verskaf kort, algemene definisies en vermeld die onderskeie semantiese relasies tussen hierdie sinoniemversamelings. Sommige van die mees algemene semantiese relasies is meronimie (A is 'n deel van B, d.w.s. B het A as 'n deel van sigself), holonimie (B is 'n deel van A, d.w.s. A het B as 'n deel van sigself), hyponimie (of troponimie) (A is meer spesifiek as B; A is 'n soort B), hypernimie (A is meer algemeen as B; B is 'n soort A), sinonimie (A dui dieselfde aan as B) en antonimie (A dui die teenoorgestelde van B aan).

WordNet-eienskappe is reeds vanuit 'n netwerk-theoretiese perspektief bestudeer en met ander semantiese netwerke vergelyk wat vanuit Roget se Thesaurus en woordassosiasietake geskep is. Vanuit hierdie perspektief kan al drie beskou word as 'n klein-wereldstruktuur.

Dit is ook moontlik om logiese beskrywings met semantiese netwerke soos die eksistensiële grafieke van Charles S. Peirce of die aanverwante konseptuele grafieke van John F. Sowa voor te stel. Hierdie formalismes het 'n uitdrukkingsvermoë wat gelyk is aan dié van eerste-orde predikaatlogika of dit selfs oorskrei. Anders as WordNet of ander leksikale of blaainetwerke, kan semantiese netwerke wat hierdie voorstellings gebruik, aangewend vir betroubare outomatiese logiese afleiding. Sommige outomatiese bewysvoerders benut die grafiek-teoretiese eienskappe van die netwerke tydens verwerking.

'n Ander voorbeeld van semantiese netwerke is Gellish modelle. Gellish Formal English met sy Gellish Formal English woordeboek, is 'n formele taal wat as 'n netwerk van relasies tussen konsepte en name van konsepte gedefinieer is. Gellish Formal English is 'n formele subversameling van natuurlike Engels, net soos wat Gellish Formeel Nederlands 'n formele subversameling van Nederlands is. Weergawes in ander tale, soos byvoorbeeld Gellish Formeel Nederlands, bevat soortgelyke inhoud as Formal English en ondersteun so Nederlands-Engels outomatiese vertaling. Algemeen gesproke bestaan Gellish netwerke uit kennismodelle wat in die Gellish taal uitgedruk is.


</doc>
<doc id="103597" url="https://af.wikipedia.org/wiki?curid=103597" title="Kagyu">
Kagyu

Kagyu of Kagyü is een van die vyf hoofskole van Tibettaanse Boeddhisme. Die ander vier is Gelug, Nyingma, Sakya en Jonang.

Vanweë die Kagyu-tradisie se sterk klem op ghoeroe-verering en , asook die persoonlike oordrag van esoteriese instruksies van meester aan dissipel, het die vroeë Kagyu-tradisie gou gelei tot ’n groot getal onafhanklike subskole of subsektes wat sentreer om individuele charismatiese Kagyu-onderwysers en hul opvolgingslyne. Hierdie lyne is oorerflik.


</doc>
<doc id="103598" url="https://af.wikipedia.org/wiki?curid=103598" title="Lotus F1-span">
Lotus F1-span

Die Lotus F1-span was 'n Britse Formule Eenmotorwedrenspan. Die span het onder die Lotusnaam deelgeneem sedert 2012, na aanleiding van die naamsverandering van die voormalige Renault-span gebaseer in Enstone in Oxford. Die Lotus F1-span word besit deur Luxemburg-gebaseerde waagkapitaalgroep Genii Capital.

Lotus F1-span is vernoem na sy handelsmerkvennoot Group Lotus. Die span het 'n wedren gewen en die vierde posisie behaal in die F1-wêreldvervaardigerskampioenskap in hul eerste seisoen onder die Lotusvaandel.


</doc>
<doc id="103599" url="https://af.wikipedia.org/wiki?curid=103599" title="Tsongkhapa">
Tsongkhapa

Tsongkhapa of Je Rinpoche (1357-1419) is die stigter van die Gelug-skool van Tibettaanse Boeddhisme. Sy naam beteken "Man uit die Uievallei". Hy word ook soms Je Tsongkhapa genoem; sy naam as monnik was Lobsang Drakpa. Die twee belangrikste eienskappe van die Gelug-tradisie is die eenheid van soetra en tantra en die klem op die vinaya (morele kloosterkode).

Tsongkhapa is in 1357 gebore in die Amdo-provinsie in Noordoos-Tibet. Die Kumbum-klooster is later op sy geboorteplek gebou.

Van driejarige ouderdom af is hy opgelei deur Rolpey Dorje, die 4de karmapa, wat hom die naam Kunga Nyingpo gegee het. Toe hy sewe was, het hy die kloosterbelofte afgelê en het hy die naam Lobsang Drakpa gekry. 

Tsongkhapa het in 1409 die Ganden-klooster gestig en het so die 1ste Ganden Tripa, hoof van die klooster en van die latere Gelug-skool, geword. Hier het hy sy eie leringe verkondig, wat later Gelug genoem is. Dit is op ’n kombinasie van verskillende skole se leringe gebaseer. Toe hy in 1419 sterf, het hy 18 versamelings geskrifte oor honderde onderwerpe nagelaat. Dié geskrifte vorm die belangrikste studiebron (buiten die leringe van die Boeddha) in die Gelug-tradisie.

Een van Tsongkhapa se leerlinge was Gendun Drup (1391-1474), wat nadoods as die eerste Dalai Lama aangewys is.



</doc>
<doc id="103603" url="https://af.wikipedia.org/wiki?curid=103603" title="Benetton Formula-span">
Benetton Formula-span

Die Benetton Formula-span (amptelik Benetton Formula Ltd, algemeen na verwys as Benetton), was 'n Formule Eenmotorwedrenspan wat van 1986 tot 2001 aan Grand Prixwedrenne deelgeneem het.

Die span was besit deur die Benettonfamilie, eienaars van die wêreldwye klerewinkelgroep Benetton.

In 2000 is die span vir VS$120 miljoen aan Renault verkoop, maar het bly meeding as Benetton vir die 2001-seisoen. In 2002 het die span Renault F1 geword, en in 2012 weer die Lotus F1-span.

Die Benetton-span het 'n Britse lisensie gehad van 1986-1995 en 'n Italiaanse lisensie van 1996-2001, dus slegs die tweede vervaardiger (naas Shadow in 1976) om sy nasionaliteit amptelik te verander. Die Benettonfamilie wou hierdie verandering van burgerskap hê om 'n F1-span in hulle eie land te besit. Benetton is steeds die enigste vervaardiger om onder twee verskillende nasionaliteite Grand Prixoorwinnings te behaal. Die span was altyd gebaseer in die Verenigde Koninkryk, aanvanklik in die ou Tolemanfabriek, in Witney, Oxford en later in 1992 in 'n nuwe, groter fabriek in Enstone, Engeland.


</doc>
<doc id="103604" url="https://af.wikipedia.org/wiki?curid=103604" title="Honda Racing F1">
Honda Racing F1

Honda Racing F1 behels die Formule Eenwedrenbedrywighede van die Japannese motorvervaardiger Honda. Dit omvat grotendeels die verskaffing en ondersteuning van spesiaalontwerpte en doelgeboude renmotorenjins aan die verskillende F1-renspanne.

Gedurende 2006–2008 het Honda as 'n selfstandige span deelgeneem aan Formule Een.

Spanne wat reeds van Honda-enjins gebruik gemaak het, is:


</doc>
<doc id="103605" url="https://af.wikipedia.org/wiki?curid=103605" title="Wylie-transliterasie">
Wylie-transliterasie

Wylie-transliterasie is ’n metode vir die transliterasie van Tibettaanse skrif met net die letters wat op ’n tipiese Engelse tikmasjien beskikbaar is. Dit is deur Turrell V. Wylie beskryf in die artikel "A Standard System of Tibetan Transcription", wat in 1959 gepubliseer is. Dit het sedertdien ’n standaard-transliterasiestelsel in Tibettaanse studies geword, veral in Amerika.

Enige stelsel om Tibettaans in Latynse letters te skryf, kry te doen met ’n dilemma: die keuse om óf die klank óf die spelling korrek weer te gee. Dié twee metodes verskil aansienlik omdat die spelling in die 11de eeu gestandaardiseer is, maar die uitspraak voortdurend verander.

In vorige skemas is albei metodes gekombineer, wat daartoe gelei het dat nie een van die beoogde doele bereik is nie. Wylie-transliterasie is op die spelling gebaseer, en dit is die rede hoekom dit in akademiese en historiese studies aanvaar word. Dit gee glad nie die uitspraak van Tibettaanse woorde weer nie.

Die Wylie-stelsel translitereer Tibettaanse karakters soos volg:

In Tibettaanse skrif kan die konsonantgroepe in ’n lettergreep weergegee word deur middel van die gebruik van vooraan- of agteraangevoegde letters of deur bo- of onderstaande letters by die basiese letter. Die Wylie-stelsel maak nie ’n onderskeid tussen dié letters nie, want in die praktyk is geen dubbelsinnigheid moontlik volgens die reëls vir Tibettaanse spelling nie. Die uitsondering is die groep "gy-", wat met óf ’n vooraangevoegde "g" óf ’n onderstaande "y" gespel word. In die Wylie-stelsel word ’n onderskeid gemaak deur ’n punt tussen ’n vooraangevoegde "g" en ’n begin-"y" te voeg. 

Voorbeeld: གྱང "muur" is "gyang", terwyl གཡང་ "afgrond" geskryf word "g.yang".

Die vier klinkers (hier gevoeg by die basisletter ཨ) word soos volg getranslitereer:

Wanneer ’n lettergreep nie ’n eksplisiete klinker bevat nie, word die letter "a" gebruik om die verstekklinker, "a", voor te stel.

Voorbeeld: ཨ་ = a.

Baie vorige transliterasiestelsels het interne hoofletterskemas ingesluit deur byvoorbeeld die basisletter ’n hoofletter te maak in plaas van die eerste letter van ’n woord wanneer die eerste letter ’n vooraangevoegde konsonant is. Woorde in ’n Tibettaanse woordeboek word gerangskik volgens basisletters, en vooraangevoegde konsonante word dikwels nie uitgespreek nie; om te weet wat die basisletter is, gee dus ’n beter idee van die uitspraak. Sulke skemas was egter dikwels nie eenvormig nie, en is net gebruik wanneer die woord volgens Latynse skrif ’n hoofletter sou gewees het (byvoorbeeld aan die begin van ’n sin). 

Omdat die nut daarvan beperk is en dit transliterasie bemoeilik, het Wylie gespesifiseer dat as ’n woord met ’n hoofletter geskryf moet word, die eerste letter ’n hoofletter moet wees, in ooreenstemming met die Westerse gebruik. Die naam van ’n spesifieke Boeddhisteskool, Kagyu, sal dus geskryf word "Bka' brgyud" en nie "bKa' brgyud" nie.



</doc>
<doc id="103607" url="https://af.wikipedia.org/wiki?curid=103607" title="Cosworth">
Cosworth

Cosworth is 'n hoë-prestasie ingenieursmaatskappy, gestig in Londen in 1958, wat spesialiseer in die verskaffing van enjins en elektronika vir die motorrensport asook die hoofstroommotorbedryf. Cosworth se werke is gebaseer in Northampton, Engeland, met Noord-Amerikaanse fasiliteite in Torrance, Indianapolis en Mooresville, Noord-Carolina.

Cosworth het reeds 176 oorwinnings behaal as enjinverskaffer in die Formule Eenkampioenskapsreeks, die tweede meeste na Ferrari.

Die maatskappy is gestig as 'n Britse binnebrandenjinbouer vir renmotors deur Mike Costin en Keith Duckworth (COStin en duckWORTH).

Die eerste Cosworth-ontwerp was 'n silinderkop vir die SCA-reeks met 'n enkele bonokas (EBNA) met omgekeerde vloeiopset soortgelyk aan die Coventry Climax FWE-enjin. Ware sukses is behaal met die volgende ratgedrewe dubbelbonokas (DBNA) vierklep-FVA in 1966, toe Cosworth, met die hulp van Chapman, Ford kon oortuig om die ontwerpsregte aan te koop en 'n ontwikkelingskontrak te teken, insluitend vir 'n agtsilinderweergawe. Dit het gelei tot die Cosworth DFV, wat Formule Een vir baie jare oorheers het. 

Sedert daardie tyd is Cosworth lank deur Ford ondersteun, en baie van die Cosworth-ontwerpe word besit deur Ford en is aangewys as Fordenjins onder soortgelyke kontrakte. Verdere sukses met die BD-reeks in die 1970s het Cosworth op 'n groeipad geplaas.


</doc>
<doc id="103612" url="https://af.wikipedia.org/wiki?curid=103612" title="Angola-Boere">
Angola-Boere

Angola-Boere (in Portugees: angobôeres en ango-africâneres) is 'n etniese subgroep wat gevorm is na die migrasie van Boerevolk wat in die 19de en 20ste eeu in Suid-Afrika gewoon het na die suidelike en sentrale streke van Angola. In hierdie streke het die Boere hulself gevestig en betrekkinge met die Portugese, die Ovambo, die Humbe, die Ovimbundu en die Herero gevestig.

Die Angola-Boere se geskiedenis begin by die Dorslandtrek. Die Dorslandtrek was in werklikheid 'n reeks trekke uit die destydse Transvaal deur die Kalahari tot in die destydse Portugese kolonie Angola tussen 1874 en 1906.

Ongeveer 700 persone (benewens ’n onbekende getal arbeiders) het Transvaal gedurende die jare 1874 tot 1877 verlaat en hulle in Januarie 1881 ná ’n swerftog van sewe jaar op Humpata en Caconda op die hooglande van Angola gevestig. Hulle het hoofsaaklik weens godsdienstige redes, teenkanting teen bestuur van pres. Burgers en moontlik politieke en ekonomiese redes getrek. Die trek van 1905 het gespruit uit omstandighede na die Tweede Vryheidsoorlog, soos die verlies van onafhanklikheid, armoede en die soeke na 'n beter bestaan in Angola.

Die eerste trekgroep van 60 persone het in Mei 1874 begin bymekaarkom. In Mei 1875 het hulle die Dorsland binnegetrek en in Januarie 1876 Rietfontein, naby Gobabis, met geen aanvanklike lewensverlies nie, maar groot veeverliese, bereik.

Die tweede trekgroep van ongeveer 600 persone het vanaf begin Mei 1875 vir twee jaar lank op die oewer van die Krokodilrivier oorgestaan, maar die Dorsland eers in Mei 1877 binnegetrek. Hierdie groep het veral swaar gely as gevolg van swak beplanning en onderlinge leierskapstryd. Tydens hulle trek deur die Dorsland het hulle ongekende lyding as gevolg van malaria en ontbering beleef. Duisende stuks vee het van dors en nagana, veroorsaak deur die steek van tsetsevlieë, gevrek.

Die derde trekgroep van ongeveer 40 persone het in April 1877 begin trek en kort daarna by die tweede trekgroep aangesluit. Teen Februarie 1878 het die drie trekgroepe verenig, hoewel hulle van tyd tot tyd weer in kleiner groepies verdeel het, en verder getrek tot by die Okavangorivier en van daar af na die Etoshapan. Nadat hulle ’n ruk lank daar oorgestaan het, het hulle vir ongeveer 18 maande in Kaokoland op plekke soos Rusplaas en Kaoko Otavi vertoef voordat hulle na Angola getrek het.

Gedurende hulle epiese tog het ongeveer 230 blanke trekkers gesterf en ongeveer dieselfde getal na Transvaal teruggekeer. Hoewel ongeveer 130 babas gedurende die trek gebore is, het slegs sowat 370 persone uiteindelik hulle beloofde land bereik.
Benewens ’n aantal kleiner trekke het drie groot trekgroepe tussen 1892 en 1894 by die trekkers in Angola aangesluit. Die laaste van die groot trekgeselskappe het in 1906 in Angola aangekom, hoewel kleiner groepe en individue tot 1928 by die Angola-Boere aangesluit het.

Naas Humpata en Caconda het die Angola-Boere hulle ook op plekke soos Mombolo, Bié, die Sandveld, Cubal en Que gevestig. Die meeste het ’n bestaan uit gemengde boerdery, transportry en jag gemaak. Vir naastenby 50 jaar het die Angola-Boere ’n deurslaggewende rol in die geskiedenis en ekonomiese ontwikkeling van Angola gespeel.

Mettertyd het die aanvanklike goeie verhoudinge met die Portugese owerheid versleg. 'n Trekker-afvaardiging het in die jare twintig die administrasie van Suidwes-Afrika en die Unie se minister van lande ontmoet. Skikkings is in 1928 bereik vir hulle oorkoms na Suidwes-Afrika. Die Unie-regering het 500 000 pond beskikbaar gestel om hulle vervoer en vestiging te betaal. Altesaam 350 gesinne (wat op 1 900 mense neergekom het) het na Suidwes-Afrika verhuis. Net 53 gesinne het in Angola agtergebly.

Vanaf 1958 tot 1963 is die meerderheid van die ongeveer 600 oorblywende Angola-Boere na Suidwes-Afrika en Suid-Afrika gerepatrieer, terwyl slegs enkele persone agtergebly het. Met die uitbreek van die burgeroorlog in 1975 in Angola het die laaste ongeveer 600 nasate van die Angola-Boere uit Angola gevlug en het hul verbintenis met Angola ná byna ’n eeu tot ’n einde gekom.




</doc>
<doc id="103617" url="https://af.wikipedia.org/wiki?curid=103617" title="Heinz-Harald Frentzen">
Heinz-Harald Frentzen

Heinz-Harald Frentzen, (gebore 18 Mei 1967 in Mönchengladbach, Wes-Duitsland), is 'n afgetrede Duitse professionele renjaer. Hy was 'n Formule Eenjaer en die wenner van beide die 1999 Franse en Italiaanse Grands Prix in 'n Jordan-Mugen-Honda motor.


</doc>
<doc id="103618" url="https://af.wikipedia.org/wiki?curid=103618" title="Pininfarina">
Pininfarina

Pininfarina S.p.A. (kort vir Carozzeria Pininfarina) is 'n onafhanklike ontwerper en vervaardiger van motorvoertuie in Cambiano, Italië. Die maatskappy is in 1930 deur Battista "Pinin" Farina gestig.

Pininfarina word deur 'n groot aantal motorvervaardigers gekontrakteur om voertuie te ontwerp, onder andere Ferrari, Alfa Romeo, Peugeot, Fiat, GM, Lancia en Maserati.




</doc>
<doc id="103622" url="https://af.wikipedia.org/wiki?curid=103622" title="John Gaisford">
John Gaisford

John William Gaisford (Onbekend, 7 Oktober 1853 – Potchefstroom, 21 Augustus 1928) was 'n Suid-Afrikaanse argitek wat op Potchefstroom gewoon en in die laat 19de en vroeë 20ste eeu daar as argitek gewerk het. Hy word beskryf as die stad se eerste argitek. 

Van die geboue wat hy ontwerp het, kan net van enkeles met sekerheid gesê word dat hy daarvoor verantwoordelik was. Hy het 'n leidende rol op die dorp gespeel en was meermale tussen 1913 en 1918 burgemeester. Gaisford het in 1928 afgetree, maar sy laaste jare is versuur deur 'n geskil oor die sinagoge op Potchefstroom waaraan bouwerk in 1923 begin het. Hy het op sy tuisdorp gesterf twee jaar nadat hy afgetree het.

Van die geboue wat hy ontwerp het, is die eerste aandelebeursgebou in Kerkstraat, Potchefstroom, wat in 1891, 'n jaar nadat dit voltooi is, deur 'n brand in puin gelê is. Dit is herbou, maar dis onbekend of hy ook die nuwe plan geteken het. Die Anglikaanse kerk St. Mary (omstreeks 1890) word ook aan hom toegeskryf. Twee van sy bekendste ontwerpe is die NG kerke Robertson en Nieuwoudtville.




</doc>
<doc id="103624" url="https://af.wikipedia.org/wiki?curid=103624" title="Nagana">
Nagana

Nagana is 'n siekte wat by gewerwelde diere voorkom. Die siekte word deur die nagana-bloedparasiet (bekend as tripanosome) veroorsaak, wat deur tsetsevlieë versprei word. Hierdie siekte kom alleen voor in streke waar die tsetsevlieë hou; in die warm dele van Afrika. In Suid-Afrika kom tsetsevlieë slegs in die voormalige Zoeloeland voor. Daar is die een vliegsoort ("G. pallidipes") reeds teen die vroeë 1980's feitlik uitgeroei met DDT en BHC, wat deur vliegtuie en helikopters in die bosse geblaas is. Die behandeling moes 'n ruk lank aanhou en elke 3-4 weke uitgevoer word. Sulke behandeling was egter nie in digte bosse doeltreffend nie.
Die woord "nagana" kom van die Zoeloewoord "nakane" wat tsetsevliegsiekte beteken. Hierdie siekte is die nie-menslike eweknie van "Tripanosomiase", ook bekend as slaapsiekte.

Die tripanosome besmet die bloed van die gewerwelde gasheer. Die inkubasietydperk duur 3-12 dae. Dit veroorsaak koors (wat kenmerkend styg en daal), maar wissel na dierespesie: 'n perd is besonder vatbaar vir "T. brucei" en daarom is die siekte gewoonlik akuut (vinnig). Daarteenoor is die beeste en skape meer vatbaar vir "T. congolense" en ly aan 'n langdurige siekte wat chronies voorkom. Die hond is vatbaar vir albei parasiete ("T. brucei" en "T. congolense") en daarom kan die siekte of chronies (en uitgerek) voorkom of vinnig verloop. By varke kom "T. simiae" voor. 'n Minder belangrike soort is die "T. vivax".
Van die ander siektetekens sluit in: bloedarmoede, ernstige vermaering, swakheid en lusteloosheid. Hierdie verswakking lei tot lomerigheid (die diere vreet egter tog gewoonlik goed), maar tekens van verlamming van die agterbene kom ook dikwels voor. Daar kom ook swelsels van die vel, veral onder die buik en bors voor, meer onder perde as by ander diere. Die siekte is in sommige gevalle dodelik, tensy dit behandel word.

Sommige beesrasse, soos die N'Dama ('n ras uit Wes-Afrika), is tolerant vir die nagana-patogeen. Daarteenoor is beeste wat oorspronklik vanuit Oos-Afrika kom, soos die Seboe, besonder vatbaar. Verskeie wilde diere is ook hierteen bestand. Diere wat bestand is kan egter steeds draers daarvan wees. Tsetsevlieë kan byvoorbeeld die patogeen van bokke, wat daarteen bestand is, na beeste, skape, perde, varke en honde, wat daarvoor vatbaar is, oordra.

By die nadoodse ondersoeke is die milt en limfkliere ook dikwels vergroot, maar by perde is dit soms hoegenaamd nie die geval nie. 'n Diagnose d.m.v. bloedsmere moet dikwels herhaaldelik gemaak word, omrede parasiete soms skaars en moeilik opgespoor kan word.

Vir behandeling is braakwynsteen jare lank gebruik deur binneaarse toediening. Dit is veral doeltreffend teen "T. congolense". Voor 1981 is die middel Bayer 205 ingevoer en is hoofsaaklik doeltreffend teen "T. brucei" en die slaapsiekteparasiet by die mens. Die middel is egter nie goed teen nagana by beeste nie, maar wel by perde. Sedert 1945 is nuwe middels met sukses aangewend, soos dimidiumbromied (1553) en antriside. Daar was teen 1981 nog geen entstof teen die siekte nie. Die bestryding van die siekte kom neer op die uitroei van die oordraers, die tsetsevlieë self.

Die parasiete is langwerpig, spits aan die ente en leef in bloedvog of -plasma tussen die bloedliggaampies. Die tripanosome teel aan deur hulself in die lengte in twee te verdeel. Dié wat deur 'n tussengasheer oorgedra word, maak 'n meer ingewikkelde aanteelproses in die tussengasheer deur.


</doc>
<doc id="103628" url="https://af.wikipedia.org/wiki?curid=103628" title="Sterkbos">
Sterkbos

Die sterkbos ("Terminalia prunioides") is klein, bladwisselende boom of somtyds ook 'n struik wat voorkom in Limpopo en Mpumalanga in Suid-Afrika. Dit boompie kan enkel of meerstammig wees. Dit groei in swak gedreineerde kleigrond of klipperige heuwelhange en word tot 8 m groot. Die bas is bruingrys en ouer bome s'n kan gegroef wees. Gepaarde of enkeldorings kom voor by die basis van die sytakkies. Die blare is enkelvoudig, in spirale aan die punte van die takkies. Massas wit blommetjies kom vanaf Oktober tot Januarie voor; die blommetjies is in are gerangskik. Die saadpeule is papieragtig en is helder pruimrooi.





</doc>
<doc id="103630" url="https://af.wikipedia.org/wiki?curid=103630" title="Lys van vertalings in Afrikaans">
Lys van vertalings in Afrikaans

Hierdie blad dien as 'n onkanonieke lys van vertalings in Afrikaans.

Selde word 'n duidelike antwoord verskaf waarom Afrikaanssprekendes so min vreemdetaalvertalings jaarliks uitgee.

Enkele aspekte wat wel tot hierdie "bevrore" tendens kan bydra is:













Hieronder volg 'n onvolledige lys van nie-Engelse vertalings na Afrikaans toe.

Op die stapeltjie


</doc>
<doc id="103631" url="https://af.wikipedia.org/wiki?curid=103631" title="Boskoorsboom">
Boskoorsboom

Die boskoorsboom ("Anthocleista grandiflora") is 'n immergroen boom wat in die Laeveld van Suid-Afrika voorkom. Die boom is hoog, skraal, hoog op vertak en word tot 30 m hoog. Dit groei in bergwoudrande, beskutte klowe en rivieroewers. Die bas is liggrys en glad. Die blare is enkelvoudig, baie groot en aan takpunte saamgebondel. Hulle voorkoms is glansend donkergroen aan die bokant en ligter onder. Die vrug is 'n groen bessie ongeveer so groot soos 'n druiwekorrel. Vrugtevlermuise, loeries en neushoringvoëls vreet graag die vrugte. Die blomme is roomwit, tulpvormig en ruik na jasmyn. Blomme word gedra as vertakte, eindstandige trosse van September tot Januarie.





</doc>
<doc id="103634" url="https://af.wikipedia.org/wiki?curid=103634" title="Gentianaceae">
Gentianaceae

Gentianaceae is 'n familie van blomplante. Die familie bestaan uit meer as 1500 spesies, wat in 87 genera ingedeel word. Die familie is vir die eerste keer in 1789 deur Antoine Laurent de Jussieu beskryf.

Verspreiding is kosmopolities. Die familie bestaan uit bome, struike en kruie, met 'n wye verskeidenheid van kleure en blompatrone.

Sommige spesies word as ornamentele plante gekweek en verskeie spesies word vir medisinale doeleindes en geurmiddels ingespan.



</doc>
<doc id="103637" url="https://af.wikipedia.org/wiki?curid=103637" title="Aartappelbos">
Aartappelbos

Die aartappelbos ("Phyllanthus reticulatus") is 'n skraal, meerstammige struik, klimplant of klein boompie wat in die Laeveld en ooskus van KwaZulu-Natal voorkom en dikwels ruigtes vorm. Dit kan tot 4 m hoog word. Die bas is rooibruin of grys en word met tyd veselrig en gegroef. Die blare is enkelvoudig, klein en afwisselend en midgroen. Hulle is ewe ver uitmekaar aan neerhangende takke gespasieer. Die geel blommetjies is onopvallend wat in trosse voorkom. Die boom het 'n sterk gaaraartappelgeur.





</doc>
<doc id="103643" url="https://af.wikipedia.org/wiki?curid=103643" title="Ystersulfaat">
Ystersulfaat

Ystersulfaat (Engels: "iron(II) sulphate" of "ferrous sulphate") is 'n anorganiese chemiese verbinding met die formule FeSO.

Dit word medies gebruik om 'n ystertekort in die liggaam te behandel, en het ook enkele nywerheidstoepassings. Dit is eeue lank reeds bekend as koperas of groenvitrioel; die blougroen heptahidraat is die algemeenste vorm van hierdie stof. 

Alle ystersulfate los in water op om dieselfde akwakompleks [Fe(HO)] te vorm, wat 'n oktahedrale molekule en half-magneties is.

Yster(II)sulfaat kom natuurlik in verskeie hidrate voor:


</doc>
<doc id="103655" url="https://af.wikipedia.org/wiki?curid=103655" title="Coventry Climax">
Coventry Climax

Coventry Climax was 'n Britse vurkhyser-, brandbestryder-, wedren-, en ander spesialis-enjinvervaardiger.

In die 1920's en 1930's het hulle enjins voorsien aan vele maatskappye wat ligte motors vervaardiging het, soos Abbey, AJS, Albatross, Ashton-Evans, Bayliss-Thomas, Clyno, Crossley, Crouch, GWK, Marendaz, Morgan, Triumph, Swift en Standard. 

In die 1920's verskuif die maatskappy sy fabriek na Friarsweg, Coventry en in die laat 1930's verkry hulle die ou "Riley Motors"-perseel in Widdringtonweg, Coventry. In die vroeë 1930's het die maatskappy ook enjins vir busse verskaf.


</doc>
<doc id="103658" url="https://af.wikipedia.org/wiki?curid=103658" title="Autobianchi Y10">
Autobianchi Y10

Die Autobianchi Y10 is 'n motorvoertuig wat van 1985 tot 1995 deur Autobianchi vervaardig is, en in die meeste lande verkoop is as 'n Lancia Y10.


</doc>
<doc id="103663" url="https://af.wikipedia.org/wiki?curid=103663" title="NG gemeente Waterberg">
NG gemeente Waterberg

Die NG gemeente Waterberg is die moedergemeente van die Nederduitse Gereformeerde Kerk op die dorp Modimolle (Nylstroom) in Limpopo. Dis nagenoeg de 80ste oudste gemeente in die hele NG Kerk en die vierde ouste in die Noordelike Sinode, ná Rustenburg (1850), Pietersburg (1852) en Pretoria (1854).

Die gemeente Waterberg is reeds in 1860 gestig, 'n jaar ná die Gereformeerde kerk Waterberg, maar ses jaar voor die staatkundige distrik Waterberg, en kon in 1960 sy eeufees en in 2015 sy 150-jartige bestaan vier. Wat predikante betref, het Waterberg in die ou dae maar 'n skrale deel gehad, weens die skaarste aan predikante. Voor 1890 het die gemeente nie die genot kon smaak om 'n eie vaste leraar te hê nie. Vanaf 1880 tree ds. H.S. Bosman van Pretoria onafgebroke op as konsulent tot 1890. Dat die sterke en waardige persoonlikheid van ds. Bosman met sy besoeke as konsulent op die Waterbergers 'n diepe en heilsame invloed gehad het, val nie te betwyfel nie. Hy is die predikant oor wie die ouer mense dekades later nog hul ouers hoor gesels het. Dit moet bepaald ontmoedigend gewerk het op die kerkraad en gemeente waar daar oor so 'n lang reeks jare die een beroep ná die ander tevergeefs uitgebring is.

Eers in 1890 kon die gemeente sy eerste predikant in die persoon van ds. D.J. Viljoen verwelkom. Hy bly egter net tot 1892, waarna die gemeente nog sowat sewe jaar vakant sou bly. Daarna het dit darem beter gegaan toe in die daaropvolgende sowat 50 jaar die volgende predikante gedien het: di. J.L. du Preez (1899–1906), G.J. Rosseau (1911–'14), M.J. du Preez (1916–'20), W.L. Steenkamp (1920–'24), B. Alheit (1925–'31), J.A. Koch (1931–'38) en R.J. Raath (1939–'46). Ná ds. Raath is ds. H.M. Horak in 1946 bevestig en ds. J.F. Pretorius in 1949 as eerste medeleraar.

Ds. Steenkamp is in Februarie 1920 beroep as tydelike hulpprediker, 'n gemeente "so groot soos die hele Vrystaat", soos hyself sê in sy nagelate dagboek. Hier is hy op 5 Junie van dieselfde jaar as volwaardige leraar georden. In hierdie besonder uitgestrekte gemeente, waar die latere premier van Suid-Afrika, adv. J.G. Strijdom, een van sy lidmate was, arbei hy sowat vier jaar met vrug, voor hy 'n beroep na Brandvlei in Boesmanland aanneem.

Die hoeksteen van die huidige kerkgebou is op 10 April 1898 gelê deur kmdt.genl. Piet Joubert en op 29 April 1899 kon die gemeente in blymoedige feesstemming die kerkgebou inwy. By daardie selfde geleentheid het die bevestiging van die tweede vaste leraar van Waterberg, ds. J.L. du Preez, plaasgevind. Die koste van die kerkgebou was £6 000. Die laaste kerkskuld is eers in 1939 gedelg. In 1940 is die galerye aangebring en het die ou Orgathron-orrel sy staanplek op die diakensgalery gevind. Kort ná die 50-jarige herdenkingsfees in 1948 is die kerkgebou in 1951 grootliks gerestoureer. Die huidige klerkklok en horlosie is toe in die kerktoring aangebring. Die besonderse Walcker-orrel is in 1956 geïnstalleer, die grootste pyporrel noord van Pretoria. Die nuwe konsistorie en kategeselokale is in 1992 ingewy en in 1994 is die ontbrekende pypreekse van die orrel bygevoeg.

Van Waterberg is in die eerste eeu van haar bestaan die gemeentes Pietpotgietersrust (1917), Warmbad (1922), Waterberg-Noord (1930, later Vaalwater genoem) en Naboomspruit (1939) afgestig. 'n Belangrike mylpaal is bereik toe eerw. P.J. Joubert in April 1950 as die eerste vaste sendingleraar binne die grense van die moedergemeente bevestig kon word. Hierdie uitgestrekte arbeidsveld is as 'n geloofsdaad deur die moedergemeente onderneem en het al gou geseënde vrugte afgewerp.

'n Vinnig groeiende lidmaattal het in 1995 ‘n grenswysiging genoodsaak en is ‘n deel van die dorp by Nylstroom-Oos ingedeel.




</doc>
<doc id="103665" url="https://af.wikipedia.org/wiki?curid=103665" title="NG gemeente Wakkerstroom">
NG gemeente Wakkerstroom

Die NG gemeente Wakkerstroom is die sesde oudste gemeente van die Nederduitse Gereformeerde Kerk noord van die Vaalrivier en die tweede oudste in die Oostelike Sinode. Die gemeente se middelpunt is op die dorp Wakkerstroom in Mpumalanga.

Ná die totstandkoming van die Zuid-Afrikaansche Republiek het daar tussen Utrecht en Lydenburg geen dorp bestaan nie. Die Uitvoerende Raad gee derhalwe opdrag aan Dirk Cornelis Uys om 'n geskikte plek vir die aanlê van 'n dorp op die hoëveld uit te soek. Op 21 September 1859 rapporteer die Raad soos volg: “Art. 69. Ingekomen een voorstel van Z.H.Ed. den President omtrent het district Wakkerstroom om den aanleg van een nieuw dorp van Wakkerstroom." In medewerking met Christiaan Gunther en F. Vermaak het reeds genoemde Dirk Uys die dorp en erwe uitgemeet en wel met rieme gesny van 'n elandsvel. Die dorp het die naam Marthinus Wesselstroom gekry. 

Die Hervormde gemeente Marthinus Wesselstroom is in 1860 gestig en deur di. Dirk van der Hoff en N.J. van Warmelo as konsulente bedien tot ds. D.P. Ackerman op 16 November 1874 as eerste leraar van die gemeente bevestig is. Hy sou die gemeente eindelik 41 jaar bedien. Teen hierdie tyd was daar reeds 'n “betamend" kerkgebou opgerig, en in 1875 is besluit tot die bou van 'n pastorie. Hierdie eerste kerk is in 1879 aansienlik verbeter, maar tydens die Eerste Vryheidsoorlog is die kerkgebou deur die Engelse as 'n fort ingerig en ringmuur is as borswering daaromheen opgerig. Die eerste leraar moes gedurende die week as onderwyser optree.

Geleidelik het die gemeente uitgebrei en is agtereenvolgens Amersfoort en Piet Retief afgestig. In 1885 het die gemeente en hul leraar aangesluit die Verenigde Kerk (NH of G Kerk). Nogtans groei die bevolking so aan dat op 'n gemeentevergadering van 4 Augustus 1887 tot die oprigting van 'n nuwe kerk besluit word. In 1905 word prop. I.J. de Wet as hulpprediker beroep en toe Volksrust in 1909 afgestig word, word hy op Volksrust as leraar bevestig. 

Op 2 Augustus 1916 is ds. Ackerman na 'n dienstydperk van 41 jaar oorlede. Op 18 September 1918 is ds. Christiaan Snyman hierheen beroep, en hy het die gemeente tot 1922 bedien, toe hy 'n beroep na Vryheid aanvaar. Die volgende leraar was dr. G.B.A. Gerdener, wat die gemeente bedien het tot hy in 1932 as dosent aan die Sendinginstituut op Wellington beroep is. Sy opvolger was ds. Paul Nel wat gedurende die jare 1934 tot 1939 hier werksaam was. Die volgende leraar was ds. J.F. Linde (1940–‘42) en ná hom ds. F.A. van der Merwe (1943–1950). Gedurende sy dienstyd is die kerkgebou teen 'n koste van £18 700 hernu. Ds. Van der Merwe se opvolger, van 1951 af, was ds. A.J. Smuts.

Die Sendingsaak het deurgaans die volle aandag van die gemeente geniet. Ene H. Klopper en later die egpaar Stokes het dienste vir swart mense in die waenhuis van die pastorie gehou. Van die sendelinge wat daarna gevolg het, was eerww. P.L. le Roux, Kropholler, Hanekom, Daneel, Erasmus, Steyn, Van Rensburg, Malan en Dekker. Naas Ferreira het dikwels tydens vakatures gehelp.




</doc>
<doc id="103670" url="https://af.wikipedia.org/wiki?curid=103670" title="Knysna-dwergverkleurmannetjie">
Knysna-dwergverkleurmannetjie

Die Knysna-dwergverkleurmannetjie ("Bradypodion damaranum") is 'n verkleurmannetjie wat voorkom in die Knysna-omgewing se digte woude. 'n Kenmerk van die verkleurmannetjie is dat sy stert langer as die lyf is. Die wyfie word tot 'n maksimum van 18 cm lank en die mannetjies 16 cm. Die reptiel het 'n baie prominente helm (boggel op die nek) en is gewoonlik heldergroen van kleur met skakerings van pers, geel en pienk. Hulle is ovovivipaar.



</doc>
<doc id="103673" url="https://af.wikipedia.org/wiki?curid=103673" title="Sterkastaiing">
Sterkastaiing

Die sterkastaiing ("Sterculia rogersii") is 'n dik- en meerstammige boom of struik. Dit kom voor in Limpopo en die Laeveld in Suid-Afrika. Die boom leef in klipbanke en koppies. Hulle word 2-5m hoog. Die boom is bladwisselend en dikwels vir lang tye blaarloos. Die bas is liggrys, skilfer af om pienk of geel kolle te ontbloot. Die blare is enkelvoudig, drielobbig, grysgroen bo en ligter en fluweelagtig onder. Die blaar vergeel eers voor hy val. Die blomme is groenerig pienk en in oorvloed vanaf Julie tot Januarie.





</doc>
<doc id="103678" url="https://af.wikipedia.org/wiki?curid=103678" title="NG gemeente Roossenekal">
NG gemeente Roossenekal

Die NG gemeente Roossenekal, geleë by Laersdrif, is ’n gemeente in die Nederduitse Gereformeerde Kerk se Oostelike Sinode met sy setel naby die dorpie Roossenekal in die provinsie Limpopo.

Op 9 Januarie 1885 het ŉ groep inwoners van die Mapochs Gronden vergader en besluit om ŉ gemeente van die Nederduitsch Gereformeerde Kerk van Transvaal te stig. Hulle het J.E. van der Merwe afgevaardig om die algemene vergadering van die kerk te versoek om die gemeente as ŉ konsulent gemeente van Lydenburg of Middelburg te verklaar omdat hulle te arm was om ŉ dominee te bekostig. Die versoek is afgewys. Daardie jaar was die kerk juis besig om met die Nederduitsch Hervormde Kerk saam te smelt, waarna die kerk as die Vereenigde Kerk bekend gestaan het. In 1889 het die kerk sy naam verander na Nederduitsch Hervormde of Gereformeerde Kerk. Die samesmelting het nie gehou nie. In 1893 die Nederduitsch Hervormde Kerk weggebreek. 

Die staat het darem vier erwe in die dorp Roossenekal aan die Vereenigde Kerk geskenk. Die was erwe 109, 110, 111 en 112.  Op die hoek van Hugo- en Kerkstraat het die gemeente gedurende 1897 ŉ kerk van rooi bakstene en ŉ sink dak gebou. Dieselfde jaar het die algemene vergadering van die kerk besluit om £150 per jaar by te dra tot die besoldiging van ŉ predikant vir die gemeente. Dit het hulle in staat gestel om proponent Cornelius Johannes Brink te beroep. Sy bevestiging het op 10 September 1898 plaasgevind.

Toe die tweede Anglo-Boereoorlog uitbreek, het Brink die kommando vergesel, maar hy het by die front teen die oorlog gepreek. Hy het die volk gesmeek om met die teenparty en God versoen te raak. Volgens Jan F.E. Cilliers is hy gearresteer en na Pretoria gestuur omdat hy burgers aangepor het om die wapen neer te lê en huis toe te gaan. Vir die res van die oorlog het hy mense in die distrikte van Belfast en Middelburg bedien. Hy het eers op 29 November 1902 na sy gemeente in Roossenekal teruggekeer. Soos te wagte het hy erge teenstand in sy gemeente ervaar. Hulle het hom kwalik geneem omdat hy sy gemeente verlaat het, maar eintlik was hulle boos omdat hy, na bewering, ŉ lafaard en ŉ joiner was. Hy het op 4 April 1903 bedank  en die gemeente het hom toe ŉ eervolle ontslag gegee. 

Tydens die oorlog het die Britte in April 1901 ŉ groot operasie geloods in die rigting van die Steelpoortrivier. Die doel was om die regering en generaal Viljoen te vang. Toe hulle Roossenekal bereik, het hulle die regeringgebou en verskeie ander geboue verwoes. Die NG kerk is waarskynlik ook beskadig.

In 1906 het die Transvaalse Sinode van die NG kerk besluit om ŉ Kommissie vir Armblankes in die lewe te roep. Die kommissie het besluit om ŉ nedersetting op die plaas De Lagersdrift (later bekend as Laersdrif) vir sulke mense in die lewe te roep. Die plaas was binne die grense van die NG-gemeente van Roossenekal. Die
gemeente het toe later ŉ nuwe kerk op Laersdrif gebou. 

Gedurende die Eerste Wêreldoorlog is egter, onder leiding van ds. P. van der Hoven wat toe predikant van die gemeente was, 'n nuwe kerkgebou aangepak en op De Lagersdrift opgerig, maar nie sonder teenstand van dié deel van die gemeente wat op Roossenekal gewoon het nie. Slegs nadat ooreengekom is dat 'n steen bokant die hoofingang van die kerk sou ingemessel word met die naam van “Ned. Herv. of Geref. Kerk Roossenekal”, het die gemoedere genoegsaam tot bedaring gekom om met die bouwerk op De Lagersdrift voort te gaan. Die hoeksteen is op 25 Januarie 1919 gelê en presies 23 jaar later, naamlik 24 Januarie 1942, is die voltooide kerkgebou ingewy, danksy die bekwame en toegewyde leraar ds. S.P. Schoeman, wat toe die predikant van die gemeente was. 

Die kerknedersetting op Lagersdrift is geleë in die hart van die gemeente Roossenekal, en in die beginjare het dit op finansiële gebied met sowel die gemeente as die nedersetting baie moeilik gegaan. Reeds voor die Tweede Wêreldoorlog was daardie jare egter verby en was die gemeente al baie jare nie meer hulpbehoewend nie en kon sy al haar geldelike verpligtings nakom en het ook toe ook al haar baie skulde van die verlede vereffen. 

Met die Oktober-nagmaal van 1951 het die gemeente haar 65ste verjaardag gevier en is 'n grootse poging aangewend om genoegsame geld in te samel vir die aanbou van 'n kerksaal en ander geboue en vir die verfraaiing van die terrein van die kerkgebou. 

Die volgende leraars het in die eerste 65 jaar sedert die stigting in die bediening gestaan: di. G.J. Rossouw, 1907–11; H.J. de Vos, 1912–'15; P. van der Hoven, 1915–'22; A.G. Driessen, 1923–'24; N.J. Veltman, 1925–'28; J.P. le Roux, 1930–'36; S.P. Schoeman, 1938–'46; J.W. Dednam 1947–'71. 

Die gemeente het hom ook baie beywer vir die onderwys sodat hier 'n tyd lank belangrike opvoedingsentrums, onder meer 'n landbouskool, huishoudskool en later 'n skoolplaas bestaan het, maar ook hier, soos oral op die platteland, het die skole selfs 70 jaar gelede begin leegloop omdat die jongmense weggetrek het na die stede. Reeds in 1952 was hier net ’n groep-II-skool benewens ander kleiner skole in die wyke.





</doc>
<doc id="103686" url="https://af.wikipedia.org/wiki?curid=103686" title="NG gemeente Carolina">
NG gemeente Carolina

Die NG gemeente Carolina is ’n gemeente in die Nederduitse Gereformeerde Kerk se Oostelike Sinode. 

Hoewel die gemeente enige tyd tevore gestig is, kom die eerste naam in die doopregister van Carolina, so genoem na die eggenote van die ou vader C.J. Coetzee, wat die nodige grond voor die dorp gratis geskenk het, voor op 21 Julie 1889. Volgens Ons gemeentelike feesalbum is die gemeente gestig op 26 Oktober 1889. Die dorpskomitee het aan die gemeente 'n kerkplein en nog 25 erwe geskenk. Carolina was eers deel van die moedergemeente Lydenburg. Die dorpie is reeds in 1884 geproklameer, dieselfde datum wat uitgebeitel in klip voorkom bo die deure van die eerste geboue, maar ’n vergadering is reeds in Augustus 1882 gehou waarop die stigtingskomitee van die dorp gekies is.

Van die begin af was daar 'n sterk begeerte by die hele gemeenskap om 'n eie kerkgebou te besit. Reeds in 1884 is 'n geboutjie opgerig wat as skool en kerk gedien het. Die bouwerk is aan Harries en Potts opgedra. Die eerste leraar, ds. A.G. Joubert, is beroep in Januarie 1890 en hier georden en bevestig op 21 Junie 1890 deur die konsulent, ds. H.J. Neethling, van Lydenburg. Hierdie plegtigheid het plaasgevind in die skoolgebou, wat destyds as voorlopige kerkgebou gebruik is. By elke Nagmaalgeleentheid het dit gou gebly dat die skoolgebou te klein was vir die groot opkoms sodat dubbele dienste gehou moes word en ’n nuwe kerkgebou noodsaaklik geword het. Ds. Du Toit het met sy kar en perde sy gemeentelede besoek tot aan sy aftrede in 1923.

Die hoeksteen van die kerkgebou is op 13 Oktober 1888 deur kmdt.genl. P.J. Joubert gelê. Eers op 8 en 9 November 1891 kon die kerkgebou ingewy word, maar nie sonder skuld nie, aangesien dit met fyngekapte sandsteen gebou is en, met 700 sitplekke, £7 000 gekos het. Daarna moes ’n pastorie gebou word op die ruim grond wat daarvoor geskenk is, maar die voorman van die kerkgebou, O.T. van Niekerk, wou niks van die bou van die pastorie hoor nie voordat die kerkskuld afbetaal was. Die leraar het egter dadelik begin met die beplanning van die pastorie-erwe sodat hulle binne ’n paar jaar gereed was vir die bouery. Die kerkskuld is eers teen Oktober 1896 afbetaal en toe eers kon die kerkraad daartoe oorgaan om die pastorie te laat bou. Nes die kerk is die pastorie van sandsteen gebou en van Julie 1897 af deur die leraar en sy gesin bewoon. Die boukoste het £1 600 beloop.

In 1898 het ds. Du Toit 'n swaar verkoue opgedoen wat later doofheid veroorsaak het en gee die kerkraad hom verlof tot afwesigheid van ses maande ten einde sy gesondheid te probeer herwin. Terwyl hy op Graaff-Reinet vir behandeling was, het die oorlogswolke saamgepak. Die uitbreek van pokke het sy terugreis vertraag sodat hy eers in Augustus 1901 verlof kon kry om na die konsentrasiekamp van Belfast te gaan, waar hy as kampprediker opgetree het. Weens die groot oorlog kon hy nie voor Julie 1902 na die gemeente terugkeer nie. Oor sy terugkeer skryf hy self in Ons Kerk Album van 1917: “Doch welk een akelig toneel! ’t Gehele dorpie totaal verwoest en ook ’t kerkgebou met ruime pastorie. Alle houtwerk van al de gebouwen spoorloos verdwenen, en de daken van alle gebouwen, behalve van ’t kerkgebouw, met geweld daarvan afgetrokken en de straten bezaaid met zinkplaten.” Die Tommies het die kerk as stal en die houtwerk van die kerk as brandhout gebruik. Selfs die hoeksteen is beskadig. 

Hierna moes die leraar en sy gesin byna ’n jaar lank in ’n tent woon en in die buitegeboue wat hy in der haas van ’n dak moes voorsien en enigsins bewoonbaar moes maak. Eers nadat daar in verskeie gemeentes van die Kaapse Kerk vir die gemeente gekollekteer is en sy £2 000 van die owerheid as vergoeding ontvang het, kon die kerkgebou en pastorie met veel gesukkel herstel word. Op 7 November 1903 het ds. Du Toit die herstelde hoeksteen gelê en is die kerk herstel en heringewy. Weens toenemende doofheid moes ds. Du Toit in 1923 die herderstaf neerlê. In Maart 1938 is hy onder blyke van groot belangstelling op Carolina begrawe. 

Die tweede leraar was ds. G.M. Pellissier (later professor). Tydens sy bediening het die gemeente die Krugersaal gebou, wat van toe af die vergaderplek van al die vormende byeenkomste in Carolina was. Op 20 April 1935 is prop. D.H.A. du Toit bevestig. Die moeilike depressiejare was net verby en ds. Du Toit het daarin geslaag om die kerkskuld te delg. In 1940 is ds. B.J.K. Anderson in die gemeente ontvang. Hy was 'n yweraar vir die suiwerheid van die kerkleer. Hy het reeds planne beraam om die kerkgebou te herstel. Dr. L.V. Rex was maar 'n kort tydjie leraar van die gemeente. Tydens sy bediening is die hoeksteen van die kerksaal op Badplaas gelê en die gedagte het posgevat om die kerkgebou op te knap. Op 12 Maart 1949 is prop. G.J. Snyman, die sesde leraar, bevestig. 

Die herstel van die kerk is met erns aangepak, 'n boufonds is gestig en insamelings gedoen. Die kerk is herstel en 'n vergrote konsistorie en toring aangebou. Op 28 April 1951 het ds. Snyman die steen in die toring gelê.





</doc>
<doc id="103691" url="https://af.wikipedia.org/wiki?curid=103691" title="NG gemeente Belfast">
NG gemeente Belfast

Die NG gemeente Belfast is ’n gemeente in die Nederduitse Gereformeerde Kerk se Oostelike Sinode. Buiten die hoofkerk op Belfast, Mpumalanga, behoort die kerkgebou van die voormalige NG gemeente Dullstroom ook aan die gemeente nadat Dullstroom by Belfast ingelyf is.

Hierdie gemeente, wat die naam van die dorp Belfast dra wat deur ’n man van Ierse afkoms aangelê is, is in die jaar 1899 gestig. Die nuwe dorp was geleë in die distrik Lydenburg, ongeveer op die skeiding tussen die Hoëveld en die Laeveld. Met sy stigting het die gemeente egter ’n deel van die distrike Lydenburg, Middelburg en Carolina beslaan.

Aangesien die stigting in dieselfde jaar plaasgevind het as die uitbreek van die Tweede Vryheidsoorlog en die eerste beroepe leraar, ds. J.C. Hefer, bedank het, het sy vakant gebly tot in 1904. Die derde beroep wat in 1904 uitgebring is, was op ds. H.T. Gonin, wat dit dan ook aangeneem het. Hy het die gemeente vrome getrouheid tot September 1913 bedien, toe hy as dosent na die Sendinginstituut op Wellington gaan. Sy opvolger was ds. J.H.M. Stofberg.

In 1894 is die hoeksteen gelê van die gebou wat as skool sowel as kerk moes dien. Lank is die behoefte aan ’n groter kerk gevoel, maar eers in April 1914 is die hoeksteen van die huidige kerk gelê deur die, volgens "Ons Kerk Album", "onvergetelike, en door zijn volk innig beminde" kmdt.genl. C.F. Beyers. Ds. Stofberg het die kerk ingewy. Danksy die hartlike samewerking van die gemeente en milde skenkings van vele, kon die skuld binne twee jaar betyds afbetaal word, en dit nieteenstaande die swaar tye veroorsaak deur die Eerste Wêreldoorlog. Weens die oorlog kon die toring, eindelik ontwerp deur die vermaarde argitek Gerard Moerdyk, en galery egter nie dadelik aangebring word nie.





</doc>
<doc id="103697" url="https://af.wikipedia.org/wiki?curid=103697" title="NG gemeente Greylingstad">
NG gemeente Greylingstad

Die NG gemeente Greylingstad is ’n gemeente in die Nederduitse Gereformeerde Kerk se Sinode Hoëveld met sy setel op die dorp Greylingstad, tussen Balfour en Standerton, Mpumalanga.

Die gemeente bestaan uit dele wat eers behoort het tot Heidelberg en Standerton en is tot afsonderlike gemeente van die Ned. Herv. of Geref. Kerk van Transvaal afgestig deur die Ringskommissie van Potchefstroom op 27 April 1909. Sy word geplaas onder Ring van Utrecht en tot haar eerste konsulent word benoem die predikant van Standerton, ds. N.H.C. De J. Theunissen. Die gemeente was een van die weinige wat nie na haar dorp genoem is nie, aangesien die dorp destyds bekendgestaan het as Willemsdal. Dog later is die dorpie ook Greylingstad genoem.

Die eerste predikant van die gemeente was ds. B.R. Hattingh, vroeër van Sutherland, Kaapkolonie. Hy is tot herder en leraar beroep op 11 Julie 1910 en bevestig op Saterdag 22 Oktober 1910. Op dieselfde dag is ’n gebou van yster en hout, wat tydelik vir godsdiensoefeninge sou gebruik word, deur ds. A.J. Louw van Heidelberg ontsluit.

Die vooruitgang van die gemeente was baie snel. Toe die eerste predikant hier aankom, was daar op die hele plek wat tot dorp verklaar sou word, geen enkele ander gebou as dié wat vir kerklike doeleindes opgerig is nie. Drie jaar later is ’n voorlopige pastorie gebou en betaal en kon die hoeksteen van die nuwe Godshuis gelê word deur genl. C.F. Beyers op 18 Januarie 1913. Die plegtige inwyding van die sierlike en doelmatige kerkgebou het op 2 Mei 1914 plaasgevind.

Van die gemeente se stigting in 1909 tot 30 Junie 1916 was die inkomste £17 784.18s.8d, of gemiddeld byna £3 000 per jaar. In daardie jaar het die ywerige leraar bedank om hom te wy aan die werk van die Helpmekaar-beweging en om “nationale bedrijvigheid aan te moedigen”. Sy opvolger was ds. N.H.C. De J. Theunissen, wat sy liefde vir Transvaal nie vergeet het nie en van Die Strand hierheen oorgekom het aan die einde van 1916.




</doc>
<doc id="103705" url="https://af.wikipedia.org/wiki?curid=103705" title="Diepgezet">
Diepgezet

Diepgezet is 'n gehuggie in die Albert Luthuli Plaaslike Munisipaliteit in Gert Sibande-distriksmunisipaliteit van Mpumalangaprovinsie, Suid-Afrika.



</doc>
<doc id="103706" url="https://af.wikipedia.org/wiki?curid=103706" title="Diepdale">
Diepdale

Diepdale (ook bekend as Tinkulungwane) is 'n dorp in die Albert Luthuli Plaaslike Munisipaliteit in Gert Sibande-distriksmunisipaliteit van Mpumalangaprovinsie, Suid-Afrika. Die dorpie is op die grens met eSwatini geleë.



</doc>
<doc id="103707" url="https://af.wikipedia.org/wiki?curid=103707" title="Bettysgoed">
Bettysgoed

Bettysgoed is 'n dorpie in die Albert Luthuli Plaaslike Munisipaliteit in Gert Sibande-distriksmunisipaliteit van Mpumalangaprovinsie, Suid-Afrika.



</doc>
<doc id="103708" url="https://af.wikipedia.org/wiki?curid=103708" title="Moddergat">
Moddergat

Moddergat is 'n nedersetting in die Albert Luthuli Plaaslike Munisipaliteit in Gert Sibande-distriksmunisipaliteit van Mpumalangaprovinsie, Suid-Afrika.



</doc>
<doc id="103709" url="https://af.wikipedia.org/wiki?curid=103709" title="Mooiplaas, Mpumalanga">
Mooiplaas, Mpumalanga

Mooiplaas is 'n dorpie in die Albert Luthuli Plaaslike Munisipaliteit in Gert Sibande-distriksmunisipaliteit van Mpumalangaprovinsie, Suid-Afrika.



</doc>
<doc id="103710" url="https://af.wikipedia.org/wiki?curid=103710" title="Hartebeeskop">
Hartebeeskop

Hartebeeskop is 'n dorpie in die Albert Luthuli Plaaslike Munisipaliteit in Gert Sibande-distriksmunisipaliteit van Mpumalangaprovinsie, Suid-Afrika. Dit is geleë teen die westegrens van Eswatini.



</doc>
<doc id="103711" url="https://af.wikipedia.org/wiki?curid=103711" title="Eerstehoek">
Eerstehoek

Eerstehoek is 'n gehug in die Albert Luthuli Plaaslike Munisipaliteit in Gert Sibande-distriksmunisipaliteit van Mpumalangaprovinsie, Suid-Afrika.



</doc>
<doc id="103712" url="https://af.wikipedia.org/wiki?curid=103712" title="Dundonald">
Dundonald

Dundonald is 'n dorpie in die Albert Luthuli Plaaslike Munisipaliteit in Gert Sibande-distriksmunisipaliteit van Mpumalangaprovinsie, Suid-Afrika.



</doc>
<doc id="103713" url="https://af.wikipedia.org/wiki?curid=103713" title="Tjakastad">
Tjakastad

Tjakastad is 'n dorpie in die Albert Luthuli Plaaslike Munisipaliteit in Gert Sibande-distriksmunisipaliteit van Mpumalangaprovinsie, Suid-Afrika.



</doc>
<doc id="103714" url="https://af.wikipedia.org/wiki?curid=103714" title="Manaar">
Manaar

Manaar is 'n dorpie in die Albert Luthuli Plaaslike Munisipaliteit in Gert Sibande-distriksmunisipaliteit van Mpumalangaprovinsie, Suid-Afrika.



</doc>
<doc id="103715" url="https://af.wikipedia.org/wiki?curid=103715" title="Lochiel">
Lochiel

Lochiel is 'n klein bosboudorp in Mpumalangaprovinsie naby aan die grens met eSwatini. Dit val in die Albert Luthuli Plaaslike Munisipaliteit in Gert Sibande-distriksmunisipaliteit.



</doc>
<doc id="103716" url="https://af.wikipedia.org/wiki?curid=103716" title="Embalenhle">
Embalenhle

Embalenhle is 'n groot township in die Govan Mbeki Plaaslike Munisipaliteit in Gert Sibande-distriksmunisipaliteit van Mpumalangaprovinsie, Suid-Afrika. Dit is net suidwes van Secunda en suid van Evander geleë.

Dit is gestig in die 1970s om as 'n slegs-swart woonbuurt te dien vir die naburige Secunda, wat op dieselfde tyd gestig is. 'n Aansienlike deel van die behuising in eMbalenhle is deur Sasol vir sy werkers gebou.



</doc>
<doc id="103717" url="https://af.wikipedia.org/wiki?curid=103717" title="Leslie">
Leslie

Leslie is 'n klein dorpie in die Govan Mbeki Plaaslike Munisipaliteit in Gert Sibande-distriksmunisipaliteit van Mpumalangaprovinsie, Suid-Afrika.



</doc>
<doc id="103718" url="https://af.wikipedia.org/wiki?curid=103718" title="Davel">
Davel

Davel is 'n dorpie in Mpumalanga, Suid-Afrika, geleë tussen Bethal en Ermelo. Die dorpie val in die Msukaligwa Plaaslike Munisipaliteit in Gert Sibande-distriksmunisipaliteit van Mpumalangaprovinsie, Suid-Afrika.



</doc>
<doc id="103719" url="https://af.wikipedia.org/wiki?curid=103719" title="Daggakraal">
Daggakraal

Daggakraal is 'n Swart dorp in die Pixley ka Seme Plaaslike Munisipaliteit in Gert Sibande-distriksmunisipaliteit van Mpumalangaprovinsie, Suid-Afrika.



</doc>
<doc id="103720" url="https://af.wikipedia.org/wiki?curid=103720" title="Grootvlei">
Grootvlei

Grootvlei is 'n dorpie in die Dipaleseng Plaaslike Munisipaliteit in Gert Sibande-distriksmunisipaliteit van Mpumalangaprovinsie, Suid-Afrika.



</doc>
<doc id="103721" url="https://af.wikipedia.org/wiki?curid=103721" title="KwaNgema">
KwaNgema

KwaNgema is 'n dorp in die Mkhondo Plaaslike Munisipaliteit in Gert Sibande-distriksmunisipaliteit van Mpumalangaprovinsie, Suid-Afrika.



</doc>
<doc id="103722" url="https://af.wikipedia.org/wiki?curid=103722" title="Saul Mkhizeville">
Saul Mkhizeville

Saul Mkhizeville voorheen bekend as Driefontein, is 'n nedersetting aan die oewers van die Heyshopedam. Dit resorteer onder die Mkhondo Plaaslike Munisipaliteit in Gert Sibande-distriksmunisipaliteit van Mpumalangaprovinsie, Suid-Afrika.



</doc>
<doc id="103723" url="https://af.wikipedia.org/wiki?curid=103723" title="Dirkiesdorp">
Dirkiesdorp

Dirkiesdorp is 'n dorpie in die Mkhondo Plaaslike Munisipaliteit in Gert Sibande-distriksmunisipaliteit van Mpumalangaprovinsie, Suid-Afrika.



</doc>
<doc id="103726" url="https://af.wikipedia.org/wiki?curid=103726" title="Sally Field">
Sally Field

Sally Margaret Field is 'n Oscar-bekroonde Amerikaanse regisseur en aktrise. Field is op 6 November 1946 in Pasadena, Kalifornië in die Verenigde State van Amerika gebore. Sy het in verskeie rolprente gespeel, onder andere "Norma Rae", "Murphy's Romance", "Forrest Gump", "Steel Magnolias", "The Amazing Spider-Man" en "Lincoln". Sy het ook in 'n aantal TV-programme opgetree en het verskeie pryse vir haar toneelspel ontvang.



</doc>
<doc id="103727" url="https://af.wikipedia.org/wiki?curid=103727" title="Suid-Afrikaanse Klas NG4 4-6-2T">
Suid-Afrikaanse Klas NG4 4-6-2T

Die Suid-Afrikaanse Klas NG4 4-6-2T lokomotief is 'n Suid-Afrikaanse smalspoor tenklokomotief wat in die eerste dekade van die twintigste eeu in die Natalkolonie ontwerp is.

In 1911, nadat die Unie van Suid-Afrika gestig is, maar voordat die spoorweë van die voormalige kolonies heeltemal versmelt is, is twee 4-6-2T tenklokomotiewe wat gebaseer is op die NGR Klas N 4-6-2T namens die NGR bestel vir die 39 km Alfred County-lyn tussen Port Shepstone en Paddock. In 1912 en 1913 is nog vyf lokomotiewe van hierdie klas deur die Suid-Afrikaanse Spoorweë bestel. Hulle is in 1913 en 1914 afgelewer.

Toe die eerste twee lokomotiewe na die Suid-Afrikaanse Spoorweë oorgedra is, is hulle as Klas NG4 geklassifiseer en hul nommers het 'n voorvoegsel "NG" gekry.


</doc>
<doc id="103731" url="https://af.wikipedia.org/wiki?curid=103731" title="Bernhardus Hattingh">
Bernhardus Hattingh

Ds. Bernhardus Rudolph Hattingh (distrik Molteno, Oostelike Provinsie, 12 Augustus 1880 – distrik Johannesburg, 4 Januarie 1934) was ’n Suid-Afrikaanse Volksraadslid en predikant in die Nederduitse Gereformeerde Kerk. Hy is beskryf as ’n "vinnige leier met groot werkkrag en deursettingsvermoë".

Bernhardus Rudolph Hattingh is in die distrik Molteno gebore. Nadat hy die Matrikulasie-eksamen op Maraisburg (Hofmeyr) afgelê het, is hy vir sy verdere opleiding na Stellenbosch. Nadat hy in Desember 1903 tot die bediening toegelaat is, was hy tydelik op Fraserburg en Langlaagte werksaam totdat hy in 1905 na Sutherland gegaan het. By die vierde beroep na die vertrek van ds. Willem Conradie het die keuse op 31 Oktober 1904 met 'n groot meerderheid op ds. Hattingh geval en op 6 Februarie 1905 neem hy sy plek in die kerkraadsvergadering in. HIerna het hy nog net die gemeente Greylingstad bedien.

Omdat hy graag met die opbou van die Helpmekaar-organisasie behulpsaam wou wees en die Greylingstadse kerkraad hom daartoe nie verlof wou gee nie, het hy in 1916 as predikant bedank. Nog in dieselfde jaar is hy, sonder sy medewete, as kandidaat vir die Provinsiale Verkiesing benoem en sedertdien het hy aktief in die politiek gestaan. Vanaf 1922 totdat hy in 1924 as Volksraadslid vir die kiesafdeling Krugersdorp verkies is, was hy voorsitter van die Transvaalse Provinsiale Raad en in 1929 word hy adjunk-speaker en voorsitter van komitees in die Volksraad. Hy het in 1920 en 1921 naelskraaps in Krugersdorp teen sir Abe Bailey verloor, maar die paal in 1924, 1929 en 1933 gehaal.

In die namiddag van 4 Januarie 1934 is hy net buitekant Johannesburg in sy motor doodgeskiet deur 'n uitlandse spekulant wat daarna selfmoord gepleeg het.

Kort nadat ds. Hattingh die herderstaf in die NG gemeente Sutherland opgeneem het, het die gemeente 'n geseënde werking van Gods Gees ondervind, skryf ds. H.C. Hopkins in die eeufeesgedenkboek, toe meer as 'n honderd siele 'n bewuste oorgawe aan die Here bely het. In Mei 1908 word vermeld dat dit in Sutherland op tydelike gebied goed gaan en op geestelike gebied miskien nog beter. "Het is duidelyk dat de Heer in het midden dezer gemeente door Zynen Geest arbeidt".

Van 17 tot 19 November 1905 was die gemeente in feesstemming vir die viering van haar 50-jarige bestaan. Drie oudleraars, di. Reyneke, Truter en Hugo, kon saam met die gemeente kom fees vier. Twee dae voor die fees is die jaarlikse dankfees gehou en die aansienlike som van £1 250 het die dankbaarheid van die gemeente tasbaar getoon. 'n Deel van die feesverrigtinge was ook die inwyding van die gasligte in die kerk.

Op 18 September 1905 stel die kerkraad twee erwe naby die pastorie tot beskikking van die CJV vir die bou van 'n saal, maar drie maande later besluit hulle om "onafhankelyk van eenig lichaam" 'n saal te bou wat vir vergaderings, basaars en so meer gebruik kon word. Op 5 Februarie word die broeders A. Vlok, C.G. du Plessis, N. van Wyk, A. Visser, J. Muller en N. Esterhuyse saam met die leraar as boukommissie benoem. Hulle kon die erf wat vir 'n saal uitgehou is, vir 'n plek op die pastoriegronde verruil. Reeds op 12 Mei 1906 kon ds. Hattingh die hoeksteen van die stewige gebou wat jare later nog die kerk en die gemeenskap as saal dien en wat pas voor die gemeentelike eeufees verruim en opgeknap is. Na verwagting sou die gebou teen die einde van Februarie 1907 afgelewer en met die April-Nagmaal ingewy kon word. Die prys is op £1 250 beraam en daar het nagenoeg geen skuld op gebly nie. Die gawes wat op die hoeksteen geplaas is, is vir die aankoop van 'n klavier gebruik.

Ds. Hattingh was 'n baie goeie vriend van die sending en met dankbaarheid kon daar in 1907 getuig word "dat de gemeente aan 't ontwaken is op zending gebled". Eerw. Viviers se werk is met seën voortgesit. "Over het algemeen is het leven der gekleurden in de gemeente zeer verbeterd, en de heerschende zonden zyn veelal verminderd."

Die ou kerkhof wat die gemeente gedurende die eerste halfeeu van haar bestaan gedien het, het nou vol geword en teen die einde van 1905 was die huidige dodeakker reeds in gebruik.

Twee keer tydens ds. Hattingh se bediening het die saak van Engelse dienste ter sprake gekom. Die eerste keer "weigerden" die Engelssprekendes om sulke dienste te hê, maar die tweede keer was daar "enkelen" ten gunste daarvan en ook enkele "Engelschen". Algemeen is toe besluit om een keer per maand so 'n diens te hou.

Teen die einde van 1905 is aan die Munisipale Raad verlof gegee om nuwe erwe aan die reservoirkant van die dorp uit te meet, asook 'n enkele ry erwe in die Vlei. Drie maande later is die reg uitgebrei na die strook langs die Calvinia-pad. In 1906 rapporteer die voorsitter dat daar met die Munisipale Raad 'n reëling getref is waarvolgens laasgenoemde £50 per jaar vir alle regte volgens kontrak sou betaal en in die toekoms 5/- vir elke nuwe erf wat verkoop word. Die kerkraad sou egter al hul ou waterregte behou.

In 1906 is daar op Elandsvlei 'n vergadering gehou om die moontlikheid vir die stigting van 'n gemeente in die Karoo te bespreek, maar daar het vermoedelik niks van gekom nie.

By meer as een geleentheid is mense geprikkel deur die gedagte dat daar op die dorpsmeent waardevolle minerale kon wees. Teen die einde van 1906 besluit die kerkraad om in oorleg met die munisipale raad prospekteerdery toe te laat, maar onder strenge voorwaardes, sodat deeglike werk gedoen kon word.

'n Saak wat in die dienstyd van ds. Hattingh sowel as dié van sy opvolger gemoedere in beroering gebring het, was die saamleef van blankes met gekleurdes. Pogings is aangewend om die betrokke blankes na die Sendingkerk oor te plaas en in 1908 is daar 'n afvaardiging na die "Generaal Procureur" gestuur om te kyk wat in verband met die kwessie gedoen kon word.

In September 1910 het die kerkraad besluit om vergrote portrette van die vorige leraars vir die konsistorie te laat maak en daarvandaan dateer die mooi versameling. Die portret van Onse Jan (J.H. Hofmeyr) in die CJV-Saal is deur die Afrikanerbond in 1909 daar gehang.

Sedert 1907 sou die leraar £35 per jaar ontvang vir voer vir perde wat hy ten geriewe van die gemeente aanhou.

Op 10 Oktober 1910 het ds. Hattingh sy demissie uit die hand van ds. D.P. Cillié ontvang en vir die gemeente het daar 'n slepende vakature met verslapping op meer as een gebied aangebreek. Eers die negende beroep sou dr. Greyvenstein na Sutherland laat kom.

Daar word beweer dat ds. Hattingh die heel eerste predikant was wat hom gereeld en van alle kansels van Afrikaans bedien het. In die Transvaalse Sinode het hy die mosie ingedien wat uiteindelik tot die erkenning van Afrikaans as kerktaal gelei het en in 1924 het hy ook in die Volksraad die mosie ingelei waardeur die Grondwet so gewysig is dat aan Afrikaans amptelike erkenning in die staat verleen is.

Heel tipies word van hom gesê dat hy ook as perderuiter vir niemand in sy gemeente agteruit hoef te gestaan het nie. Selfs in die staatkundige lewe sou hy dit ook ver bring, om uiteindelik tragies aan sy einde te kom.



</doc>
<doc id="103735" url="https://af.wikipedia.org/wiki?curid=103735" title="NG gemeente Piet Retief">
NG gemeente Piet Retief

Die NG gemeente Piet Retief is 'n gemeente in die Nederduitse Gereformeerde Kerk se Oostelike Sinode met sy middelpunt op die dorp Piet Retief, Mpumalanga.

Op 14 April 1888 het die gemeente Piet Retief afgestig van die moedergemeente Wakkerstroom. Tot 1895 is die nuwe gemeente deur ds. D.P. Ackerman van Wakkerstroom bearbei. 

Die eerste kerkgebou het bestaan uit klip en sooie met 'n rietdak. In 1893 is 'n tweede kerk op 'n plein in die middel van die dorp gebou. Hierdie gebou het die gemeente tot 1922 gedien. Aangesien die leiklip waarvan die mure gemaak is, geneë was om water te trek het die gemeente besluit om 'n sierliker en doeltreffender gebou op te rig. Die argitek Gerard Moerdyk se planne vir 'n nuwe kerk is aangeneem. In 1921 is 'n begin gemaak met die bou van die huidige gebou. Dit is in 1922 ingewy. Die gebou strek die boukommissie en gemeentelede van dié tyd tot eer en is 'n sieraad vir die dorp. 

Geleë in die suidoostelike hoek van die destydse Transvaal het hierdie gemeente gedurende sy bestaan tye van voorspoed en teenspoed, vreugde en smart, herlewing en verval geken. Gedurende die onvergeetlike griepepidemie van Oktober 1918 is 'n paar dae ná mekaar die leraar en sy gade – ds. Rosseau en mev. Rosseau – oorlede. Die gemeente het die vyf wesies in die pastorie moes versorg en het hulle plig teenoor hulle trou nagekom. As herders het hier in die eerste sowat 60 jaar van die gemeenste se bestaan gestaan: D.P. Ackerman (1888–'95), J.P. Wolhuter (1895–1907), B.J. Swart (1908–'13), G.J. Rosseau (1914–18), J.F. Naudé (1919–'21), J.S. Bosman (1922–'26), C.F. Mynhardt (1927–'32), R.J. Raath (1933–'38), W. De W. Strauss (1939–'44), D.S. Snyman (1945–'47), J.A. Hurter (1947–'50). Ds. M.H. van der Colff is in 1950 bevestig. 

In 1952 skryf die gemeente se medewerker, moontlik ds. Van der Colff, in "Ons gemeentelike feesalbum": “Met dankbaarheid dink ons aan manne en vroue wat die Here aan hierdie gemeente geskenk het en wat alreeds hulle ewige rus ingegaan het. Hulle werke leef na hulle voort. Om net 'n paar te noem: broers Piet de Winnaar, P.H. Kritzinger, G.T.C. Ferreira, T.C. Steenkamp, Ignatius Ferreira, T.C. Erasmus en K.P. van Dyk. Die ewigheid sal toon wat menige stille in die 1and vir sy Heer en Meester opgeoffer het. As gemeente het ons waarlik stof tot dankbaarheid dat ons op stoflike gebied so voorspoedig was. Die kerkgebou is betaal en daar is nie geldelaste wat ons druk nie. Kon ons maar dieselfde sê van die geestelike sy van die gemeente.”




</doc>
<doc id="103736" url="https://af.wikipedia.org/wiki?curid=103736" title="Universiteit Gabriele d'Annunzio">
Universiteit Gabriele d'Annunzio

Die Universiteit Gabriele d'Annunzio (Italiaans: "Università degli Studi Gabriele d'Annunzio") is ’n universiteit in Italië wat die stede Chieti en Pescara bedien. Die universiteit is in 1965 gestig en bestaan uit twaalf fakulteite. Ongeveer 30 000 studente studeer tans aan die universiteit.



</doc>
<doc id="103740" url="https://af.wikipedia.org/wiki?curid=103740" title="NG gemeente Amersfoort">
NG gemeente Amersfoort

Die NG gemeente Amersfoort is 'n gemeente in die Nederduitse Gereformeerde Kerk se Oostelike Sinode met sy middelpunt op die dorp Amersfoort, Mpumalanga. In 2016 het die gemeente 300 belydende en 53 dooplidmate gehad.

Al die oudste boeke van die gemeente is tydens die Driejarige Oorlog deur die vyand verbrand en daar bestaan selfs onder historici verskil van gedagte oor die juiste verloop van die vroegste geskiedenis van die gemeente. Die volgende feite is wel bekend: In 'n skrywe van ds. Frans Lion Cachet aan die Skriba van die Algemene Kerkvergadering van die NG Kerk van die ZAR in sy vergadering van 5 Desember 1866, is gesê dat, aangesien die lede van die NG Kerk aan Vaalrivier, distrik Marthinus Wesselstroom, afgevaardigdes na die Algemene Kerkvergadering gestuur het, so het die vergadering “hen erkend als de gemeente der Ned. Ger. Kerk aan Vaalrivier, district Marthinus Wesselstroom, het bestaan eenen gemeente als die van Wakkerstroom onaangeroerd latende", en op die tweede Algemene Kerkvergadering van die NG Kerk te Nazareth (Middelburg), van 7 tot 12 Oktober 1867, was die gemeente Amersfoort nou ook teenwoordig. 'n Week ná hierdie Algemene Kerkvergadering het ds. Cachet die hoeksteen van die eerste grasdakkerkie op Amersfoort gelê, wat gebou is op grond geskenk deur oudoudl. N.J. Grobler. Daardie kerkie is in 1879 onder ds. H.L. Neethling vergroot, en in 1886 onder ds. D.P. Ackermann het dit 'n stewige klipkerk geword. 

Hierna volg die geskiedenis van die kerkstryd in Transvaal en die uiteindelike kerkvereniging, totdat in die notule van die tweede Algemene Kerkvergadering van die NH of G Kerk op Pretoria op 14 Mei 1888 gemeld word dat voorlopige stappe gedoen word in verband met die stigting van nuwe gemeentes, onder meer op Amersfoort. En dan, op 'n Buitengewone Algemene Vergadering op 6 Mei 1889 byeengeroep om die kerk se naam vas te stel, kom onder die vier nuwe gemeentes wat toe vir die eerste maal verteenwoordig is, ook die gemeente Amersfoort voor. 

As leraars dien in die eerste sowat 60 jaar: di. W.F. Knobel (1896–1904); P.J. van der Merwe (1905–'12); W.F. de Vos (1913–'29) H.M. Hofmeyr (1929–'35); J.P.W. de Vries (1935–'41); G.C. van Schouwenburg (1945 – September 1951); J. du P. Malan (vanaf Maart 1951). 

Die sierlike kerkgebou is ingewy in ds. De Vos se tyd nadat die hoeksteen gelê is deur prof. P.J.G. de Vos. 'n Pragtige nuwe orrel is omstreeks 1952 in die kerk ingebou en die gebou is destyds ook skoongemaak en met lugreëling verhit.



</doc>
<doc id="103742" url="https://af.wikipedia.org/wiki?curid=103742" title="NG gemeente Nelspruit">
NG gemeente Nelspruit

Die NG gemeente Nelspruit is die moedergemeente van die Nederduitse Gereformeerde Kerk in die stad Nelspruit (Mbombela), Mpumalanga.

Die gemeente Barberton is op 9 Maart 1889 gestig, met Lydenburg as die naaste gevestigde gemeente en ds. H.J. Neethling as konsulent. In April 1889 arriveer ds. Hauman van Riebeek-Kasteel as die eerste leraar, met die doel om tydelik behulpsaam te wees. Ná ses maande vertrek hy. Voor dié tyd het ds. Neethling af en toe die lidmate kom opsoek in hierdie wilde, bosryke dele van die destydse Oos-Transvaal. Dit was in hierdie dele van die land veral nog moeilike pionierstye, en die natuur feitlik 'n ongerepte wildernis, met die koorsmuskiet as 'n knaende vyand. 

In Augustus 1889 word Barberton se kerksaal onder leiding van di. Neethling en A.P. Burger ingewy. Daar was egter nog baie min kerklike bestendigheid. Die mense op die Barbertonse goudvelde (toe die grootste) was meestal fortuinsoekers. Toe die Randse goudvelde ontwikkel, was daar 'n nie geringe ontvolking vanuit Barberton nie, soseer dat die ledetal van die gemeente in 1896 op 80 te staan kom, pleks van 300. Die gemeente was byvoorbeeld met tussenposes tydens die eerste 40 jaar van sy bestaan 21 jaar vakant. Ds. E.Z.J. de Beer is in Oktober 1898 op Barberton bevestig en bly tot in 1903, waarna hy in 1910 opgevolg word deur ds. A.G. Driessen, wat hom op Machadodorp vestig. 

Die afstigting van Machadodorp in 1912 het die gemeente aanmerklik verswak en haar hulpbehoewend gelaat. Omstreeks 1915 is die grenslyn uitgebrei om Sabie en Pelgrimsrus in te sluit sodat die gemeente destyds uit verskillende klein wyke bestaan het, wat elkeen afsonderlik bedien moes word. Destyds moes Nagmaal, katkisasie en aanneming op ses plekke gehou word. Tog kon ds. P.C. Hitchcock in 1917 in "Ons Kerk Album" voorspel: “Hierdie gemeente het ’n mooi toekoms. Wat hier veral gemis word, is ’n geskikte kerkgebou. Mag die dag spoedig aanbreek dat die gemeente van Barberton haar eie kerkgebou het om haar Heer in te aanbid.’’

Ds. Hitchcock, wat in 1915 bevestig is, se bedieningstyd is van groot belang omdat hy grondleggende vormingswerk gedoen het. 

Tydens die bediening van ds. J.C. van Niekerk, vanaf 1924, word die gemeente finansieel selfstandig. Ds. Van Niekerk het hom op Nelspruit gevestig omdat dit die middelpunt was, aan die hoofspoorlyn en aan verskillende kruispaaie geleë. Op 9 Julie 1927 is die hoeksteen van die kerksaal op Nelspruit gelê. Die veertigjarige bestaan van die gemeente is in 1929 gevier, toe die kerksaal van Witrivier ingewy is om as 'n monument van dankbaarheid teenoor die Here te dien. In 1929 is die gemeente weer vakant, waarna ds. J.J. Odendaal in 1930 as leraar bevestig word.

In sy tyd het belangrike afstigtings plaasgevind: Sabie-Witrivier, Witrivier en Graskop. In 1937 gee die Sinode toestemming dat Barberton na “Nelspruit” verdoop word vanweë die sentrale ligging van laasgenoemde. In November 1938 word Barberton ook 'n selfstandige gemeente, van Nelspruit afgestig weens die naamsverandering van 1937. Hierna dien di. A.J. Pienaar (1938–'41), in wie se tyd in 1939 ’n jubelfees (50-jarige viering) op Nelspruit en Barberton gehou is, en A.J. van Wyk (1941–'48), in wie se tyd die pastorie ingewy is. Ds. J.C. Lombard is begin 1949 as leraar van Nelspruit georden, in wie se tyd die nuwe kerkgebou op Nelspruit opgerig is.

Nelspruit het toe reeds gegroei tot 'n gemeente van 1 100 lidmate. Destyds het Ons gemeentelike feesalbum berig: “Steeds word die dorp en omgewing gekenmerk deur 'n verbasend snelle ontwikkeling, te midde van die beroemde natuurskoon van Oos-Transvaal. Die bosryke wildheid van die Laeveld verander verrassend snel tot beplande kultuurland met 'n digte bevolking. Gelukkig hou ons Kerk ook hier tred, bewus daarvan dat kerklike uitbreiding hier nog glad nie die versadigingspunt bereik het nie.”

Die gebeure wat aan die rol gesit is deur Barberton se geskiedkundige kerkraadsvergadering van 9 Januarie 1937 is later deur sommige beskryf as 'n "historiese flater", 'n "historiese klug" en 'n "historiese misdaad". Ná die vergadering het die Ringskommissie die gemeente besoek en gewys op die voordele van afstigting van die Nelspruit-gedeelte. So aanvaar die kerkraad die beginsel, maar as dié stap deurgevoer sou word, sou die predikant, ds. Odendaal, wat toe op Nelspruit gewoon het, na Barberton moes verhuis. Laasgenoemde was destyds sukkelend sonder 'n pastorie of kerkgebou. Ds. Odendaal is later verkwalik vir dit wat hy volgende gedoen het, maar hyself het geskryf: "Met die laste wat destyds op die gemeente gerus het, kon Barberton nie belas word sodat die finansieel kragtiger Nelspruit kon afstig nie."

Die Sinode van 1937 het dié mening gedeel en besluit gevolglik om die gemeente se naam na Nelspruit te verander, as die kerkraad dit versoek, wat dan ook gebeur het. Vroeg die volgende jaar, op 7 Januarie 1938, word die nuwe gemeente Barberton afgestig, maar kort hierna vertrek ds. Odendaal uit Nelspruit. So bevind die nuwe leraar, ds. A.J. Pienaar, hom in die eienaardige posisie dat hy die 50-jarige feesvieringe reël van 'n gemeente, Nelspruit, wat in werklikheid skaars 'n jaar oud is. Ds. Pienaar het dié saak met die destydse voorsitter van die Transvaalse Sinodale Kommissie, ds. William Nicol, en prof. B.B. Keet, van die teologiese fakulteit aan Tukkies, bespreek. Hulle beveel aan die Sinodale besluit van 1937 word geïgnoreer, die stigtingsdatums geruil en die gegewens in die jaarboek van die NG Kerk reggestel. So sou ds. Pienaar die eerste leraar van die nuwe gemeente Nelspruit word en Barberton opnuut 'n 50 jaar oue gemeente word.

Die fout is egter nie so maklik reggestel nie. Reeds op 14 Januarie 1939 besluit Barberton se kerkraad om 'n kommissie oor dié saak na die Ring te stuur, maar dit sou eers 20 jaar later die nodige kry. Op 10 Mei 1958 stel Barberton se kerkraad 'n kommissie saam onder voorsitterskap van ds. G.R. Keet om die saak verder te voer. Ds. I.F. Retief van Nelspruit bevestig die geskiedkundige verloop en sy kerkraad besluit om die Sinode deur die Ring van Lydenburg te vra om die saak deur middel van 'n beskrywingspunt reg te stel. 

In 1961 besluit die Streeksinode van Noord-Transvaal om die versoek toe te staan. Nelspruit se stigtingsdatum word 7 Januarie 1938 en Barberton kry sy ou datum terug. Op 5 Junie 1963 slaag die twee kerkrade eindelik daarin om al die geskiedkundige dokumente en notules van die twee gemeentes uit te sorteer. 

Ná hierdie regstelling kon Barberton haar eeufees in 1989 vier en Nelspruit hare in 1988.





</doc>
<doc id="103744" url="https://af.wikipedia.org/wiki?curid=103744" title="NG gemeente Barberton">
NG gemeente Barberton

Die NG gemeente Barberton is ’n gemeente in die Nederduitse Gereformeerde Kerk se Oostelike Sinode.

Eintlik het hierdie gemeente 'n baie lang en veelbewoë geskiedenis wat in die tweede helfte van die 19de eeu begin toe goud in die berge rondom die teenswoordige dorp Barberton ontdek is. In die jaar 1889 is die gemeente Barberton gestig, en dit het die hele oostelike laeveld van Transvaal ingesluit. Met die Sinode van 1937 is hierdie gemeente se naam verander na Nelspruit en in 1938 het die gemeente Barberton as 'n selfstandige gemeente van Nelspruit afgestig. Later is dié gebeure as 'n "flater" en selfs "misdaad" beskryf, maar eers in 1961 is kon die twee gemeentes se stigtingsdatum omgeruil word. 

Ná die naamsverandering van Barberton na Nelspruit en die "stigting" van Barberton op 7 Januarie 1938, het die "nuwe" Barbertonse gemeente die voorreg gehad om in dieselfde jaar nog sy eerste leraar te ontvang en wel in die persoon van ds. J.H. Lourens. Dit was ook sy eerste gemeente. In 1942 word ds. Lourens veldprediker en in dieselfde jaar word ds. J.H. Kritzinger as leraar van die gemeente bevestig. Ds. Kritzinger staan omtrent vyf jaar in die gemeente. Gedurende hierdie tyd maak die gemeente geld bymekaar om 'n pastorie te bou, aangesien die huis wat hulle vir 'n pastorie het nie aan sy doel beantwoord nie. In 1947 word die sierlike en dienlike pastorie dan ook ingewy. Die leraar het nie lank die voorreg om in die nuwe huis te woon nie, aangesien hy kort ná die voltooiing daarvan 'n beroep na die gemeente Bloemhof aanneem. 

Ná 'n vakature van 'n aantal maande, ontvang die gemeente sy derde predikant en hierdie keer is dit ds. A.L. Roux wat uit die gemeente Barkly-Wes hierheen kom. Ná 'n verblyf van net twee jaar neem hy 'n beroep aan na Knysna, en hy word ná 'n vakature van agt maande deur ds. L. de Clercq opgevolg. 

In die beginjare van sy bestaan het die gemeente in meer as een opsig gegroei. Op finansiële gebied het dit ál beter gegaan na 'n aanvanklike wurgtydperk in die begin om die uitgawes en die inkomste te laat klop. Maar met die jare het dit al beter gegaan sodat die finansies ná sowat ’n dekade reeds baie gesond was. Aangesien die kerkgebou ondoeltreffend geword het, is daar omstreeks 1950 geld bymekaargemaak vir die bou van 'n nuwe kerk.

'n Gedeelte van Swaziland het tot in die veertigerjare onder Barberton geval, maar ná die stigting van die gemeente Bremersdorp is dié gedeelte aan die nuwe gemeente oorgedra.

Die gebeure wat aan die rol gesit is deur Barberton se geskiedkundige kerkraadsvergadering van 9 Januarie 1937 is later deur sommige beskryf as 'n "historiese flater", 'n "historiese klug" en 'n "historiese misdaad". Ná die vergadering het die Ringskommissie die gemeente besoek en gewys op die voordele van afstigting van die Nelspruit-gedeelte. So aanvaar die kerkraad die beginsel, maar as dié stap deurgevoer sou word, sou die predikant, ds. Odendaal, wat toe op Nelspruit gewoon het, na Barberton moes verhuis. Laasgenoemde was destyds sukkelend sonder 'n pastorie of kerkgebou. Ds. Odendaal is later verkwalik vir dit wat hy volgende gedoen het, maar hyself het geskryf: "Met die laste wat destyds op die gemeente gerus het, kon Barberton nie belas word sodat die finansieel kragtiger Nelspruit kon afstig nie."

Die Sinode van 1937 het dié mening gedeel en besluit gevolglik om die gemeente se naam na Nelspruit te verander, as die kerkraad dit versoek, wat dan ook gebeur het. Vroeg die volgende jaar, op 7 Januarie 1938, word die "nuwe gemeente" Barberton afgestig, maar kort hierna vertrek ds. Odendaal uit Nelspruit. So bevind die nuwe leraar, ds. A.J. Pienaar, hom in die eienaardige posisie dat hy die 50-jarige feesvieringe reël van 'n gemeente, Nelspruit, wat in werklikheid skaars 'n jaar oud is. Ds. Pienaar het dié saak met die destydse voorsitter van die Transvaalse Sinodale Kommissie, ds. William Nicol, en prof. B.B. Keet, van die teologiese fakulteit aan Tukkies, bespreek. Hulle beveel aan die Sinodale besluit van 1937 word geïgnoreer, die stigtingsdatums geruil en die gegewens in die jaarboek van die NG Kerk reggestel. So sou ds. Pienaar die eerste leraar van die nuwe gemeente Nelspruit word en Barberton opnuut 'n 50 jaar oue gemeente word.

Die fout is egter nie so maklik reggestel nie. Reeds op 14 Januarie 1939 besluit Barberton se kerkraad om 'n kommissie oor dié saak na die Ring te stuur, maar dit sou eers 20 jaar later die nodige kry. Op 10 Mei 1958 stel Barberton se kerkraad 'n kommissie saam onder voorsitterskap van ds. G.R. Keet om die saak verder te voer. Ds. I.F. Retief van Nelspruit bevestig die geskiedkundige verloop en sy kerkraad besluit om die Sinode deur die Ring van Lydenburg te vra om die saak deur middel van 'n beskrywingspunt reg te stel. 

In 1961 besluit die Streeksinode van Noord-Transvaal om die versoek toe te staan. Nelspruit se stigtingsdatum word 7 Januarie 1938 en Barberton kry sy ou datum terug. Op 5 Junie 1963 slaag die twee kerkrade eindelik daarin om al die geskiedkundige dokumente en notules van die twee gemeentes uit te sorteer. 

Ná hierdie regstelling kon Barberton haar eeufees in 1989 vier en Nelspruit haar halfeeufees in 1988.




</doc>
<doc id="103758" url="https://af.wikipedia.org/wiki?curid=103758" title="Kerriebos">
Kerriebos

Die kerriebos ("Hypericum revolutum") is 'n bosserige struik of klein boompie. Die boompie is immergroen en is dikwels 'n pioneerspesie in woudkolle. Die boom groei verkieslik aan stroomoewers en woudrande op hoë hoogtes. Die boompie word 1 tot 3 m hoog. Die bas is rooibruin met hoekige takkies. Die blare is enkelvoudig, ellipties en blougroen. Hulle is by takpunte saamgebondel. Die blomme is heldergeel en pieringvormig met breë kroonblare. Die baie meeldrade is in die middel van die blom.





</doc>
<doc id="103762" url="https://af.wikipedia.org/wiki?curid=103762" title="Jan Celliers">
Jan Celliers

Genl. Johannes Gerhardus Celliers (Fraserburg, 21 Julie 1861 – 9 Januarie 1931) was 'n generaal aan Boerekant in die Tweede Vryheidsoorlog.

Hoewel hy op Fraserburg in die Karoo gebore is, het hy reeds as jongeling in Transvaal gaan woon waar hy in 1880/'81 saam met die Marico-burgers aan die Eerste Vryheidsoorlog deelgeneem het. Met die uitbreek van die Tweede Vryheidsoorlog was hy aan die Krugersdorpse polisie verbonde en het hy aktief aan die oorlog deelgeneem. Die wyse waarop hierdie Boeregeneraal die Britse kanonniers buite aksie gestel het, het hom wyd bekendgemaak. Hy het ook bekendgestaan as die vader van die aanvalsmetode om in volle jaaggalop te skiet.

Hy was ook betrokke toe die Verdrag van Vereeniging geteken is.



</doc>
<doc id="103764" url="https://af.wikipedia.org/wiki?curid=103764" title="Gewone wildepietersieliebos">
Gewone wildepietersieliebos

Die gewone wildepietersieliebos ("Heteromorpha arborescens") is 'n struik of klein boompie met 'n yl loof en neerhangende takke. In struikvorm is die takke oop. Die plant groei in klipperige heuwelhange en koppies. Die bas is kenmerkend koperbrons en wasagtig. Dit dop ook in papieragtige stukke af. Die blare is op verskillende wyses saamgestel en gee 'n aromatiese pietersieliegeur af wanneer dit fyngedruk word. Die gelerige blomme lok skoenlapperpers.





</doc>
<doc id="103774" url="https://af.wikipedia.org/wiki?curid=103774" title="Ou Wêreld">
Ou Wêreld

Die Ou Wêreld verwys na die kontinente wat voor die Europese ontdekkingsreise vanaf 1492 aan Europa bekend was. Dit verwys dus na Europa, Afrika en Asië. Die Nuwe Wêreld, daarteenoor, verwys na Noord- en Suid-Amerika, asook die gebiede in Oseanië.

Die term word algemeen gebruik om dier- en plantspesies te beskryf. Die baardaasvoël word byvoorbeeld as 'n ou-wêreldse aasvoël beskryf.



</doc>
<doc id="103775" url="https://af.wikipedia.org/wiki?curid=103775" title="Jerez-renbaan">
Jerez-renbaan

Die Jerez-renbaan (amptelik "Circuito de Jerez") is 'n motorsportrenbaan in Jerez de la Frontera, Andalusië, in die suide van Spanje geleë.

Circuito de Jerez, voorheen bekend as Circuito Permanente de Jerez, is 'n 4.428 km (2.752 myl) lange renbaan naby aan die stad van Jerez de la Frontera, diep in die sjerrie-produserende suide van Spanje. Die projek is bestuur deur die Spaanse ingenieur Manuel Medina Lara, gebaseer op 'n voorlopige idee van Alessandro Rocci.

Die baan is op 8 Desember 1985 geopen. In Maart 1986 was die baan die gasheer vir die eerste internasionale motorfietsbyeenkoms in Spanje en die Formule Een Spaanse Grand Prix in April. Die relatief afgeleë ligging van die baan het beduidende toeskoueropkoms verhinder, alhoewel dit tot 125 000 toeskouers kan akkommodeer. As gevolg hiervan is die F1 na Barcelona verskuif na die wedren in 1991.

Voordat die Europese Grand Prix in 1994 by die baan aangebied is, is veiligheidsveranderinge aangebring, insluitend 'n nuwe oorkruising (die Senna kurwe) op die hoek waar Martin Donnelly 'n verskriklike ongeluk gehad het tydens kwalifisering vir die 1990 Spaanse Grand Prix. Jerez was ook die gasheer vir die Europese Grand Prix van 1997, die beslissende rondte van die kampioenskap tussen Michael Schumacher en Jacques Villeneuve, wat heelaas teen mekaar gebots het tydens die wedren.

Tydens die podiumvieringe ná die F1-wedren van 1997, het die burgemeester van Jerez, Pedro Pacheco, die podiumverrigtinge ontwrig met die oorhandiging van 'n trofee wat veronderstel was om deur 'n hooggeplaaste persoon van Daimler-Benz oorhandig te word. Dié voorval het daartoe gelei dat die baan tydelik verbied is om weer 'n Grand Prix aan te bied. Daar was sedertdien nooit weer 'n Grand Prix daar nie, maar dit bly een van die gewildste plekke vir wintertoetse. 

Gedurende 2005 is die baan oorgeteer. Daar is verwag dat die "Champ Car World Series" daar sou plaasvind in 2008, maar die reeks is vroeg in die jaar gekanselleer na sy samesmelting met die "IndyCar"-reeks. Die baan word tans gebruik vir Formule Een-voorseisoentoetse, gedeel met die Barcelona-Catalunya-renbaan. Daar is op 2 Mei 2013 aangekondig dat die laaste draai vernoem sou word na die Spaanse MotoGP-wêreldkampioen, Jorge Lorenzo.


</doc>
<doc id="103778" url="https://af.wikipedia.org/wiki?curid=103778" title="Geelwortelboom">
Geelwortelboom

Die geelwortelboom ("Steganotaenia araliacea") is 'n oopvertakte struik of klein, bladwisselende boompie met 'n yl loof. Die bas is liggroen of gelerig, wasagtig en skilfer in vlokkies af. Die blare is saamgestel. Die blaarrand is opvallend getand en die punte fyn en haargtig. Die blommetjiies is groengeel terwyl die sade afgeplat is met papieragtige vlerke.





</doc>
<doc id="103781" url="https://af.wikipedia.org/wiki?curid=103781" title="Hotel Oekraïne">
Hotel Oekraïne

Die Hotel Oekraïne is ’n vyfsterhotel in die middestad van Moskou, op ’n draai van die Moskwarivier, onder bestuur van die Rezidor-hotelgroep. Dit word ook die Radisson Royal Hotel, Moscow genoem.

Die Hotel Oekraïne is deur Josef Stalin laat bou. Dit is deur Arkadi Mordwinof en Wjatsjeslaf Oltarzjefski ontwerp en is die tweede hoogste van die neoklassieke "Sewe Susters" van Stalin in die stad: dit is 198 m hoog en het 34 verdiepings. Dit was sedert sy konstruksie die hoogste hotel in die wêreld tot in 1976, toe die Westin Peachtree Plaza Hotel in Atlanta, Georgia in die VSA, geopen het.

Die hotel Oekraïne het op 25 Mei 1957 geopen. In 2007 is dit gesluit vir ’n algehele restourasie. In 2009 het die eienaars ’n kontrak met die Rezidor-hotelgroep geteken vir die bestuur van die hotel as die Radisson Royal Hotel, Moscow. Vir sekere doeleindes behou die hotel egter sy ou naam.

Dit het op 28 April 2010 heropen met onder meer 505 slaapkamers, 38 woonstelle, 5 restaurante, ’n konferensiesentrum, biblioteek, spa en ’n vloot rivierseiljagte.

Sowat 1 200 oorspronklike skilderye deur die mees vooraanstaande Russiese kunstenaars van die eerste helfte van die 20ste eeu is in die hotel te sien.




</doc>
<doc id="103783" url="https://af.wikipedia.org/wiki?curid=103783" title="Woonstelblok aan Kotelnitsjeskaja-wal">
Woonstelblok aan Kotelnitsjeskaja-wal

Die woonstelblok aan Kotelnitsjeskaja-wal is een van die geboue in Moskou bekend as die Sewe Susters van Josef Stalin. Dit is deur Dmitri Tsjetsjoelin en Andrei Rostkofski ontwerp en in 1952 voltooi. Die hoofgebou is 176 m hoog en het 32 vlakke (insluitende die meganiese verdiepings).

Die gebou sluit ook ’n ouer woonstelgebou van nege verdiepings in met ’n uitsig oor die Moskwarivier wat deur dieselfde argitekte ontwerp en in 1940 voltooi is. Hoewel dit aanvanklik in ’n streng Stalinistiese styl gebou is, is dit later verander om by die hoofgebou te pas.

Die hoofgebou is seshoekig en het drie vleuels. Dit is nie besonder hoog of groot nie, maar die vyf groter wordende vlakke en die vleuels van nege verdiepings laat dit veel groter lyk as wat dit is. Die gebou verberg die sogenaamde "Sjwiwaja Gorka", ’n heuwel met historiese argitektuur en ’n doolhof van steil strate. Tsjetsjoelin is aanvanklik gekritiseer omdat hy nie dié gebied in ag geneem het nie, maar sy burokratiese invloed het gemaak dat die kritiek geïgnoreer is.




</doc>
<doc id="103784" url="https://af.wikipedia.org/wiki?curid=103784" title="Woonstelblok op Koedrinskajaplein">
Woonstelblok op Koedrinskajaplein

Die woonstelgebou op Koedrinskajaplein is een van die geboue in Moskou bekend as die Sewe Susters van Josef Stalin. Dit is deur Michail Posochin en Asjot Mndojants ontwerp en in 1954 voltooi.

Die wolkekrabber het 22 vlakke in sy sentrale deel en is 160 m hoog. Dit het ’n toring van 30 m bo-op wat in ’n vyfpuntster eindig. Die torings aan weerskante is laer. Dit was die laaste van die Sewe Susters wat gebou is en is minder ryklik versier.

Die woonstelle was aanvanklik bestem vir die politieke elite van die voormalige Sowjetunie, maar word tans bewoon deur welgestelde Russe.




</doc>
<doc id="103785" url="https://af.wikipedia.org/wiki?curid=103785" title="Hilton Moscow Leningradskaya Hotel">
Hilton Moscow Leningradskaya Hotel

Die Hotel Leningradskaja is een van die neoklassieke geboue in Moskou bekend as die Sewe Susters van Josef Stalin wat in die vroeë 1950's gebou is. Dit is nou amptelik bekend as die Hilton Moscow Leningradskaya Hotel.

Die hotel is in 1954 voltooi en is ontwerp om die indrukwekkendste luuksehotel in die stad te wees. Die trap het een van die langste ligtoebehoorsels in die wêreld – dit was voorheen in die "Guinness World Records". Die gange van die boonste verdiepings het panele van donker kersiehout.

Die hotel het onder meer ’n restaurant, spa, skoonheidsalon, fiksheidsentrum, geskenkewinkel, vergadersale en ’n groot balsaal. Die toring van die gebou oorheers Komsomolskajaplein met sy drie ryk versierde treinstasies aan een van Moskou se sirkelpaaie. Dit is sedert 2008 deel van die Hilton-hotelgroep ná ’n groot restourasie van miljoene dollars.




</doc>
<doc id="103788" url="https://af.wikipedia.org/wiki?curid=103788" title="Rooihek-administrasiegebou">
Rooihek-administrasiegebou

Die Rooihek-administrasiegebou is een van die neoklassieke geboue in Moskou bekend as die Sewe Susters van Josef Stalin wat in die vroeë 1950's gebou is. Dit is deur Aleksei Doesjkin ontwerp en in 1953 voltooi. Sy naam kom van Rooihekplein, waarop dit staan.

Die hooftoring het 24 vlakke en is 133 m hoog. Dit bevat onder meer twee woonstelkomplekse van 11 verdiepings wat deur dieselfde argitek ontwerp is. Die komplekse bevat sowat 300 woonstelle elk.

Die bou van die wolkekrabber is bemoeilik deur die nabygeleë Moskouse Metro-tonnels en die Krasnije Worota-treinstasie. Doesjkin het ’n tweede ingang na die stasie op die grondverdieping van die wolkekrabber gebou; dit is op 31 Julie 1954 geopen.

Nadat dit die hoofkwartier van die departement van swaarnywerheidsbouwerk was, het die administratiewe deel van die gebou ook die departement van vervoerbouwerk gehuisves. Dit is ook bekend as die Lermontof-toring, genoem na die skrywer Michail Lermontof en Lermontofskajaplein, soos Rooihekplein tussen 1962 en 1986 geheet het.




</doc>
<doc id="103792" url="https://af.wikipedia.org/wiki?curid=103792" title="Hoofgebou van die Russiese departement van buitelandse sake">
Hoofgebou van die Russiese departement van buitelandse sake

Die hoofgebou van die Russiese departement van buitelandse sake is een van die neoklassieke geboue in Moskou bekend as die Sewe Susters van Josef Stalin wat in die vroeë 1950's gebou is. Dit is deur Wladimir Gelfreich en Adolf Minkoes ontwerp en in 1953 voltooi.

Die wolkekrabber het 27 vlakke en is 172 m hoog. Dit het ’n buitemuur van ligte stene met muurpilare en spantorings. Die binnekant is versier met klip en metale.

’n Metaaltoring bo-op die gebou laat die silhoeët ooreenstem met dié van die ander Sewe Susters; dit is vermoedelik deur Stalin gelas. Dit is tans die hoofgebou van die departement van buitelandse sake.




</doc>
<doc id="103795" url="https://af.wikipedia.org/wiki?curid=103795" title="Vangelis">
Vangelis

Evangelos Odysseas Papathanassiou (Ευάγγελος Οδυσσέας Παπαθανασίου), gebore 29 Maart 1943, is 'n Griekse komponist. Hy is veral bekend vir sy bydrae tot die film "Chariots of Fire", waarvoor hy 'n Oscar gewen het.



</doc>
<doc id="103796" url="https://af.wikipedia.org/wiki?curid=103796" title="Sendeling">
Sendeling

'n Sendeling is 'n persoon wat probeer om mense tot sy eie geloof te bekeer. In die Christendom staan dit as evangelisasie bekend. Sendelinge word meestal van kerke, of ander plekke waar godsdiens beoefen word, na ongelowiges uitgestuur. Die meeste groot godsdienste in die wêreld maak van sendelinge gebruik om aanhangers te werf.

Die woord 'sendeling' is afgelei van die Latynse woord "missio", wat "uitstuur" beteken. Die plek waar een of meer sendelinge gestasioneer is, staan as 'n sendingpos of -stasie bekend. Die studie van die verkondiging van die Christelike geloof aan nie-Christene heet missiologie.

Sendelinge verkondig nie net hulle geloof aan ander nie, maar voorsien ook soms behoeftiges en gemeenskappe van onderwys, voedsel en ander lewensmiddele. Sendelinge het byvoorbeeld gehelp om Noord-Sotho tot 'n skryftaal te ontwikkel.
Die eerste sendeling in Suid-Afrika was die Duitser, Georg Schmidt. Hy is in 1737 deur die Morawiese Sendinggenootskap gestuur om die evangelie aan die Khoikhoi te verkondig. Hy open die eerste sendingstasie in suidelike Afrika op 23 April 1738 in die Baviaanskloof. Dit is dan ook die stigtingsdatum van die dorp, wat se naam in 1806 na Genadendal verander is.


</doc>
<doc id="103797" url="https://af.wikipedia.org/wiki?curid=103797" title="Cornelis Vermaak Nel">
Cornelis Vermaak Nel

Ds. Cornelis Vermaak Nel (Newcastle, Natal, 26 Desember 1876 – Graaff-Reinet, 4 Junie 1936) was ’n predikant in drie gemeentes van die Nederduitse Gereformeerde Kerk.

Ds. H.C. Hopkins skryf in die NG gemeente Cradock se gedenkboek van 1968: "Hoflikheid, ’n gesonde oordeel, beslistheid en die onverskrokke moed van sy oortuiging was aan sy sterk persoonlikheid eie. Sy voorbereiding vir die kanselarbeid was besonder deeglik en sy noue gemeenskap met die Onsienlike het by hom die gesindheid van kalmte en vrede bestendig." Ds. J.W. Snyman, wat nege jaar lank (twee op Oudtshoorn en sewe op Robertson) intiem met hom saamgewerk het, het in sy huldigingsrede by ds. Nel se roudiens op 14 Junie 1936 gesê die ontslape predikant het op Robertson ’n "groot en geseënde werk verrig; albei die landstale magtig, vurig, ywerig en welsprekend, het hy oral harte verower, nie alleen vir homself nie, maar veral vir Jesus Christus". In sy 10 jaar in die gemeente Robertson het die lidmate hom leer ken met al sy talente en uitstaande karaktertrekke, wat ds. Snyman as volg opsom: "Vriendelikheid, hulpvaardigheid, beginselvastheid, gesonde oordeelkundigheid, onverskrokke moedigheid om sy oortuiging uit te spreek en te handhaaf, sterke persoonlikheid en opregte Christelike vroomheid. Daarby was hy ’n man van staal: ’n wil van staal, ’n gees van staal, ’n karakter van staal." 

Cornelis Vermaak Nel is op 26 Desember 1876 uit 'n bekende Voortrekkerfamilie op sy vader se plaas in die distrik Greytown, Natal, gebore. Sy vader was Louis Louwrenz (gebore 27 April 1841 in die distrik Pietermaritzburg) en sy moeder Judith Margaretha Nel (gebore 22 Mei 1849 op Ladysmith, Natal). Nel was een van 11 kinders.

Aan die Victoria-kollege op Stellenbosch behaal hy die B.A.-graad en in 1901 word hy ná voltooiing van die teologiese kursus aan die Kweekskool tot die bediening toegelaat. Op universiteit het hy in rugby uitgeblink en saam met latere predikante soos P.K. Albertyn, John Murray en Herman van Broekhuizen vir Maties se eerste span uitgedraf, en in 1897 vir die Westelike Provinsie.

Die volgende paar jaar (1901 tot 1905) verrig hy as reisende sekretaris van die Christen-Studentevereniging 'n geseënde werk. Ds. Snyman het in sy huldigingsrede op ds. Nel se roudiens oor dié tydperk in die ontslapene se lewe gesê: "Hierdie vierjarige ondervinding het sy geestelike lewe nie alleen verdiep nie, maar ook sy mensekennis vermeerder. Oor hierdie jare in sy lewe het hy baie met my gepraat, en altyd verduidelik dat die kerkmanne wat op sy geestelike lewe die meeste invloed uitgeoefen het, prof. N.J. Hofmeyr, ds. Andrew Murray, dr. G.F. Marais (sy oorlede skoonvader) en ds. George Malan, leraar van Newcastle van 1897 tot 1903, was."

Die kerkraad van die NG gemeente Cradock het reeds in 1899 gevoel dat die gemeente met meer as 3 700 siele en 1 700 lidmate te groot was vir een predikant, maar weens die ontwrigting van die Tweede Vryheidsoorlog is die saak voorlopig daargelaat. In 1905 roer die kerkraad die saak weer aan en op 13 Julie 1905 kom prop. C.V. Nel en sy vrou per trein op Scalen aan. Daarvandaan het sowat 60 rytuie hulle na die pastorie in Breestraat vergesel waar hulle met ’n lied deur die Sondagskoolkinders en die gebruiklike adresse verwelkom is. Die namiddag was dit warm sodat ’n groot skare na die park kon gaan, waar die susters vir ’n gesellige ontvangs gesorg het.

By die ordeningsdiens Vrydagoggend het ds. G.F. Marais – mev. Nel se vader – van die Sendinginstituut op Wellington, in 'n rede oor Jer. 19 'n mooi uiteensetting gegee van Jeremia se roeping tot profeet. Die bevestigingsformulier is gelees deur ds. J.H. Hofmeyr (Somerset-Oos, saam met wie se seun John Hofmeyr prop. Nel in Maties se eerste rugbyspan gespeel het) en die handoplegging het in 'n plegtige stilte geskied deur ds. Hofmeyr, prof. J.I. Marais en di. Martin, Marais, Reyneke, J.H. van Wyk en J.P. Kriel. Aandagtig en dankbaar het die gemeente die namiddag na ds. Nel se intreewoord geluister, waar hy dit met Joh. 1:7 ("Deze kwam tot een getuigenis, om van het Licht te getuigen, opdat zij allen door hem geloven zouden.") as teks oor die Lig as die onderwerp van die leraar se getuienis en die geloof as die doel daarvan gehad het. Ná die drie Nagmaaldienste is die verrigtinge Sondagaand met 'n konferensie afgesluit.

Ds. Reyneke het verskeie kere die "Christelyke Zaal" vir die kerkraad te koop aangebied, maar later word dit as 'n sakegebou en 'n bioskoopsaal gebruik. Die eerste stoot aan die bou van 'n eie kerksaal was 'n bemaking van £500 deur die weduwee van ds. J.H. du Plessis aan die gemeente om 'n vergaderplek vir die Sondagskool op te rig. (Vir die Paarl het sy dieselfde gedoen.) Hierdie bedrag is voordelig belê en toe 'n gemeentevergadering in Junie 1911 'n boukommissie benoem, staan die Du Plessis- of Sondagskoolfonds op £1 025. Teen dié tyd het die gemeente groot behoefte aan 'n gebou gehad wat nie net die Sondagskool nie, maar ook alle ander kerklike verenigings en organisasies kon huisves en terselfdertyd 'n saamkomplek aan die jong mense, met 'n leeskamer en 'n kafee, kon bied. Die koste moes nie £6 000 te bowe gaan nie. Die pastorieperseel se naaste hoek aan die kerk was vir die saal uitgehou. Onder die leiding van die heer P.W. Michau (Orange Grove) – lid van die Hoërhuis van die Kaapse Parlement van 1904 tot 1910 – het die twee leraars en die broers M.J. du Plessis, H.J. van Heerden, H.P. van Heerden, P.J. Erasmus, A.J. de Kock en G.H. Lategan (sekretaris) aan die werk gespring. Wynand Louw van die Paarl was die argitek. Die laagste tender, dié van Boesen, is met £400 tot op £6 200 verminder en op 16 Desember 1911 is die hoeksteen deur ds. (later prof.) John du Plessis gelê.

Met die hartlike samewerking tussen die kommissie, die argitek en die bouheer, was die bouwerk ná sewe maande klaar. Op die totale koste van £7 450 het die gemeente net £2 920 verskuldig gebly. Twee basaars het £400 en £639 gelewer, terwyl vyf persone £100, veertien £50, drie £30 en nege £25 elk gegee het. 'n Kollekte deur die Sondagskoolkinders het £49 en intekeninge £622 ingebring. Toe die distriksraad geen lening mag toestaan nie, leen die kerkraad £1 500 uit die boedel van James Ayliff. Buiten 'n geweldige hoeveelheid klip, is 365 000 stene gebruik, op die vervoer waarvan daar £100 bespaar is deur-dat die gemeente kosteloos daarmee gehelp het. Groot dank het H.J. van Heerden en M.J. du Plessis toegekom vir hul persoonlike toesig en hulp. Die gasligte sou gebruik word totdat Cradock hopelik binnekort elektriese ligte kry.

By die opening op Vrydagaand 2 Augustus 1912 was die groot saal, kort nadat ds. D.J. Pienaar, leraar van Uitenhage en moderator van die vorige sinode, die hoofdeur oopgesluit het, stampvol. Op die verhoog het die leraars van die verskillende kerke op Cradock en die vernaamste inwoners van die dorp en distrik hul plekke ingeneem. Die verslag van die Boukommissie is deur die voorsitter gelewer en ds. Pienaar – prof. J.I. Marais kon nie kom nie – het 'n rede oor "Vooruitgang, die Eis van die Lewe" gehou. Hy het op die vordering in die opvoedkundige, maatskaplike en kerklike lewe van Suid-Afrika gewys. Hiervan was ook die nuwe saal 'n sprekende bewys. Dit moes dien tot die ontwikkeling van die verstand, tot opbouing van die karakter, tot be-vordering van die maatskaplike verkeer en tot vestiging van die Godsryk op aarde. Ds. Nel het 'n samevatting van die rede in Engels gegee en onder die sang van die kerkkoor is daar £100 gekollekteer. Al die verenigings "die als zonen en dochters der gemeente beschouwd kunnen worden", sou die vrye gebruik van sekere vertrekke hê, mits die kerkraad op hulle kon reken as dit by skulddelging en die instandhouding van die gebou kom.

Die dae van 24 tot 27 Julie 1914 was vir die gemeente droewig weens die afskeid van ’n geliefde leraarspaar wat toe reeds agt jaar en twee weke in die gemeente gestaan het. Van alle kante het mense gekom en in gevalle waar mans nie kon kom nie weens die lammeroes, het die vrou gekom. Nadat die verenigings in die loop van die week reeds van ds. en mev. Nel afskeid geneem het, was daar die Vrydagmiddag in die kerksaal ’n gesellige gemeentelike byeenkoms. Die Sondag was dit Nagmaal en die aand was die kerk stampvol vir ds. Nel se diep ernstige en boeiende afskeidspreek na aanleiding van Hand. 20:32: "En nu, broeders, ik bevele u Gode, en den woorde Zijner genade, Die machtig is u op te bouwen, en u een erfdeel te geven onder al de geheiligden." By die verlening van demissie die Maandagoggend in die kerkraadsvergadering het baie trane gevloei. Hierna moes ds. Nel se medeleraar, ds. J.C. Reyneke, weer ’n aantal jare alleen staan, hoewel hy soms hulppredikers gehad het sodat hy meer tyd aan die buitewyke kon afstaan.

Ná die aftrede in 1913 van ds. S.P. Helm, wat net ’n jaar met woning en werkkring op Armoed (waar die gemeente Volmoed later sou afstig) gearbei het, besluit die kerkraad van die NG gemeente Oudtshoorn begin April 1914 om ’n derde predikant te beroep met standplaas Armoed. Nadat verskeie beroepe uitgebring is vir die vakature veroorsaak deur die vertrek van ds. A.M. McGregor (die eerste predikant; ds. P.J. Viljoen was die tweede predikant) na die NG gemeente Drieankerbaai, is die beroep eindelik aangeneem deur ds. C.V. Nel, wat einde Julie sy intreerede gehou het as eerste predikant van Oudtshoorn.

Die begin van ds. Nel se dienstyd was die stilte voor die storm, want in Oktober 1918 het die verwoestende Spaanse griep Oudtshoorn ook getref. Eers hy hom as ’n onskuldige siektetjie voorgedoen, maar spoedig het hy die hele Suid-Afrikaanse gemeenskap "in sy doodsarms omhels en die lewe van tienduisende van die blom van ons land uitgepers". Geen leraar, geen kerkraadslid en min van die lede van die gemeente het gesterf in verhouding met die sterftesyfer in ander gemeentes. Ds. Viljoen het op die kerkraadsvergadering van 1 Desember 1918 voorgestel dat die gemeente daaraan dink om uit dankbaarheid, en veral met die oog op die wesies in die gemeente, amptelik uit haar tiendefonds by te dra tot die redding van dié wese. Die volgende jaar is besluit om ook vrywillige gifte uit die gemeente te versoek, wat ds. Nel sou ontvang en administreer.

Nadat ds. Viljoen vir sy derde beroep bedank het, het die kerkraad hom op die vergadering van 3 Mei 1919 ’n adres en ’n beurs aangebied as waardering en uit dankbaarheid dat hy die beroep na Glen Lynden, wat vir hom geldelik meer sou beteken, nie aanvaar het nie. In hierdie stadium was die 42-jarige ds. Nel se gesondheid glad nie na wens nie en is aan hom verlof van ses maande, met volle betaling, toegestaan.

Hy moes weer terug in die gemeente gewees het toe gedurende 1921 omvattende herstelwerk aan die kerkgebou aangebring is waarvan die koste £1 300 beloop het. Ook is elektriese ligte teen ’n koste van £521 aangebring. ’n Belangrike gebeurtenis in dié tyd, wat sonder fanfare plaasgevind het, was dat die kerkraadsnotule op 28 Mei 1921 vir die eerste keer in Afrikaans opgestel is.

Toe ds. Snyman, wat sedert 1919 as derde leraar in die gemeente gestaan het, vir ’n twee maal na Albertinia beroep is, het hy dit aangeneem. Dit het die afstigting van Armoed weer pertinent onder die kerkraad se aandag gebring, aangesien dit nou in verband gestaan het met die kwessie van ’n derde leraar al dan nie. Op ’n vergadering gehou op 10 Oktober 1921 besluit die kerkraad dat, aangesien petisies vir en teen die afstigting ter tafel gelê is, die saak na Ring verwys sou word, en dat albei leraars, di. Nel en Viljoen, en die kerkraad wel toestemming tot afstigting gee. Na aanleiding hiervan is die nuwe gemeente, met die naam Volmoed, begin 1922 gestig.

Ds. Viljoen is op 24 November 1923 verlof van afwesigheid van ses maande met volle vergoeding toegestaan sodat hy kon herstel van ernstige hartmoeilikheid wat hom geruime tyd aan sy bed gekluister het. Hy het volkome herstel en kon Oudtshoorn nog tot 1932 bedien en daarna Heidelberg, Tvl., tot sy aftrede in 1951. Op 18 Julie 1925 ontvang ds. Nel demissie en nadat hy vertrek het, besluit die kerkraad om die twee predikante se salaris vanaf 1 Augustus 1925 gelyk te maak en op £500 elk vas te stel, asook om weg te doen met die benaming "eerste" en "tweede" predikant. Voortaan sou hulle gelykstaan, anders as die geval met di. Nel en Viljoen.

In die NG gemeente Robertson was ds. Nel die opvolger van dr. H.P. van der Merwe. Op Robertson het die gemeente kennis gemaak met al ds. Nel se uitstaande karaktertrekke en talente. Ná sy dood het sy medeleraar op Oudtshoorn van 1919 tot 1921 en hier van 1926 tot 1932, ds. J.W. Snyman, gesê: "Hy kon sake aanpak en deurdrywe; getuie hiervan is, onder meer, die deursettingsvermoë deur hom aan die dag gelê ten opsigte van die amalgamasie van die twee hoër skole, wat vandag (1953) sulke geseënde afwerp en die aankoop van die nuwe orrel, waarvoor hy soveel gepleit, geywer en gewerk het; die dag waarop hierdie pragtige orrel ingewy is, was een van sy gelukkigste op Robertson. In onderwyssake het hy altyd ’n lewende belang gestel; terwyl hy jare lank lid was van belangrike sinodale kommissie, onder meer die opvoedings- en armesorgkommissie. Sy kerk en Volk had hy hartstogtelik lief. ’n Ander voortreflike karaktertrek wat op my ’n onuitwisbare indruk gemaak het, was sy deeglike voorbereiding vir die kansel; al die boodskappe wat ons die voorreg had om te hoor, het getuig van grondige Bybelstudie en deeglike voorbereiding. ’n prediking was altyd Evangelies, skriftuurlik, geestelik, prakties, waarskuwend, sowel as bemoedigend en vertroostend."

Hoewel ds. Nel ’n wil en gees van staal gehad het, was sy liggaam dit egter nie. In 1934, soos in 1919, het so ernstig siek geword dat siekteverlof aan hom toegestaan is en ds. J.S. Klopper aangestel moes word as plaasvervanger om die gemeente saam met ds. Nel se medeleraar, ds. A.S. Cronjé, te bearbei. Sy ongesteldheid het ál erger geword en in 1935 is hy verplig om sy emeritaat te aanvaar.

Ses kinders is uit Nel se huwelik gebore, onder andere 'n seun, Lourens Nel. Ná sy aftrede het ds. Nel en sy gesin hulle op Graaff-Reinet gaan vestig waar sy oudste dogter orreliste van die Nuwekerk was. Daar is hy op 4 Junie 1936 oorlede en op 14 Junie op dié Karoodorp begrawe.



</doc>
<doc id="103816" url="https://af.wikipedia.org/wiki?curid=103816" title="Jarama-renbaan">
Jarama-renbaan

Die Jarama-renbaan (amptelik "Circuito del Jarama") is 'n motorsportrenbaan wat in Madrid, Spanje geleë is.



</doc>
<doc id="103818" url="https://af.wikipedia.org/wiki?curid=103818" title="Istanbul Park-renbaan">
Istanbul Park-renbaan

Istanbul Park is 'n motorrenbaan in die dorpie Akfırat, oos van Istanboel, in Turkye. Die renbaan is op 21 Augustus 2005 geopen en het aanvanklik as die "Istanbul Otodrom" bekend gestaan. Die grootbaas van Formule Een, Bernie Ecclestone, het dit destyds "die beste renbaan ter wêreld" genoem. 

Die hoofdoel van die baan is om die Turkse Grand Prix te huisves.

Die hoofpawiljoen het 'n kapasiteit van 25 000 sitplekke vir toeskouers. Daarbenewens kan die natuurlike grondvlak en tydelike pawiljoene 'n totale kapasiteit van meer as 155 000 verskaf. Die kuipegebou is 'n tweevlakstruktuur; die grondvlak word deur wedrenspanne benut en die boonste verdieping dien as gasvryheidsgebied, met 'n bykomende kapasiteit van 5 000 sitplekke. Aan elke kant van die kuipeblok is daar twee 7-verdieping BBP-torings. Die baan en sy fasiliteite is ontwerp deur die bekende argitek Hermann Tilke, wie gesê het dat hy dit spesiaal ontwerp het om roekelose bestuurders te probeer uitvang. Die eerste Turkse Grand Prix het ook sekerlik 'n paar bestuurders van die baan laat tol gedurende die naweek.


</doc>
<doc id="103819" url="https://af.wikipedia.org/wiki?curid=103819" title="NG gemeente Albertyn">
NG gemeente Albertyn

Die NG gemeente Albertyn is die moedergemeente van die Nederduitse Gereformeerde Kerk op die dorp Ellisras in Limpopo. Dis aan die mees westelike grens van Limpopo, aan die Krokodilrivier, geleë. Dit was eers 'n deel van die gemeente Waterberg en later van Waterberg-Noord (NG gemeente Vaalwater).

Die gemeente is op 14 Oktober 1944 gestig tydens ’n afstigtingsvergadering op Hoornbosch. Benewens die lede van die Ringskommissie, was ook ds. J.J. Fourie van Waterberg-Noord teenwoordig en enige kerkraadslede van die Bosveld-gedeelte van die gemeente Waterberg-Noord, wat die moedergemeente is, asook 'n aantal belangstellende gemeentelede. Nadat drie name vir die gemeente voorgestel is, is met meerderheid van stemme besluit om die gemeente die naam Albertyn te gee, tot eervolle nagedagtenis van die destydse Algemene Armesorgsekretaris van die Transvaalse Kerk, ds. J.R. Albertyn, wat soveel vir hierdie afstigting gedoen het. 

Tot konsulent van die gemeente is die predikant van Waterberg-Noord benoem. Ná die stigting van die gemeente en die voorstelling van die kerkraadslede is daar volgens die notule op agt verskillende proponente en predikante beroepe uitgebring, wat almal vir die beroep bedank het. Die volgende is agtereenvolgens beroep: die eerste naam wat genoem word, is dié van prop. Loots; sy voornaam word nie vermeld nie en ook nie die datum waarop hy beroep is nie. Op 7 Julie 1945 word prop. F. du Toit tot herder en leraar van die gemeente beroep; op 27 Januarie 1946 vergader die gekombineerde kerkraad weer en word 'n beroep op ds. J.J. Fourie, konsulent van die gemeente, uitgebring. Op 13 Julie 1946 word nog 'n beroep uitgebring op ds. J. Grové van Protektoraat (Lobatse, Betsjoeanaland). Op 27 September 1946 is ds. J.N. Botha van Messina beroep; weer vergader die gekombineerde kerkraad en word 'n beroep op ds. P. Lückhoff uitgebring. Op 10 Januarie 1948 word prop. T.J. van Rooyen deur die beslissende stem van die voorsitter as die beroepe predikant verklaar. 

Die kerkraad het blykbaar al begin moed verloor, toe eindelik nog 'n poging aangewend is en ds. C.A. van Schalkwijk, hulpleraar van Kokstad, met 'n meerderheid van 10 stemme beroep word. Hy het die beroep aangeneem en is op 1 Oktober 1948 op plegtige wyse as eerste leraar van die gemeente bevestig. Die bevestigingsrede is gehou deur ds. J.H. Frier van Louis Trichardt, wat vroeër saam met ds. Van Schalkwijk op Kokstad was. Skaars agt jaar ná stigting het die gemeente iets oor die 500 lidmate getel. Die gemeente was toe nog hulpbehoewend. 




</doc>
<doc id="103821" url="https://af.wikipedia.org/wiki?curid=103821" title="NG gemeente Southfield">
NG gemeente Southfield

Die NG gemeente Southfield was ’n gemeente van die Nederduitse Gereformeerde Kerk in Kaapstad se suidelike voorstad Southfield, maar nadat Afrikaanssprekendes in dié gebied drasties afgeneem het vanaf die laat 1980’s, is die gemeente ingelyf by Plumstead, hoewel laasgenoemde eers in 1977 gestig is.

Die jaar na die gemeente se stigting skryf die medewerker in "Ons gemeentelike feesalbum", wat juis uitgereik is met die oog op die driehonderdjarige herdenking van die volksplanting: “Toe Jan van Riebeeck sy voet op Suid-Afrikaanse bodem geplaas en hy sy bekende gebed na die Vadertroon opgestuur het, het nóg hy, nóg enige gesagvoerder van die Hollandse Oos-Indiese Kompanjie kon droom hoe sy uitgesproke Christelike ideaal oor die jare heen uitgewerk sou word. Op 6 Januarie 1951, 299 jaar ná die stigting van die nedersetting aan die voet van Tafelberg, is die 26ste NG. gemeente in die Skiereiland gestig. Southfield is die jongste gemeente van Kaapstad, geleë plus-minus 11 myl vanwaar die kommandeur sy eerste spore getrap het. Met moed en ywer het die jong gemeente aan die werk gespring. Ons is vol moed vir die toekoms, met vertroue op God wat die wasdom gee.”



</doc>
<doc id="103822" url="https://af.wikipedia.org/wiki?curid=103822" title="Marthinus Daneel">
Marthinus Daneel

Ds. Marthinus Smuts Daneel (Heidelberg, Kaap, 27 Mei 1869 – 26 Junie 1937) was ’n predikant in drie gemeentes van die Nederduitse Gereformeerde Kerk, naamlik Calvinia van 1898 tot 1906, Fraserburg van 1906 tot 1914 en toe Victoria-Wes tot sy aftrede in 1934.

Volgens D.A. Kotzé kan van ds. Daneel gesê word "dat hy hom hart en siel beywer het vir die geestelike en tydelike belange, nie alleen van die gemeente nie, maar ook van dorp en distrik (Fraserburg) in die algemeen. Hy was 'n wakker leier op wie se beslissing die gemeente in tye van twyfel kon reken. Ds. Daneel was 'n man uit 'n stuk, 'n man wat wis wat hy wou."

Ds. Daneel se moeder was Margaretha Johanna Louw (7 April 1846 – 1 Junie 1934), 'n dogter van Johannes Wynand Louw (13 Desember 1820 – 13 Februarie 1873) en Maria Elizabeth Smuts (28 November 1824 – 2 Oktober 1895), en sy vader ds. Alexander Berthin Daneel, seun van Richard Daneel (19 Januarie 1814 – 13 Februarie 1859) en Hester Aletta Smuts (16 Januarie 1813 – 25 Augustus 1887). Ds. Alexander Daneel is gebore op 14 Februarie 1836 op die plaas moddergat in die distrik Stellenbosch, waarskynlik op sy Smuts grootouers se plaas, aangesien sy ouers dorpenaars was. Ds. Daneel sr. is in 1862 in die gemeente Heildelberg, Kaap, bevestig en het daar gebly tot hy op 22 Maart 1899 in die amp oorlede is. Margaretha en Alexander Daneel is op 7 Oktober 1863 in die huwelik bestig toe die bruid 17 jaar oud was. Die bruid se moeder was 'n niggie van die bruidegom se moeder.

In Margaretha Louw het ds. Alexander Daneel 'n eggenote gekry wat hom gedurende baie jare nie alleen getrou ter syde gestaan het nie, maar hom ook wonderlik aangevul het. Terwyl hy soms stug voorgekom het, was sy die minsaamheid self; terwyl hy die deftige waardigheid van die ouer geslag predikante in 'n volle mate gehandhaaf het, het sy gemeensaam met almal omgegaan; terwyl erns by hom oorweeg het, het sy 'n blye humorsin besit wat haar tot op hoë leeftyd gekenmerk het. Hul hoogs gelukkige huwelikslewe is met nege seuns en drie dogters geseën. Van dié egpaar se kinders het twee predikant geword: ds. Johannes Wynand Daneel (1865–1940), skoonseun en opvolger van eerw. Stephanus Hofmeyr in die Soutpansberge, en ds. Marthinus Daneel.

Ds. Daneel was die vierde van sy ouers se nege seuns. Sy sibbes was: Richard Hurtley, Michiel Nicolaas De Vos, ds. Johannes Wynand, Alexander Berthin, Maria Elizabeth du Preez, Magaretha Johanna, Pieter Michiel Daneel, Hendrik Daneel and Josias Ebenezer plus nog twee van wie die name onbekend is.

Ds. Daneel se eerste vrou was Charlotte Louisa Murray (16 Junie 1874 – 1 September 1916), die dogter van ds. George Murray, wat ten tyde van haar geboorte op predikant was van die NG gemeente Willowmore. Vier van haar ooms aan vaderskant, onder wie ds. Andrew Murray, was ook predikant. Sy is oorlede op 1 September 1916 nadat sy die lewe geskenk het aan 10 kinders, van wie twee predikant geword het: Charlotte Louise, Alexander Bertin, ds. George Murray (1904–2004), wat agt keer vir die Springbokke uitgedraf het, Margarita Johanna, Catharina Johanna, Maria Elizabeth, ds. Marthinus Smuts, Frances and Lottie. Ds. Daneel se skoonmoeder en Charlotte Louisa Murray se moeder was Catharina Johanna Murray (geb. Louw, 23 Januarie 1852 – 22 Augustus 1942), ’n kleindogter van Johannes Wynand Louw (12 Januarie 1786 – 15 September 1854), en die vierde oudste van die sewe dogters van Adriaan Jacobus Louw (15 November 1811 – 7 Januarie 1877 van die Paarl wat almal met ’n predikant getroud was: 1. Maria (Miemie), getroud met prof. Nicolaas Hofmeyr; 2. Louisa Adriana (Wiesie) getroud met ds. Arend Hermanus Hofmeyr van Hanover; 3. Margaretha Johanna (Maggie) met ds. Johannes Rudolph Albertyn; 4. Catharina Johanna (Kitty) met ds. George Murray; 5. Johanna Hendrina met prof. C.F.J. Muller; 6. Charlotte met ds. J.C. Truter; 7. Susanna Maria met ds. P.G.J. Meiring. Dié sewe susters se broer was Tobias Johannes Louw (1850–1930), wie se seun Wynand Louw ’n bekend kerkargitek was.

Nadat sy eerste vrou in 1916 oorlede is, is hy getroud met Winifred May, gebore 6 April 1888 en oorlede 24 Desember 1969. Ds. A.P. Smit skryf egter in die NG gemeente Calvinia se eeufeesgedenkboek van 1947 ds. Daneel tydens sy 21-jarige dienstyd in die NG gemeente Victoria-Wes drie vroue aan die dood afgestaan en is oorleef deur sy vierde vrou en sewe kinders, almal uit die eerste huwelik gebore. Twee van die seuns het die vader se beroep gekies en predikant geword, naamlik ds. George M. Daneel en ds. Martinus S. Daneel (werksaam in Niassaland). 'n Derde seun was bestuurder van die drukpers van die NG Sending in Masjonaland, en een van die dogters het deur haar huwelik met ds. L.J. Heyns eweneens in die diens van die Kerk te staan gekom.

Marthinus Smuts Daneel het sy vroegste onderwys op sy geboortedorp ontvang het tot hy vir sy matrikulasie na Stellenbosch gegaan het. Ná aflegging van laasgenoemde eksamen, het hy aan die Victoria-kollege vir die B.A.-graad ingeskryf en o.a. veldmaarskalk J.C. Smuts onder sy medestudente en tydgenote getel. Aan die Kollege het hy hom as student sowel as sportsman onderskei. In laasgenoemde hoedanigheid is hy indertyd gekies as lid van die Suid-Afrikaanse rugbyspan wat in 1892 teen die eerste Engelse toerspan gespeel het. Een van sy jonger broers, Henry, was weer lid van die beroemde Springbok-rugbyspan wat in 1906 onder die kapteinskap van Paul Roos deur Groot-Brittanje getoer het. Marthinus Daneel het in 1891 en weer van 1894 tot 1896 vir die Victoria-kollege se eerste span rugby gespeel. Sy seun ds. George Murray Daneel het in sy voetspoor gevolg en van 1925 tot 1930 vir Stellenbosch se eerste span uitgedraf, vir die Westelike Provinsie in dieselfde jare en vir die Springbokspan in 1928 en 1931. George Daneel was predikant van Grahamstad van 1946 tot 1953 en voor die tyd betrokke by buitekerklike kerk en in die Tweede Wêreldoorlog ’n veldprediker. Nadat hy Grahamstad verlaat het, was hy tot in die jare vyftig by die Morele Herbewapeningsbeweging betrokke.

Nadat Marthinus Daneel 'n jaar lank in Transvaal onderwys gegee het, het hy na Stellenbosch teruggekeer om aan die Teologiese Seminarie vir predikant te studeer. In 1897 is hy tot die bediening toegelaat en daarna het hy 'n beroep na Calvinia aangeneem. 'n Jaar ná sy aankoms op Calvinia het hy in die huwelik getree met Charlotte Louise Murray, oudste dogter van ds. George Murray, destyds predikant van Oudtshoorn. 

Op 19 April 1898 het prop. Daneel, vergesel van di. Neethling en Murray (die bron meld nie hul voorname nie, maar dit was moontlik ds. J.H. Neethling en ds. George Murray, wat in 1899 prop. Daneel se skoonvader sou word), van Ceres vertrek op pad na Calvinia. Ná 'n vakature van byna twee jaar het die gemeente reikhalsend uitgesien na die koms van hul nuwe leraar. Sowat 60 rytuie het hom 'n ent buite die dorp tegemoet gegaan en verwelkom. Die gemeentesusters het die pastorie vooraf in gereedheid gebring en prop. Daneel en die besoekende leraars die naweek daarin onthaal. Die gemeente het in groot getalle opgedaag, want benewens die verwelkoming en ordening van prop. Daneel was dit ook Nagmaal. Die feesvreugde en dankbaarheid is daardeur verhoog dat deurdringende reëns pas uitgesak het en die langdurige droogte eindelik gebreek is. 

Die ordeningsplegtigheid het die Saterdag plaasgevind onder leiding van die konsulent, ds. C.F. Leipoldt van Clanwilliam (vader van die digter C. Louis Leipoldt). Behalwe laasgenoemde en bogenoemde twee besoekende predikante, het ook nog ds. August Ahrbeck, tot 1893 van Prieska en twee jaar lank hulpprediker van Calvinia ná ds. Truter se vertrek in 1896, en die plaaslike sendeling, eerw. J. P. de Villiers, aan die handeoplegging voor die kansel deelgeneem. Die volgende oggend met Nagmaal het sowat 800 kerkgangers die ou kerk gevul Op versoek van die nuwe leraar het die skare opgestaan en die Heer vuriglik gedank vir die uitkoms wat die reën gebring het.

Calvinia se vierde predikant, ds. J.C. Truter (1889–'96), het onvermoeid gearbei in verband met die stywing van 'n sterk boufonds "voor een ruimer en meer doeltreffend kerkgebouw". Reeds in 1892 het hierdie belangrike saak ds. Truter se gedagtes besig gehou. In die godsdiensverslag van daardie jaar betreur hy en sy kerkraad dit dat die bestaande Godshuis "op verre na voor de gemeente te klein is." Die "stoflike staat" van die gemeente was destyds taamlik gunstig en daar is gehoop dat 'n ruimer kerk binnekort gebou sou kon word. In die godsdiensverslag van die volgende jaar kom ds. Truter op hierdie saak terug. Hy meld dat die gemeente sowat 2 220 lede en 4 820 siele tel, terwyl die kerkgebou net sitplek aan 420 mense kon verskaf. Veral met Nagmaalsgeleenthede moes baie buite omdraai. Intussen het ds. Truter en sy kerkraad reeds skouer aan die wiel gesit en 'n som van £4 500 byeengebring wat as kern van ’n boufonds kon dien. 

Dat 'n jaar of wat daarna nog nie oorgegaan is tot kerkbou nie, was weens sekere buitengewone omstandighede. Eerstens was daar die lang uitgerekte onderhandelings in verband met die afstigting van twee dogtergemeentes, te wete Brandvlei en Nieuwoudtville. Hierdie dogters is eers in 1897 afgestig. Tweedens het ds. Truter se siekte, sy vertrek begin 1896 en die daaropvolgende lang vakature, die voorgenome kerkbouplanne verder vertraag. Eindelik het die ernstige en langdurige droogte van 1896–'98 'n demper op feitlik alle ondernemings geplaas.

Met ds. Daneel se koms in April 1898 en die daaropvolgende deurdringende reëns het beter tye gelukkig aangebreek. Die nuwe predikant het die bou van 'n nuwe kerk met moed en durf aangepak. Op 28 Mei 1899 het 'n korrespondent dié beriggie na "De Kerkbode" gestuur, wat op 8 Junie verskyn het: "Maandag was er Kerkraads- en Bouw-Commissie Vergadering. Men is van plan eene nieuwe kerk te bouwen. De Architect Gaysford van Potchefstroom was overgekomen ten einde de Bouw-Commissie te ontmoeten . . . Heel waarschynlik wordt de hoeksteen der nieuwe kerk reeds in October gelegd. De Heere zegene deze onderneming en openede harten der gemeenteleden tot hartelyke medewerking. Calvinia! wees eendrachtig in deze zaak van den Heere en de Heere zal u zegenen." 

Die boukommissie het bestaan uit ds. Daneel (voorsitter en sekretaris); Jac. Nel van der Merwe sr. (ondervoorsitter), W.S. Truter (asst.sekr.), Jac. Adriaan Louw sr. (Bo Daunis), Albert Nel (Akkerendam) en Jac. N. Moolman (’n rustende boer, woonagtig op die dorp). Benewens hierdie ses wat die "werkende" of uitvoerende kommissie uitgemaak het, het nog 17 broeders ook in die breë boukommissie gedien. 

Die lede van die boukommissie, bygestaan deur die argitek Gaisford, het nie gras onder hul voete laat groei nie. Einde September 1899 was alles gereed vir die plegtige hoeksteenlegging, wat vir die laaste naweek van die maand bepaal is. Dit was dae van buitengewone groot en heuglike feesviering. Die "voorhoede" van hierdie geesdriftige feesskare het reeds Dinsdag 26 September opgedaag. Woensdag het 'n tweede en groter groep hulle by die skare gevoeg, en teen Donderdag het die aantal feesgangers reeds so aangegroei dat toe daardie aand 'n vergadering van manslidmate in die kerk gehou word, die gebou "proppen vol op den vloer" was. Die volgende oggend is 'n geslaagde kerkbasaar gehou. Daarrie namiddag het die besoekende predikante opgedaag: di. Christie Neethling van Nieuwoudtville, W.A. Alheit (van Ceres) en S.P. Malherbe (Philadelphia). Die korrespondent van "De Kerkbode" vervolg: "En van alle kanten, ook uit Sutherland, Brandvlei en Nieuwoudtville kwamen nog menigten gedurig aan, zoodat onze straten nu even woelig schenen als Adderleystraat, Kaapstad. Verscheidenen werden genoodzaakt door gebrek aan herberg hunne tenten op te slaan." 

Die hoeksteenlegging self het die Saterdagmôre plaasgevind. 'n Ooggetuie het die volgende neerskryf: "Den volgenden morgen (Zaterdag) te half tien ure, vergaderde de groote schare by het oude Kerkgebouw. Kort daarna begon de optogt. 't Was een liefelyke gezicht de blyde schare te zien heen wandelen, al zingende Ps. 146. Menigeen gevoelde als of hy gelyk David voor de ark kon dansen, want het lievelings droombeeld van menig hart moest nu worden verwerkelykt. By den hoeksteen begonnen de plechtigheden door het lezen van Gods Woord en gebed door Ds. Malherbe. Daarna spraken de plaatselyke leeraar en de bejaarde broeders J.N. van der Merwe, J.A. Louw, N. Louw en Carel van der Merwe, als ook de plaatselyke Zendeling (Eerw. J.P. De Villiers) eenige hartelyke woorden . . . 

"Het werd nu verhaald hoe men reeds in de dagen van Prof. Hofmeyr alhier een nieuwe kerk wilde bouwen, maar door zyn spoedig vertrek teleurgesteld werd. Later bracht Ds. J. Truter een aanzienlyke som byeen waarvoor hy veel eer heeft. Vooral werd er ook gewag gemaakt van die eensgezindheid en liefde dezer dagen in de gemeente. Ds. W.A. Alheit ontvang nu den troffel en legde den steen in den Naam des Drieënigen Gods. Daarna beklom hy den steen . . . . en hy sprak over den hoeksteen als : 1. Een beeld van vastigheid. 2. Een beeld van eenheid. 3. Een beeld van sierlykheid." – ("De Kerkbode", 12 Okt. 1899.) Die verbygaande skares het ten slotte ’n volle £535 op die hoeksteen neergelê. 

Die Sondagmôre kon ds. Daneel in die vroeë biduur die "blye tyding" bring "dat de zeer aanzienlyke som" van £2 084 daardie naweek ingesamel is. Die getal kerkgangers was so aansienlik dat op drie verskillende plekke kerk gehou moes word.

Binne 14 dae nadat die hoeksteen gelê is, het die Tweede Vryheidsoorlog uitgebreek, 'n stryd wat geografies nie tot die Boererepublieke beperk sou bly nie, maar mettertyd ook na die Kaapkolonie en by name Calvinia sou uitbrei. Ondanks die abnormale landstoestande, het ds. Daneel en sy boukommissie volhard met die bou van die kerk, met die gevolg dat einde November 1900 – iets meer as 'n jaar ná die hoeksteenlegging – ingewy kon word. Die wydingsplegtigheid het saamgeval met die Nagmaalsviering. Weer het 'n buitengewone groot skare na die dorp gestroom. Onder die eregaste was ses besoekende leraars, onder wie die vorige leraar van die gemeente, ds. Truter, en twee Stellenbosse teologiese hoogleraars, proff. N. Hofmeyr (ook ’n oudleraar van Calvinia) en J.I. Marais. 

Die verrigtings het Vrydag 24 November begin, toe plegtige afskeid geneem is van die ou kerk, wat die gemeente langer as 50 jaar as Godshuis gedien het. Hier het ds. Truter die woord gevoer. Hiervandaan het die skare in optog gegaan na die nuwe kerk waar ds. Daneel die deur ontsluit en die menigte, onder die sing van Psalm 100:3, die kerk binnegegaan het. Met Psalm 84:2 as uitgangspunt, het prof. Hofmeyr 'n treffende wydingsrede uitgespreek. Al het die nuwe kerk sowat 1200 sitplekke, was die skare so groot dat baie buite moes omdraai. Ter wille van laasgenoemde is die wydingsdiens die aand voortgesit. 

Die basaar van Saterdagvoormiddag was 'n klinkende sukses, en dit, saam met die voorafgaande wyksbasaars, het die aansienlike som van £4 000 ingebring. Die eredienskollekte alleen het die naweek £200 bedra. Die dienste is voortgesit tot Maandag. Nie minder nie as 27 dienste is deur die verskillende leraars waargeneem. Sondagmôre met die viering van die Nagmaal, kon die nuwe kerk en die CJV (Christelike Jongeliedevereniging)-saal nie al die aanbidders bevat nie, en is die kerkraad verplig "om een derden dienst op de pastorie stoep te houden". Prof. Marais het die Nagmaalsdiens in die nuwe kerk waargeneem. 'n Skare van 1 000 kinders en jong mense het die kinderdiens Sondagmiddag bygewoon. Selfs in die sendingkerk is vir die bruin mense dienste gehou en die Nagmaal bedien. 

Dat die nuwe kerk 'n besonder gunstige indruk gewek het, blyk onder meer uit dié aanhaling uit die verslag van 'n besoekende joernalis: "Zoowat in het midden van het dorp staat de fraaie nieuwe kerk. Zy strekt den architect, den heer J.H. Gaysford, tot eer. Alles is zoo degplyk aangelegd dat het geheel een kunststuk vormt. De kleuren passen goed by elkaar, de gordynen zyn smaakvol, de vier galeryen doelmatig, de klank zeer goed en de zitplaatsen zoo geriefelyk. Het gebouw is van baksteen, zoo hard gebakken als maar komen kan ..." 

Met die inwyding het nog net £2 800 skuld op die gebou gerus wat ruim £12 000 gekos het. Volgens ds. A.P. Smit "spreek boekdele vir die samewerking in die gemeente". Die toe nog lewenskragtige Christelike Jongeliede-vereniging het indertyd die som van £430 tot die kerkboufonds bygedra. Binne drie jaar ná die inwyding kon die kerkraad die balans van die skuld vir die bou van die kerk (£2 800) uitwis.

Ds. Daneel het al sy kragte onverdeeld aan die gemeente gewy. In die bou en afbetaal van die nuwe kerk het hy besonderse ywer en organisasietalent aan die dag gelê, aldus ds. A.P. Smit. Die gemeentelike lewe het mooi opgebloei. Een van die blywende vrugte van die besonder geseënde Pinkster van 1898 was die instelling van 'n weeklikse vrouebiduur. Ds. Daneel was 'n uitnemende vriend van kinders en jong mense. So byvoorbeeld het hy in 1899 'n tak van die "Christelyke Strevers Vereniging" gestig met 25 aktiewe lede. Ook het hy nuwe lewe geblaas in die CJV wat intussen "haar bestaan soms wat levensloos voortsleepte". 

Sake het egter net mooi op dreef gekom, of die Tweede Vryheidsoorlog breek uit, die begin van ’n sware tyd vir ds. Daneel en sy gemeente. Die gemeentelike lewe het nog tot 'n mate gevlot, tot krygswet op 7 Januarie 1901 onder meer ook in die distrik Calvinia afgekondig is. Hierdie uittreksel uit die godsdiensverslag van Oktober 1901–Oktober 1902 handel oor die uitwerking van krygswet op die gemeente: "Wy hebben het afgeloopene jaar te midden der oorlogsvlammen in angst en benauwdheid doorgebracht Zware slagen en bittere beproevingen zyn ons toegediend geworden ... Wat de openbare eerediensten betref fen, zy werden door den krygswet en uitbreiding van krygsoperaties eerst grooteliks gestremd en uiteindelyk geheel opgegeven. Aan buitendiensten viel er reeds by het begin der krygswet niet te denken. Geen byeenkomsten van welken aard ook werden toegelaten. Toen onzeleeraar by het begin van September 1901 weggezonden werd, was er ook dadelyk een einde aan de byeenkomsten van het weeklyksche biduur, de zustersbiduur en de leden van de Strevers Vereniging. De openbare eerediensten des Zondags in den morgen werden nog een tyd lang door een oud-ouderling in stand gehouden, doch moesten later onder drang van omstandigheden ook worden opgegeven. Geen Avondmaal werd gevierd, geene kinderen gedoopt, geene paren in het huwelyk bevestigd, geen jongelieden tot lidmaten aangenomen, geene gelden ontvangen of uitbetatad.14) Behalve wat door ouders aan hunne gezinnen gedaan werd, vonden er geene godsdienstige byeenkomsten plaats, dan in de boerencommando's alwaar sommigen onzer leden een tydlang onder bearbeiding van ds. A. Krie1 en de Teol. student McDonald kwamen." 

Gedurende 'n tydperk van twee jaar (November 1900 – Oktober 1902) kon die kerkraad nie 'n enkele vergadering hou nie. Eers byna ses maande ná die vredesluiting kon die kerkraad hul byeenkomste hervat, maar selfs toe nog kon hul "wegens omstandigheden zoo moeilyk onmiddellyk op den oorlog" niemand na die Ringsvergadering afvaardig nie. Dat die kerklike eiendomme, veral die ou kerk, geen geringe skade weens die optrede van die vyand gely het nie, blyk uit die feit dat die kerkraad later £636 van die regering vir kompensasie ontvang het. Persoonlik het ds. Daneel en sy gesin die grootste ontberings as gevolg van die oorlog gely. 

Nadat hy die gemeente agt jaar met seën bearbei het, het hy 'n beroep na Fraserburg aangeneem. Hoewel reeds op 16 Mei 1906 demissie aan hom verleen is, het hy eers in September afskeid geneem en vertrek. Op 29 September is hy toe bevestig op Fraserburg.

Die eerste twee beroepe ná die vertrek van ds. Former Sypkens uit die NG gemeente Fraserburg was onsuksesvol. Die eerste een is uitgebring op ds. Daneel van Calvinia, waar hy reeds sedert 1898 in sy eerste gemeente gearbei het, en die tweede op ds. H.J.L. du Toit van Richmond. Op 14 Mei 1906 is ds. Daneel vir die tweede maal beroep. Reeds drie weke later het hy die beroep aanvaar, mits hy op Fraserburg einde September of begin Oktober bevestig kon word. Die kerkraad het hierin toegestem. Op waardige wyse is ds. Daneel toe op 29 September verwelkom. Wat veral 'n blywende indruk gemaak het, volgens D.A. Kotzé in die eeufees-gedenkboek van dié gemeente (1951), was die voortreflike koorsang onder leiding van die orrelis mnr. Strobos bygestaan deur mej. Dyason. Etlike adresse is hom en sy gade ook aangebied. Sewe jaar en vier maande het ds. Daneel op Fraserburg gearbei. 

Tydens sy dienstermyn was daar deurgaans prysenswaardige samewerking wat gemeentelike aangeleenthede betref. In tye wanneer belangrike besluite geneem moes word, het die gemeente bankvas agter die predikant gestaan. Wat kerklike werk betref, getuig die Ringsverslae van vrug op die arbeid. Die bywoning van die gewone oggend- en aanddienste was goed. Die gemiddelde getal toehoorders was om en by 200 per geleentheid. Die Junie-nagmaal van 1907 (is) baie uitstekend bygewoon, en daar was nie meer sprake van dat 'n lidmaat dorp toe kom en nie nagmaal gebruik nie. Verreweg die grootste gedeelte van die lidmate het deelgeneem.

In hierdie stadium is daar gereeld op agt plekke in die gemeente buitedienste gehou. Daar was drie klasse van bidure, naamlik: een weeklikse vir volwasse mans. Hieraan is hartlik deelgeneem. Dan was daar een, ook weekliks, vir getroude vroue. Ook hieraan is hartlik deelgeneem. Die derde was 'n weeklikse bidstond vir jong mense. Die deelname hieraan was minder bemoedigend. Dan was daar nog die ou gevestigde instelling van die maandelikse sendingbiduur. Die sendingywer van die gemeente het hoog opgevlam in hierdie tyd. Dit moet gedeeltelik toegeskryf word aan die besielende besoeke van drie buitelandse sendelinge, waarvan die blywendste eerw. T. Vlok van Njassaland s'n was. Dit was ook in hierdie tyd dat eerw. Hugo, 'n seun van die gemeente, hier georden is. "Die gemeente voel haar dankbaar een van haar seuns te kan afsonder vir die werk," verklaar die kerkraad. In Junie 1907 was ds. J. Daneel van Kranspoort ook hier op besoek. Sy prediking was ook tot groot seën "en het die gemeente verder verlig". Die Christelike Vrouevereniging wat 'n paar jaar tevore op Fraserburg gestig is, het ook onverpoosd met hulle goeie werk voortgegaan. Hulle het juis in 1907 'n basaar gehou en besluit om met die versamelde geld 'n dogter uit die gemeente te laat oplei as onderwyseres. 

Ds. Daneel het ook 'n stelsel ontwikkel waarvolgens hy by die namiddagdiens ná Nnagmaal vrae gevra het oor die oggend se preek. Hierdie gebruik het die aandag van die kerkgangers aanmerklik verbeter. Dit was 'n stimuleermiddel om hulle beter te laat luister. Hy verklaar later self "velen kunnen reeds beter antwoorden dan tevoren". Die Christelike Jongeliedevereniging het maandeliks vergader en het goeie opvoedingswerk verrig, en gesonde sosiale verkeer meegebring. Eers was die ledetal maar 40. Spoedig het dit aangegroei tot oor 'n honderd. Met Nagmaalsgeleenthede is altyd 'n geestelike onderwerp bespreek. Die biduur ná die Nagmaalsviering het 'n instelling geword. "Dit biduur is nog een gedenkteken van den vromen vroeggestorven ds. Rossouw," het die kerkraad gemeld. Die huisgodsdiens is nagenoeg dwarsdeur die hele gemeente gereeld waargeneem. Sondae is op die boereplase die preke van professor Hofmeyr, Hofacker, Olivier of Mcgregor gelees. In die buitewyke was dronkenskap destyds in die gemeente as't ware onbekend. Op die dorp kon ook nie veel gekla word nie ten spyte van twee hotelle en twee drankwinkels wat sterk drank verkoop het. Nogtans "heeft Bacchus eenige oude aanbidders op ons dorp" en tot dusver misluk die pogings om hulle daarvan te verlos. Die vernaamste vorm van Sabbatsontheiliging, volgens die kerkraad van destyds, het bestaan "in die rondkuiery by bure in plaas van die gemeenskap van die Heer se kinders op te soek in die Godshuis".

In 1911 het die leraar die kerkraad gevra om vir hom 'n motorfiets te koop om gemeentelike werk mee te doen. Dit sou baie tyd bespaar. Die kerkraad het hom £80 vir die doel gegee en onderneem om alle reparasies aan die "instrument" te dra. "De leeraar draagt de lopende kosten van petrol en olie. Als het instrument eene totale mislukking is dan zal ds. Daneel de koopsom terug betalen." In 1912 is besluit om die orrel te vergroot. Daar is toe onderhandel met sekere orrelbouers en sowat £250 is spandeer. Etlike buurgemeentes is in hierdie tyd vergun om kollektes in die gemeente van Fraserburg te kom hou. Onder andere het die kerkraad van Amandelboom, tydens Julie en Oktober met nagmaalsgeleenthede hier, vir hulle kerkfonds gekollekteer. Dr. W.P. Steenkamp is ook verlof toegestaan om vir die gemeente Nieuwoudtville fondse in te samel. Die kerkraad het buitendien self geld ingesamel ter ondersteuning van die Industriële Inrigting (waarskynlik 'n nywerheidskool) op Worcester. Tesame met die groot bedrae wat jaarliks aan die sendingsaak geoffer is, skryf D.A. Kotzé, moet erken word dat die gemeente 'n oop hart en hand ten opsigte van die minderbevoorregtes gehad het. In April 1913 besluit die kerkraad om vir die predikant 'n "Ford motorkar met benodigdhede aan te koop by Hodgson Broers mits ds. Daneel die £80 terugbetaal aan die kerkraad vir die motorfiets reeds aangekoop ... en mits die voorwaarde sal wees dat ds. M.S. Daneel die motorkar van die raad sal terugkoop in geval hy van Fraserburg mag vertrek ... Ds. Daneel moet olie en petrol en die lopende koste dra, die kerkraad verskaf die ander."

Ds. Daneel het ook sportbeoefening aangewakker. Dit was in sy tyd dat die sportterrein aan die munisipaliteit en sportverenigings oorgemaak is. Ook aan die sportgeriewe van die bruin mense is die nodige aandag gegee. Maar ten spyte van die geesdrif vir liggaamsopvoeding, het die kerkraad tog gevoel dat dit nie gepaard moet gaan met verwaarlosing en ondermyning van die belange van die siel nie. In die lig hiervan is dit goed te begryp waarom die kerkraad in 1913 'n beskrywingspunt oor die onderhawige saak na die Ring opstuur en wel as volg bewoord: "De Ring besluit ofschoon hij alle onschuldige en gezonde lichaamsoefeningen in de opene lucht begeert aan te moedigen hij toch ten sterkste afkeurt al de buitengewone geldverkwisting, al het tijdverlies, en alle andere buitensporigheden die gepaard gaan met den voetbal op plaatzen waar men hem overdrijft en begeert dat de Kerk in deze haar stem zal laten hooren en haar invloed daartegen zal laten gelden." Met die oormakingsbepalings van erwe 80-84 aan die stadsraad as openbare sportterrein, het die Kerkraad dan ook so ver moontlik sorg gedra dat sport nie 'n afgod van Fraserburg sou word nie. 

Op 2 Februarie 1914 het ds. Daneel afskeid geneem van Fraserburg waar hy sewe jaar en vier maande gearbei het.

Ds. Daneel het in Fraserburg met lus en moed gearbei het tot hy in 1913 'n beroep na Victoria-Wes aangeneem en daarheen vertrek het. Dit was sy laaste standplaas waar hy onafgebroke meer as 20 jaar sou dien tot hy in Julie 1934 sy emeritaat aanvaar het. Hy was nog nie 60 jaar oud nie. Persoonlik moes hy op Victoria-Wes deur diepe waters gaan en drie vroue deur die dood afgee. In sy dienstyd het die gemeente van sy donkerste tye beleef weens die Rebellie van 1914, die Eerste Wêreldoorlog en die Groot Depressie, en tog is die grootste skemas vir vooruitgang van die dorp en gemeente in hierdie tyd aangepak en voltooi.

Tydens die dienstyd van ds. Daneel se voorganger in sy derde en laaste werkkring, Victoria-Wes, ds. J.G. Perold, het die gemeente op sendinggebied nuwe hoogtes bereik en onder meer daartoe gekom om sy eie sendeling in die buiteland (wat destyds enigiets buite die Kaapprovinsie beteken het) te onderhou. 

Ds. Daneel het sy laaste lewensjare geslyt op Durbanville, waar hy op 26 Junie 1937 tot hoër diens opgeroep is.



</doc>
<doc id="103824" url="https://af.wikipedia.org/wiki?curid=103824" title="Galápagos-skilpad">
Galápagos-skilpad

Die Galápagos-skilpad ("Chelonoidis nigra", sinoniem "Chelonoidis elephantopus") is 'n reuse skilpad wat aan die familie van landskilpaaie ("Testudinidae") behoort. Die skilpaaie kom endemies op die Galápagos-eilande voor en is die grootste lewende skilpadspesie ter wêreld. Hulle kan 1,3 tot 1,9 meter lank word, tot 250 kg weeg en tot 200 jaar oud word.

Die skilpad word op sewe van die Galápagos-eilande aangetref. Hierdie eilande is deel van 'n vulkaniese eilandgroep, sowat 1000 km (620 myl) wes van die Ecuadoriaanse vasteland. Spaanse ontdekkingsreisigers het die eilande in die 16de eeu ontdek, en dit die naam "galápagos", wat skilpad beteken, gegee.
Die karapaks (bo-dop) wissel in grootte en vorm. Op eilande met 'n vogtige hoogland is die skilpaaie groter, met koepelvormige doppe en kort nekke. Op eilande met droë vlaktes, is die skilpaaie egter kleiner, met saalagtige doppe en lang nekke. Charles Darwin se waarneming van hierdie verskille (tydens sy tweede reis met die Beagle in 1835) het hom gehelp om sy teorie van evolusie te ontwikkel.
Die bevolking van Galápagos-skilpaaie het oor die laaste dekades ernstig gekrimp. In die 16de eeu was daar meer as 250 000 individue. In die 1970's het die bevolking tot ongeveer 3 000 gedaal. Die daling is aan oorbenutting, verlies aan habitat en wedywering met ingevoerde spesies soos rotte, bokke en varke toegeskryf. Slegs tien van die oorspronklike vyftien subspesie het in die natuur oorleef. 'n Individu van die voormalige subspesie "Chelonoidis nigra abingdonii", wat as 'Eensame George' bekend was, was die laaste van sy soort. Eensame George is egter op 24 Junie 2012 in aanhouding oorlede.
Verskeie pogings is aangewend om die skilpaaie van uitwissing te red. Duisende skilpaaie is in gevangenskap geteel en weer op hul tuiseilande vrygelaat. As gevolg hiervan het die bevolking aan die begin van die 21ste eeu tot 19 000 gegroei. Dit word egter steeds deur die Internasionale Unie vir die Bewaring van die Natuur (IUCN) as 'n "kwesbare" spesie gelys.



</doc>
<doc id="103829" url="https://af.wikipedia.org/wiki?curid=103829" title="Perdagtiges">
Perdagtiges

Perdagtiges ("Equidae") is 'n familie van onewehoewige soogdiere. Die familie het nog net een lewende genus, naamlik "Equus". Al die perde, donkies en sebras behoort aan die genus. Spesies van die genus kan verbaster, maar die nageslag is gewoonlik steriel.

Wilde perdaftiges kom nog op grasvlaktes in oostelike en suidelike Afrika, asook in Sentraal-Asië voor. Verwilderde perde word ook in Amerika en Australië aangetref. Twee spesies, die perd en donkie, is suksesvol gedomestikeer en word wêreldwyd (hoofsaaklik as las- en rydiere) aangehou.

Die huidige spesies is almal medium tot groot herbivore. Hulle het lang pote, elk met 'n enkele hoef, lang nekke en koppe. Die ore is groot en omhoog gerig. Al die spesies het maanhare en 'n lang stert. Hulle kom in 'n verskeidenheid van kleure voor. Die mannetjies is groter as die wyfies.

Perdagtiges leef hoofsaaklik van gras, maar hulle vreet ook ander plantmateriaal, soos blare, takkies en wortels. Hulle is groepsdiere. Sommige spesies (veral die bontkwagga) wei soms in gemengde troppe saam met ander hoefdiere.




</doc>
<doc id="103834" url="https://af.wikipedia.org/wiki?curid=103834" title="Herbivoor">
Herbivoor

'n Herbivoor is 'n dier wat plantmateriaal vreet. Hierdie term is van die Latynse woord "herba" (gras, kruid, plant) en die agtervoegsel "-vorus" (etend, eter) afgelei. In teenstelling met herbivore, vreet karnivore uitsluitend ander diere, terwyl omnivore beide diere en plante vreet.

Herbivore (soos takbokke, olifante en perde) se tande is aangepas is om plantmateriaal te kneus en te maal. Hulle vreet meestal blare en vrugte, maar kan ook op ander plantdele soos blomme, wortels, sade, bas en nektar voed. Hierdie diere kan gewoonlik nie vleis kou of verteer nie. Sommige plantetende diere sal wel eiers en soms ander dierlike proteïen inneem. Diere wat meer as 5% van hulle dieet met dierlike voeding aanvul, word egter as omnivore geklassifiseer.

Sommige herbivore se dieet is seisoenaal. In die gematigde gebiede, wat deur warm en koue seisoene afgewissel word, is verskillende plante op verskillende tye van die jaar beskikbaar.

Let daarop dat mense omnivore is. Mense wat slegs plante eet word vegetariërs genoem.




</doc>
<doc id="103839" url="https://af.wikipedia.org/wiki?curid=103839" title="Sentraal-Asië">
Sentraal-Asië

Sentraal-Asië is 'n geografiese gebied in die middel van Asië. Dit strek van die Kaspiese See in die weste tot Sentraal-China in die ooste en van die suide van Rusland in die noorde tot die noorde van Afghanistan in die suide.

Sentraal-Asië sluit gewoonlik die vyf voormalige Sowjet-republieke Kasakstan, Kirgisië, Oesbekistan, Tadjikistan en Turkmenistan in. Soms word nog Afghanistan, Mongolië, Iran se noordooste, Pakistan se noorde, Kasjmir, Xinjiang en Tibet ingesluit. Hierdie definisie word byvoorbeeld deur Unesco gebruik.

Die westelike en sentrale gedeelte van Sentraal-Asië is hoofsaaklik deur Turkse volke bevolk en deur Islam gekenmerk. Hulle sluit in die Kasakke in die noorde, die Kirgisiërs in die suidooste, die Karakalpakke en Oesbeke in die suide, die Turkmene in die suidweste en soms die Oeigoere in die ooste. In die suidooste leef nog die Tadjike, 'n Islamitiese Irannese volk. Aan die noordelike grens tot Rusland leef nog Russe en Oekraïners. Minderhede sluit in Tartare en Duitsers. Belangrike tale sluit in Russies, die Turkse tale Oesbekies, Kasaks, Turkmeens, Kirgisies en Karakalpaks asook Tadjiks en soms nog Oeigoers.

Sentraal-Asië word geografies gekenmerk deur die riviere Amoedarja, Ili en Sirdarja asook die waterliggame Aralmeer en Balchasj-meer.

Sentraal-Asië was histories gekenmerk deur Nomadiese volke en die Syroete. Dit het as 'n kruispunt gedien vir die beweging van mense, goedere en idees tussen Europa, Wes-Asië, Suid-Asië, Oos-Asië en Noord-Asië. Die Syroete het Islamitiese lande met dié van Europa, Indië en China verbind.



</doc>
<doc id="103840" url="https://af.wikipedia.org/wiki?curid=103840" title="Dennilton">
Dennilton

Dennilton is 'n dorp vir Swartes in die Sekhukhune-distriksmunisipaliteit van die Limpopoprovinsie van Suid-Afrika. Die dorp lê op die grens met Mpumalanga en baie inwoners reis daagliks hiervandaan na hul werksplekke in Gauteng.



</doc>
<doc id="103844" url="https://af.wikipedia.org/wiki?curid=103844" title="Laersdrif">
Laersdrif

Laersdrif is 'n nedersetting hoofsaaklik vir Swartes in die Sekhukhune-distriksmunisipaliteit van die Limpopoprovinsie van Suid-Afrika. Dit lê sowat 15 km van die dorp Roossenekal af. 

Ná die Tweede Vryheidsoorlog het die NG Kerk by Laersdrif 'n nedersetting vir armblankes gestig.



</doc>
<doc id="103846" url="https://af.wikipedia.org/wiki?curid=103846" title="Alexander Daneel">
Alexander Daneel

Ds. Alexander Berthin Daneel (distrik Stellenbosch, 14 Februarie 1836 – Heidelberg, Kaap, 22 Maart 1899) was ’n predikant van die Nederduitse Gereformeerde Kerk wat sy hele 37-jarige loopbaan in die NG gemeente Heidelberg, Kaap deurgebring het. 

Alexander Berthin Daneel het die lewenslig op Moddergat in die distrik Stellenbosch aanskou op 14 Februarie 1836. Dit was waarskynlik op die plaas van sy Smuts-grootouers, aangesien sy eie ouers dorpenaars was. Sy grootvader na wie hy genoem is, was uit Wes-Vlaandere afkomstig. Self was hy die oudste van 10 kinders van 'n sakeman, Richard Hurtley Daneel en sy eggenote, Hester Aletta Smuts. Die berig van sy vader se heengaan op Colesberg op 13 Februarie 1859, het Alexander eers op 4 Mei in Holland bereik waarheen hy en drie ander aanstaande leraars op 9 Maart 1855 met die seilskip "Meteor" vertrek het, nadat hy vanaf 1853 tot 1855 aan die beroemde ou Zuid-Afrikaansch Athenaeum in Kaapstad studeer het. Op 24 Mei het Daneel in Rotterdam aan wal gestap en die volgende dag was hy in die universiteitstad Utrecht waar hy op 1 Junie saam met die latere di. C.T. Scholtz en A.P. Meiring as teologiese studente ingeskryf is. Ná voltooiing van sy studie keer hy op 17 April 1862 in sy vaderland terug, "na eene gevaarvolle reis van honderd dagen" in die brik "Juanita". Waarskynlik sy eerste preek in Suid-Afrika het hy in die Nieuwe Kerk, Kaapstad, oor Joh. 1:1–6 gehou, "tot genoegen en stichting der toehoorders". Hy is reeds op 5 Mei na Sutherland beroep wat ook verlangend na 'n eerste leraar uitgesien het en eers ses jaar later geholpe sou raak. Vir hierdie beroep moes hy bedank, want hy sou eers op 21 Julie saam met prop. A. P. Meiring gelegitimeer en beroepbaar gestel word.

Nadat hulle sedert die gemeente se stigting in 1855 (dieselfde jaar as Sutherland) so lank gesukkel het om 'n eie leraar te kry, was die gemeente Heidelberg, Kaap, geseënd om die man te kry wat bestemd was om die eerste leraar van Heidelberg te word. In die fleur van sy lewe het prop. Daneel na die jong gemeente gekom om byna 37 jaar later die pelgrimstaf neer te lê toe hy nog onvermoeid besig was om sy rype kragte aan die gemeente van sy eerste liefde te wy. 
Vir die gemeente Heidelberg was dit 'n blye dag toe hulle prop. Daneel kon verwelkom en die "temporaire kerkgebouw" was by geleentheid van sy intreerede "opgepropt vol". Volgens oorlewering is die jong proponent langs die eertydse pad na Swellendam, tussen Heidelberg en Karnmelksrivier, verwelkom op die plek wat in later jare nog as Daneelshoogte bekendgestaan het. Die reis met die poskar uit Kaapstad kon bepaald nie baie gerieflik gewees het nie, want uit sy eerste brief uit Heidelberg aan sy verloofde, gedateer 17 September 1862, verneem ’n mens dat die vyf passasiers wat om vyfuur in die oggend van 8 September uit die stad vertrek het, op die twee bankies van die poskar reeds "als pekelharing zaten". By Eersterivierstasie moes Pieter Krige, 'n Heidelbergse diaken wat by sy familiebetrekkinge op Stellenbosch gekuier het, ook nog bykom, en "toen hadden wy het vooruitzicht van twee dagen achtereen zoo naauw op elkander te zitten dat wy ons byna niet bewegen konden. De Pasagiers waren echter zoo vriendelyk om my een van de gemakkelykste plaatsen af te staan". 

Die dienste van die feesnaweek het Donderdagaand 18 September begin toe die ernstige prediker dr. Servaas Hofmeyr van Montagu, die woord gevoer het oor Neh. 4:3 en 2:20: "Ik doen een groot werk. . . . De God van den hemel Die zal het ons doen gelukken, en wy, Zyne knechten, zullen ons opmaken en bouwen." Die diens is afgesluit met 'n paar aanmerkings deur dr. William Robertson en 'n ernstige gebed vir die jong leraar. Die Vrydagoggend was daar 'n vroeë biduur onder leiding van ds. Petrus Borcherds (Riversdal, 1843–1880). Die voormiddagdiens het aangevang met Skriflesing en gebed deur ds. A.G.M. Kuys (Napier), gevolg deur 'n toepaslike bevestigingsrede deur dr. Robertson oor 1 Kor. 11:3. "En ik was by ulieden in zwakheid en in vele beving." 

Nadat ds. Borcherds die formulier gelees het, het die jong leraar neergekniel vir die plegtige handoplegging waaraan die vier besoekende leraars deelgeneem het. Hierna het ds. Borcherds die bevestigde en die gemeente toegespreek en afskeid geneem van die gemeente waaroor hy gedurende byna sewe jaar as konsulent die herderstaf gevoer het. Vrydagmiddag het die nuwe leraar sy intreerede gehou oor Markus 4:26-29, die gelykenis van die opskietende saad. Ná die diens het die leraars, saam met die magistraat van Riversdal, eerw. W.F. Taylor van die Episkopaalse kerk aldaar, die heer Thomas Barry van Port Beaufort en talle ander vriende aan by "eene weltoebereide tafel" wat die kerkraad in die pastorie voorberei het. Hierop het meeste van die besoekers huis toe vertrek. 

Ds. Borcherds is Saterdagoggend deur 22 rytuie met agt perderuiters vooraan tot buitekant die dorpie uitgeleide gedoen waar groot waardering vir sy werk in die vroeër herderlose gemeente betuig is. Vrydagaand het enige vriende van die Britse en Buitelandse Bybelgenootskap saamgekom en dié blye dag met die stigting van 'n tak van die genootskap afgesluit. Ds. Daneel is dadelik as voorsitter van die plaaslike komitee gekies en tot aan die einde van sy lewe het hy 'n sterk ondersteuner van die genootskap met sy geseënde werk gebly. Joseph James Barry was die eerste sekretaris-penningmeester en (eerw.) Henry Charles Helm die boekebewaarder. 'n Aantal persone het gereelde jaarlikse bydraes aangebied.

Meer as 'n jaar ná sy bevestiging, het die jong dominee op 7 Oktober 1863 in die huwelik getree met die sewentienjarige Margaretha Johanna Louw wie se moeder 'n niggie van sy eie moeder was. Die plegtigheid is ten huise van die bruid se ouers op hulle plaas Babylonstoren in Groot-Drakenstein voltrek deur die eerbiedwaardige leraar van Kaapstad, dr. Abraham Faure. Kort hierna is die egpaar in hul gemeente met 'n pragtige adres deur 'n 38-tal gemeentelede onderteken, hartlik verwelkom. In Margaretha Louw het ds. Daneel 'n eggenote gekry wat hom gedurende baie jare nie alleen getrou ter syde gestaan het nie, maar hom ook wonderlik aangevul het. Terwyl hy miskien soms stug voorgekom het, was sy die minsaamheid self; terwyl hy die deftige waardigheid van die ouer geslag predikante 'n volle mate gehandhaaf het, het sy gemeensaam met almal omgegaan; terwyl erns by hom oorweeg het, het sy oor 'n blye humorsin beskik wat haar tot op hoë leeftyd gekenmerk het. 

Mev. Daneel het haar man met baie jare oorleef. Ná sy dood het sy met die kinders wat nog in die huis was, op Stellenbosch gaan woon waar sy steeds die gasvryheid self was en waar Heidelbergers van 'n gulle ontvangs en 'n gesellige tydjie verseker was. Op 88-jarige leeftyd het sy op 1 Junie 1934 op Gordonsbaai die tydelike met die ewige verwissel. daar is toe lank reeds al besluit dat sy langs haar eggenoot op Heidelberg sou rus. Te midde van die grootste belangstelling het ds. W.N. van der Merwe (leraar van Heidelberg van 1930 tot 1957) die begrafnisrede gehou oor Spreuke 14:1: 'n bouende Moeder. Daarna het lede van die kerkraad die stoflike oorskot om die kerk na die graf gedra waarop daar later 'n steen geplaas is wat by dié van ds. Daneel pas. 

Ds. en mev. Daneel se huwelikslewe was hoogs gelukkig en is met 'n kroos van nege seuns en drie dogters geseën. 'n Droewige slag het die gesin getref toe hul dogtertjie Hettie op 27 Oktober 1876 aan brandwonde beswyk. In tere herinnering aan hierdie kindjie wat sy moeder se naam gedra het, het ds. Daneel die res van sy lewe 'n lokkie van haar haartjies in 'n raampie bewaar. 

"Met gezondheid en welstand heeft de Heer ons boven mate gezegend," skryf ds. Daneel by die kwarteeu-jubileum van sy bediening op Heidelberg, "en wy verheugen en verblyden ons op dezen dag dat de band in onzen Familiekring niet gescheurd maar hechter geworden is." In dieselfde stuk verklaar hy : "Elk myner kinderen heb ik van het geboorte-uur den Heer opgedragen en Hem gewyd, en myn vertrouwen is, dat Hy ze in genade aangenomen heeft en ze naar Zynen Raad op den weg des lewens leiden en ze als Zyne verlosten door het Bloed des Lams, in Zyn Koninkryk gebruiken zal." Twee van die seuns het bekende leraars van die NG Kerk geword, by name ds. Johannes Wynand Daneel (1865–1940), skoonseun en opvolger van die godsalige eerw. Stephanus Hofmeyr in die Soutpansberge en ds. Marthinus Smuts Daneel (1869–1937) wat drie gemeentes in die destydse Kaapland met seën bedien het: Calvinia, Fraserburg en Robertson. Twee van laasgenoemde se seuns, George en Marthinus, het weer op hul beurt predikant geword. Twee van die Heidelbergse pastorieseuns het geneeshere geword, een 'n tandarts, drie boere en een 'n timmerman. Die oudste dogter het met die wetsagent H.R. du Preez jr. van Heidelberg getrou en is op hoë leeftyd in 1952 op Bredasdorp oorlede. Die jongste dogter het in 1955, toe die Heidelbergse gemeente haar eeufees gevier het, nog as die weduwee Maggie Beyers op Stellenbosch en saam met haar het destyds van die 12 kinders nog net die snydokter Pieter Daneel en die broer Attie geleef.

In die jare om 1860 het die Gees van die Here met groot krag in talle gemeentes van Wes-Kaapland gewerk, veral na die merkwaardige Worcesterse Konferensie van 1860 wat ook indirek tot die geseënde instelling van die jaarlikse Pinksterbidure aanleiding gegee het. Van die uitwerking hiervan in Heidelberg is nie veel opgeteken nie, maar in 1860 kon die Kerkraad "met meerderen lus . . . en tot onze blydschap" getuig dat daar ’n lewendiger belangstelling in die godsdiens was en dat die Gees van genade en smekinge in die harte uitgestort is. Vanaf 1861 is daar ook bidure in die gemeente gehou. Eers vanaf September 1862 het die gemeente in die voorregte van 'n gereelde evangeliebediening, huis- en krankebesoek en katkisasie gedeel. Die werk het van jaar tot jaar voortgegaan, soms met hoopvolle verwagting en dan weer met diepe neerslagtigheid, tot die gemeente 'n ware geestelike verkwikking beleef het in die Opwekking van 1868.

Teen hierdie tyd is die behoefte aan 'n groter kerkgebou ál meer gevoel. Die ou gebou wat hoofsaaklik vir 'n "Schoolhuis" bestem was, was by feesgeleenthede oorvol en in die somer het dit vanweë die lae solder so warm geword "dat men het naauwliks kon uithouden". Vreemdelinge wat na Heidelberg se godshuis verneem het, was verbaas dat 'n gemeente met so 'n groot sieletal ná soveel jare nog 'n kerk gehad het "die byna niet boven de andere gebouwen uitsteekt". Verder as 'n boufonds en voorbereidsels op die pragtig geleë kerkplein het dit egter nie gekom nie. Die dorp is in ’n tyd van voorspoed gestig, maar moeilike jare het gevolg, onder meer deur die landwye droogte en die rampspoedige perdesiekte van 1859. Die jare 1862 tot '64 het die hoop op 'n nuwe kerk laat opflikker en 'n gemeentevergadering het besluit om 'n langwerpige gebou met 800 sitplekke teen 'n beraamde koste van sowat £4 000 op te trek, maar die jaar 1865, droog en drukkend vir almal, het die mooi voornemens laat verdwyn en die pogings verydel. Die gedagte aan £4 000 was ontmoedigend en die hoop om 'n nuwe kerk op die plein te sien verrys, is by baie mense heeltemal uitgedoof. 

Toe boumateriaal in 1871 goedkoper word, het ds. Daneel self berekenings begin maak en tot die gevolgtrekking gekom dat dit hoegenaamd nie nodig was om aan so 'n hoë som te dink nie. Onderhandelings met Carl Otto Hager (1813-1898) wie se roem as argitek en kerkbouer destyds reeds in die Kolonie gevestig was, was baie bemoedigend en nadat in Februarie 'n basaar vir die boufonds gehou is, is die wenslikheid, moontlikheid en moeilikheid van die werk op 22 Maart 1871 deur die gemeente bespreek waar 'n bietjie meer as die helfte van die aanwesige lede vir 'n gebou gestem het van nie minder mie as 800 sitplekke. Die Boukommissie het bestaan uit C.J. Uys, J.J. van Wyk, P.K. Krige, C.J. Human sr., P.B. Odendaal, J.J. Gildenhuys, S J. Naudé en H.R. du Preez. Toe P.B. Odendaal heel aan die begin van die werk bedank het, is P.G. Steyn met byna algemene stemme in sy plek gekies, maar nadat hy 'n groot aandeel in die werksaamhede gehad het, het hy ook uitgetree en toe het P.R. Fourie (Dik Flip) in sy plek gekom. Agt dae ná hul benoeming het die eerste kommissie aan die werk gespring en geelhoutbalke bestel van Stephanus Barnardo "aan de Knysna". By hul tweede vergadering is Hager se plan vir 'n kerk van 100 x 48 voet binnewerk, in "de gotische styl, met opene timmeratie en een yzeren dak" aanvaar. Die gebou sou na die kant van die hoofstraat, "of anders genaamd main road", front. Die bakstene is van rooi potklei op die kerkplein gevorm en gebrand. Die here Steyn en Du Preez sou die materiaal vir die daktimmerasie in Kaapstad koop en met wolwaens na Heidelberg laat vervoer.

Die bouheer kon nie dadelik wegkom nie uit Somerset-Oos – waar hy besig was aan die kerk wat nou nog in gebruik is – maar tog is die fondament op 19 Februarie 1872 afgesteek en op 13 Maart van dieselfde jaar kon die hoeksteen in teenwoordigheid van 'n groot skare deur die magistraat van Swellendam, die heer W.B. Chalmers, gelê word. Ds. Daneel het by hierdie plegtige geleentheid na aanleiding van 1 Petrus 11:16 gespreek oor die Boumeester, die Uiterste Hoeksteen en die Lewende Stene van die groot Godsgebou, die Christelike Kerk hier op aarde. Ná die rede het die skare van sowat 700 in optog en al singende – Ges. 155:3, 5 en Ges. 154: 1, 2 – van die ou kerk na die nuwe gegaan. 

Op die bestemde plek aangekom, is die optog deur 'n sangkoor "op eene zeer welluidende wyze" verwelkom. Ná 'n kort aanspraak deur ds. Borcherds, het dr. William Robertson die perkament voorgelees wat onder die hoeksteen geplaas moes word en Psalm 118:11 laat sing terwyl die steen in plek gebring is. Nadat die bouheer die gebruiklike artikels daaronder geplaas het, is die steen gelê. 'n Seënbede deur ds. Daneel is gevolg deur 'n toespraak van die siviele kommissaris wat deur dr. Robertson uit Engels in Nederlands vertolk is. Daarna het dr. Robertson self aan die woord gekom en die gemeente onder meer aan dae van weleer herinner: "Ik gedenk aan de dagen myner jeugd, toen ik de gansche gewesten, meestal te paard, moest doorreizen, om dan in eene boerenwoning, dan in een wagenhuis of ander buitengebouw, dan wel gelyk meermalen, op het vlakke veld, de blyde boodschap des Evangelies te verkondigen en de bondzegelen onzer Christelyke Kerk te bedienen. Hoe zyn de tyden veranderd!" 

Die diep en helder stem van hierdie invloedryke en uitnemende Skotsman wat gedurende 'n halfeeu sulke voortreflike dienste aan Swellendam en die NG Kerk in die algemeen bewys het, sou nie weer by feesgeleenthede in Heidelberg verneem word nie. "Het is u allen bekend, dat ik tot het besluit ben gekomen om het beroep der Kaapstadsche gemeente aan te nemen, en alzoo, op mynen ouden dag, de Overbergsche gewesten te verlaten," het sy gesê. Nadat hy die gemeente in die Moederstad gedurende ses jaar met vrug bearbei het, is hy op 24 November 1879 op 74-jarige leeftyd oorlede. Tereg is van hom verklaar dat hy een van die kosbaarste gawes van die Skotse Kerk aan die NG Kerk in Suid-Afrika was. 

Nadat dr. Robertson gepraat het, het die koor hulle weer "op eene zeer bevallige wyze" laat hoor en toe is die slotgebed deur ds. Dirk van Velden (Ladismith) gedoen. Daarop het dr. Robertson die gemeente opgewek om mildelik vir die kollekte van die dag by te dra en nadat Ges. 96 gesing is, het ds. Daneel die seën uitgespreek, waarop die skare uiteen is, "verkwikt en verblyd door de verrigtingen van den dag". Die kollekte het £25 gelewer. 

Met buitengewone voorspoed is die werk voortgesit en, so het ds. Daneel getuig, "zigtbaar rustte de zegen Gods op al onze zwakke pogingen". Reeds in November 1872 was die bou- en pleisterwerk so ver voltooi dat die hoofmesselaar Michiel Weis – wat teen 6s. per dag gewerk het – na die Paarl kon terugkeer. Die argitek met sy gesin het Heidelberg op 16 Januarie 1873 verlaat om na Ladismith te gaan waar hy op versoek van ds. Van Velden 'n kerk moes bou wat presies soos die een op Heidelberg moes lyk. Ook op Ceres is so 'n kerk gebou, maar daar was die frontgewel van klip. In 'n vererende adres wat Hager by sy vertrek uit Heidelberg aangebied is, is volmondig beaam wat andere reeds van hom verklaar het, naamlik "dat gy als Architect thans in eene groote behoefte van de Nederd. Geref. Kerk in ons vaderland voorziet". In 'n outobiografie wat Hager op hoë leeftyd geskryf het, het hy die besondere gasvryheid wat hy en sy gesin in Heidelberg geniet het, asook die aangename samewerking met ds. Daneel en die boukommissie gemeld. Die daktimmerasie en die galery is deur J.C.M. Hager, 'n seun van die argitek en bouheer, in Februarie voltooi, maar met die banke was daar oponthoud. Die kontrak met die here Fraser en Morrison hiervoor is verbreek en die orige werk is voltooi deur drie Morrisons onder leiding van Eduard Marthinus Hoffman, 'n Heidelbergse ambagsman.

Toe die nuwe kerkgebou op 19 Julie 1873 ingewy word, het daar op die buitengewoon lae koste van £3 4874s.4d. 'n skuld van net £571 6s. gerus. 'n Ringmuur, 'n behoorlike klok en veral 'n orrel sou later aangebring word. Die fraai kansel van mahoniehout wat presies soos dié van Stellenbosch se moederkerk (Hager se eerste groot NG kerkgebou) en feitlik net soos dié van Oudtshoorn gelyk het, was die werk van die bekwame timmerman A.W. Erxleben van Kaapstad. Dit is deur die gemeentesusters geskenk en het, saam met verpakking en vervoerkoste, sowat £260 gekos. 'n Kanselbybel en Gesangboek is spesiaal uit Europa bestel om as geskenk te dien van mev. J.C. Rothman van Swellendam wat vroeër mev. P.G. Swart (geb. Siebert) van Heidelberg was. Hierdie boeke in fluweelbande het dekades lank nog op die kansel gelê. 

Die "Programma van de Verrigtingen by de Plechtige Opening der Nieuwe Kerk, te Heidelberg, op Zaturdag, 19 July 1873" vertel dat die gemeente op daardie dag eers in die ou kerkgebou saamgekom het waar ds. Daneel 'n gepaste afskeidswoord gespreek het. Daarvandaan het hulle in optog na die nuwe gebou gegaan, terwyl Psalm 84:1, 2 deur die strate weerklink het. By die nuwe kerk aangekom, het hulle om die gebou geloop en Psalm 84:5 gesing. Nadat ds. Daneel die voordeur in die Naam van die Drie-enige God ontsluit het, is dit wyd oopgesit en die skare is versoek om stil te staan terwyl hulle van binne af begroet is met die heerlike lied "Heft uwe Hoofden op, gy Poorten!" wat deur die Riversdalse sangkoor onder leiding van eerw. Daniel Heese aangehef is. Al singende – Psalm 100:3, 4 en Ges. 90:2, 3 –het die gemeente toe hul plek ingeneem. Ds. Borcherds het eers 'n kort seënbede uitgespreek en later ook die openingsgebed gedoen. Die inwydingsrede is deur ds. P.J.G. de Vos (Riversdal), later die bekende hoogleraar aan die Kweekskool, uitgespreek oor Eksodus 25:8, "En zy zullen My een heiligdom maken, dat Ik in het midden van hen wone." Hy het gewys op die Betekenis van die Heiligdom onder die Ou Bedeling, die Tempel onder die Nuwe Bedeling en die Tempel van die Voleinding, elk waarvan aan 'n besondere trap in die Openbaring van God aan die mens beantwoord. 

Gedurende en net ná die diens het die Riversdalse koor nog ses verskillende stukke gelewer, waarvan minstens drie in Duits. Ander predikers gedurende die feesnaweek, in die nuwe sowel as in die ou kerk, was prop. J.G.J. Krige, ds. C.F.J. Muller (Swellendam), dr. S. Hofmeyr (Montagu) en prop. R. van R. Barry wat as seun van die heer Thomas Barry van Port Beaufort byna as 'n seun van die gemeente aangemerk kan word. Hy het Sondagnamiddag in Engels gepreek, terwyl prop. Krige daardie aand in die Independente Kapel opgetree het. Die opkoms by die inwyding is op dertien- of veertien-honderd geskat. Ses weke later het ds. Daneel van 'n aantal gemeentelede en vriende 'n goue sakhorlosie en 'n hartlike adres ontvang as 'n blyk van agting en erkenning van sy ywer in die oprigting van die nuwe godshuis. 

Hierdie ou kerk sou die gemeente vir presies veertig jaar dien, tot ds. A.J. van Wyk op versoek van die kerkraad op 1 Desember 1912 'n afskeidswoord by die laaste diens daarin gespreek het. Sy teks by dié geleentheid was Deut. 8:2: "Gy zult gedenken aan al den weg, dien u de HEERE, uw God, deze veertig jaren geleid heeft." Hierna is dit gesloop om plek te maak vir die sierlike derde kerk van die gemeente waarin 'n deel van die Eeufeesverrigtinge plaasgevind het.

In die jaar nadat die nuwe kerk in gebruik geneem is, het die gemeente vir die derde keer 'n opwekking beleef. Met dankbaarheid en blydskap kon die kerkraad aan die ring rapporteer dat "er alhier eene gedeeltelyke godsdienstige herleving heeft plaats gehad, en dat zy nog wordt uitgebreid. Wat men er ook van zegge en hoe men er ook over oordeele, eene zaak is zeker, dat de belangstelling in de biduren, in de openbare godsdienstoefeningen en in alles wat het gees telyke aanbelangt in de laatste twee maanden zoo toegenoemen is, dat men willens blind zyn moet, indien men dit niet opmerken kan of wil." 

Berigte dat die Here in ander lande sy belofte in Jes. 59:19(b) waargemaak het, het hier ook baie harte begerig en verlangend gemaak na 'n genadige opening van die volle skatkamers van Gods barmhartigheid en liefde; volhardend is daarvoor gebid en op die beloftes gepleit, veral ook uit heilige jaloesie oor die berigte uit aangrensende gemeentes. Betreklik onverwags het dr. Hofmeyr uit Montagu in Heidelberg aangekom en in 'n paar byeenkomste vertel van wat daar in sy gemeente plaasgevind het. Kort daarna het die plegtige ordening en bevestiging van Eerw. Henry Helm as leraar van die Independente gemeente plaasgevind, toe die prediking van eerww. Charles Helm en B. Anderson die harte nog begeriger gemaak en 'n lewendige belangstelling in die saligheid van onsterflike siele opgewek het. Bidure is nou in privaat wonings gehou en die opkoms na die gewone Woensdagaandbidure in die ou kerk was bemoedigender dan ooit tevore. Opvallend was dit van hierdie opwekking dat so baie kinders die drang tot gebed gevoel het.

In die eerste kerkie is die gemeentesang deur 'n harmonium gelei wat ten minste vanaf 1866 deur mej. Hendrina de Villiers, 'n dogter van die voorleser-koster, bespeel is. Vir hierdie liefdewerk het die kerkraad telkens aan die begin van die jaar aan haar 'n geskenkie gegee wat van £2 in 1867 tot £5 in 1872 gewissel het. Op 30 April 1872 het sy egter met Nicolaas Uys in die huwelik getree en op die plaas gaan woon. Toe is mev. Daneel gevra om die instrument te bespeel; sy het geredelik ingewillig en eers £5, daarna £15 en eindelik £20 per jaar gekry, tot in 1876 besluit is om met behulp van die bekende orrelis van Caledon, Rocco C. de Villiers ('n swaer van mev. Daneel), 'n orrel uit Engeland te bestel. Die instrument wat dekades later nog in veranderde vorm gebruik is, is deur Henry Willis vir die firma Alford en Wills van Londen teen £365 vervaardig. Saam met die vervoer- en ander koste het dit die gemeente £450 gekos en in April 1877 was dit in die Kaapse dokke. Diaken Jan Human sou vir die vervoer daarvan na Heidelberg sorg waar die Kaapstadse orrelbouer A. Bredell dit teen £40 kom opsit het sodat dit op Sondag 10 Junie deur Rocco de Villiers ingewy kon word. 

Toe moes daar ook aan 'n permanente "orgelist" gedink word en die betrekking is teen 'n vergoeding van £25 per jaar mev. Daneel, "die zoo vele jaren het muziekinstrument bespeeld heeft," aangebied. Die eerste orreldrukker was Abraham Naudé wat £2 10s. per jaar vir sy moeite geniet het. In 1889 moes die orrel "van wege den staat der kerkekas" vir sowat ses maande gesluit word sodat die orreliste se salaris bespaar kon word. Later het mev. Daneel ingewillig om die werk vir ses maande gratis te doen. Die ou harmonium is vir £12 aan die kerk op Malgas verkoop. 

Binnekort moes daar ook aan 'n ringmuur gedink word vir die kerkplein wat reeds in 1868 op 'n manier omhein is. 'n Beweging om 'n gedeelte van die plein in erwe te verkoop, het gelukkig op ongunstige regsadvies gestuit, sodat die gemeente vandag met regmatige trots vervul kan wees oor die pragtige kerkblok wat die voorvaders ongeskonde vir hulle nagelaat het. 'n Paar broeders het grootmoediglik aangebied om materiaal vir die muur gratis te karwei, kollektelyste het £119 gelewer en op 12 Januarie 1880 word C.K. Hopkins en J.J. van Wyk se voorstel aangeneem "dat er een ringmuur gemaakt worde op een afstand van 48 voeten ver van het kerkgebouw met traliewerk by het voor front, zoo breed als het gebouw, en met drie dubbele yzeren hekken voor en een klein yzer hekje aan den achterkant. De geheele muur moet afgezet worden door pilaren." 

Die leraar moes bereken hoeveel bakstene daar vir die 237 treë lange muur nodig was en met die werk moes begin word, "zoodra er geld is". Die klippe is op die plaas van J.P. Eksteen oorkant die rivier gebreek en oor Doornboom aan gery. Die messelaars was Apollos en Oerson, bygestaan deur Abdol, Isak November en Hans Kouter. In 1881 is die muur voltooi, maar die traliewerk moes nog tot die volgende jaar wag toe C.K. Hopkins die geld daarvoor voorgeskiet het. By die eerste kerk was daar 'n klok wat in 1868 deur die heer J.D. Beyers van Klapmuts aan die gemeente geskenk is en wat waarskynlik die ou kerkklok van Stellenbosch was. In 1880 is dit egter aan eerw. D. Heese van die Berlynse Sendinggemeente op Riversdal opgedra, om vir die nuwe kerk 'n klok uit Duitsland te bestel. Dit is deur die firma Voss en Seuns in Stettin gegiet en het omtrent £30 gekos. Hierdie klok op sy oop stellasie van pale wat uit Bredasdorp gebring is, was in die vroeër dae 'n gedurige versoeking vir die baldadige jeug om snags oor die muur te spring en die klok 'n paar trekke te gaan gee.

Nadat Heidelberg se eerste onderwyser, voorleser en koster na Mosselbaai terug is, het die heer Pieter Hendrik de Villiers (1825-1885) by die aanstelling tot Koster en Voorleser die voorkeur geniet. Hy het oorspronklik uit Villiersdorp na Robertson gegaan waar hy in 1857 voorsitter van die heel eerste Raad van Munisipale Kommissarisse geword het. Toe hy in Junie 1860 na Heidelberg gekom het, het hy 'n jaarlikse vergoeding van £75 geniet, terwyl hy origens in die behoeftes van sy gesin geprobeer voorsien het deur sy amp van wamaker te beoefen. Toe die gemeentelike fondse in 1870 min geword het, moes die ou broeder C.J. Uys daarvoor pleit dat hierdie oorblyfsel uit vroeër dae behoue moes bly, maar twee jaar later was die inkomste te min om 'n Voorleser aan te hou en toe het De Villiers ook vir die kosterskap bedank. Sy opvolgers as koster tydens ds. Daneel se bediening was M.J.L. Geldenhuys, J.V. Buchner en J.H. Ebersohn. 
In die voorwaardes by die verkoop van die eerste erwe in 1855 is dit as "eene speciale konditie, aan den koop verbonden" neergelê dat die kopers en toekomstige eienaars van erwe 'n ewigdurende jaarlikse belasting van 10s. vir 'n watererf en 5s. vir 'n droë erf moes betaal "aan het Kerkfonds der Nederduitsche Hervormde Kerk van Heidelberg". Vir die besoldiging van die leraar was die Kerkraad dan ook vir baie lank op die sogenaamde Predikantsfonds aangewys wat hoofsaaklik uit hierdie Kerkbelasting op erwe verkry is. Met die invordering van die belasting het dit egter baie moeilik gegaan. Reeds in 1863 kon die Kerkraad 150 aandele van £6 stuk in die ou Swellendamse Bank neem, maar toe was daar ook reeds £480 agterstallig en die hulp van agente moes gedurig ingeroep word. Basaars van "levende en doode have" is ook gereeld gehou om die fonds te sterk. 

Kort voor prop. Daneel beroep is, het die Kerkraad "zonder eenige tegenspraak . . . de volkomene toestemming" van 'n groot gemeentevergadering verkry om die salaris op £300 te stel. Die oorspronklike intekenlys is toe reeds deur ander lyste vervang wat 'n staande fonds byeen wou kry waarvan die rente dan gebruik kon word om die leraar se traktement te vind. Die £843 10s. op die lyste is dadelik deur die kerkraad na £1 000 opgeskuif. Met hierdie fonds het dit later nie goed gegaan nie en die kerkkas moes gedurig daaraan leen. Terwyl daar selfs meer dan £2,000 op die gewone rekening was wat vir die bou van die kerk aangewend sou word, was die Predikantsfonds kronies "diep in sehuld." Nadat die tweede kerk voltooi is, is die boufonds en die gewone rekening saamgesmelt. 

In 1876 het die Kerkraad met algemene stemme besluit om die ou pastorie heeltemal te verander en daar 'n dubbelverdieping van te maak omdat die woning "wat ongeriefelyk" geword het vir die leraar "wiens gezin al grooter en grooter wordt". £600 van die bankaandele sou hiervoor gebruik word, 'n besluit "waartegen de Leeraar ten sterkste geprotesteerd heeft" en waarby hy vriendelik verwytend aangeteken het: "Het was het voorstel van br. J.U. Human!" Hierdie uitgawes saam met die koste van die orrel het meegebring dat daar 'n afwaartse neiging in die gemeentelike finansies gekom het en die remskoen moes aangesit word. In April 1877 was daar 'n tekort van £127 in die kerkkas, plus nog £200 vir die pastorie, £50 vir die leraar se salaris en £75 op die orrelfonds – 'n totale tekort dus van £450 waarvoor die Kerkraad verplig was om 'n skuldbewys aan diaken-kassier J.U. Human te passeer. 

Pleks van die jaarlikse basaar te hou, sou die leraar en die ouderlinge voortaan met huisbesoek die lede om 'n jaarlikse bydrae vra. Die volgende jaar verneem ons vir die eerste keer van gemeentelike dankoffers. Net na die gebruiklike dank-en-bededag in Junie 1878, sou daar 'n basaar wees ter afbetaling van die kerkskuld en daar sou die gemeente die geleentheid hê "om den HEERE een dankoffer te wyden". 

Ook die leraar het in hierdie tyd swaar begin kry. 'n Besluit van die Kerkraad in Januarie 1878 lui dat "om den Leeraar in het onderhouden van zyn zwaar huisgezin tegemoet te komen, elk kerkeraadslid moet zorgen voor twee of meer hamels en een mud meel". 'n Jaar later kla die leraar self sy nood by die kerkraad, "dat het voor hem tegenwoordig regt moeijelyk valt met zyn zwaar gezin in het jaar uit te komen met zyn salaris van £300". Hy wou nie verhoging van salaris hê nie, maar net tydelike ondersteuning. Die Kerkraad het hierop eenparig besluit om hom 'n geskenk van £50 te gee wat in die volgende jaar by sy salaris gevoeg is. In 1879 is daar eindelik ook besluit om vir die leraar 'n aandeel in die predikante-pensioenfonds uit te neem. Verskeie kerkraadslede het £5 en meer hiervoor aangebied en die br. C.K. Hopkins £15. Ds. Daneel het dit 'n "edel besluit" genoem.

Maar vanaf 1881 moes die leraar weer kla dat sy salaris nie gereeld uitbetaal word nie. Dit was aan "den achterlyken toestand" van die kerkkas te wyte. Die grootste gedeelte van die belastinggelde het nou nie meer ingekom nie en die nalatiges sou eers aangemaan en dan deur 'n agent opgeskroef word. D.F. Scholtz en A.P.B. van Niekerk jr., wat elk £25 per jaar aangebied het om die leraar se traktement met £50 te verhoog, het albei in geldelike verknorsing beland en moes Heidelberg verlaat. Die ineenstorting van die eertyds magtige Barry-ryk het 'n groot gedeelte van die Overberg op finansiële gebied in die diepte gesleur en dit blyk dat die geldsake van die gemeente "erg achteruit gegaan zyn" (1882). Oudl. Lotz moes in daardie jaar selfs 'n plan maak om die gelde wat by die Ringsvergadering inbetaal moes word, êrens te leen te kry, aangesien daar nou geen geld meer in die kas was nie! 

In 1889 was daar steeds 'n tekort en ook nou was dit die leraar en die orreliste – sy vrou – wat die tekort moes verduur. In die verskriklike droogtejaar 1895 het ds. Daneel ook nog ingewillig om vir twee jaar £50 – die vermeerdering waarteen sommige gemeentelede nogal beswaargemaak het, maar wat die edelmoedige Kerkraad nooit weer wou afneem nie – op sy salaris te laat val. Hierby het ds. Daneel gevoeg dat hy "met zelfverloochenende liefde gaarne zyne medelyden met den toestand der gemeente wil openbaren". 

Van die groot herlewings of opwekkings waarmee die gemeente gedurende die vrugbare bediening van ds. Daneel geseën is, was dié van 1884 seker die merkwaardigste. Dit is gekenskets as "eene zeer uitgebreide, geestelyke herleving". Wat hierdie opwekking van die voriges onderskei het, was die algemene belangstelling wat veral sigbaar was by die spesiale dienste wat eers in die Independente Kerk, daarna in die ou NG kerkgebou en eindelik in die groot, nuwe kerk byna drie weke aaneen gehou is. Gedurende die laaste week was ds. Daneel en eerw. Thomas Gamble met hul gemeentes in die groot kerk verenig waar hulle hartlik en kragtig ondersteun is deur ds. J.W. Louw (broer van mev. Daneel) wat spesiaal uit Ladismith oorgekom het om in die vreugde op Heidelberg te deel. Die kerk was by elke diens met 'n heilbegerige skare gevul en aan die einde van die prediking het daar telkens 'n twintig- of dertigtal na vore gekom om hulle aan die Here oor te gee. Toe die dienste op Sondagaand, 10 Augustus ten einde loop, was daar dan ook reeds 'n skare van sowat 500, wit en bruin, wat die goeie keuse gedoen het en later het daar nog 'n honderd bygekom. 

Ná die opwekking kon die leraar en die ouderlinge hulle by die herderlike besoek persoonlik oortuig van die diepte en deeglikheid van die werk. Die huisgodsdiens is gereelder gehou, die openbare godsdiensoefeninge en die bidure is beter bygewoon dan ooit vantevore, die maandelikse broederbyeenkomste is hartlik ondersteun en waar daar vroeër geen bidure in wyke gehou is nie, is dié nou ook opgerig. Die juk van dronkenskap is deur baie in die gemeente afgeskud. Hierdie herlewing was veral sigbaar in die gemeentes Swellendam, Heidelberg en Riversdal, maar ook in Ladismith en Barrydale het die seën nie uitgebly nie. Toe die Ring hierdie jaar juis in Heidelberg gesit het, is daar met groot blydskap van die gebeure kennis geneem en die Here het daarvoor die dank ontvang. 

Een van die vrugte van die opwekking van '84 was die opbloei van die maandelikse konferensies of broederlike byeenkomste wat lank 'n kenmerk van die geestelike lewe in die gemeente gebly het. Gewoonlik was die leraar by hierdie byeenkomste teenwoordig, maar die leiding is deur bejaarde broeders geneem. "Men leest een gedeelte van Gods Woord ná een stil gebed, bepaalt de aandagt by een of ander vers en geeft dan de vryheid tot spreken. Tot hiertoe hebben geene wanordelikheden plaats gehad, maar zyn de byeenkomsten over "het algemeen zeer stichtelyk geweest". (Ds. Daneel in 1885). In 1887 getuig die kerkraad dat hierdie byeenkomste nog altyd baie goed bygewoon word en dat dit vir baie 'n geseënde middel is om vir die Here te getuig. Gewoonlik is die leiding toevertrou aan die broeders Marthinus Lötz en Andries van Wyk wat naby mekaar op Hooikraal gewoon het.

'n Geleentheid soos die 25ste verjaardag van hul leraar se getroue bediening in hul midde, sou die gemeente nie onopgemerk verby laat gaan nie. Alles is dan ook in gereedheid gebring om Maandag 19 September 1887 feestelik deur te bring. "Over het algemeen was er hartelyke deelneming en blydschap op het feest en blyken van gehechtheid en broederlyke liefde tusschen Herder en Kudde. Van beide kanten werd het diep gevoeld, dat het een zalig voorregt was elkander na zoo vele jaren van lief en leed, met liefde in Gods huis te ontmoeten en een Liefdefeest te vieren." 

In die vroeë môre is die leraar gewek deur die onderwyser met sy leerlinge wat by sy venster "Dat 's Heeren zegen op u daal" gesing en hom toe 'n adres aangebied het waarin die wens uitgespreek is dat hy nog lank gespaar sou bly om die lammers van die kudde te wei. Om negeuur het die lede van die munisipale raad hul opwagting gemaak en 'n tweede adres aangebied. Intussen het die buitemense van alle kante ingekom en om tienuur was die ruim kerkgebou met 'n aandagtige skare gevul. Op 'n verhoog het saam met die jubilaris verskyn di. J.W. Louw (Ladismith) en G.J. Malherbe (Bloemhof), eerw. D. Heese (Riversdal) en magistraat Ben Osler van Riversdal wat as voorsitter opgetree het. Later het ook ds. George Murray (Swellendam) en eerw. J.P. Rossouw (Zuurbraak) opgedaag. Nadat ds. Daneel 'n interessante oorsig – wat vandag gelukkig nog voorhande is – van die ontstaan en voortbestaan van die gemeente gegee het, het sy swaer, ds. Louw, op versoek van die gemeente 'n adres oorhandig saam met 'n goed gevulde beurs. Ook het hy namens die Independente gemeente 'n adres voorgelees. Ds. Daneel was merkbaar aangedaan oor al die blyke van gehegtheid en agting en hy het by wyse van bedanking 'n paar hartlike woorde uitgespreek. 

In die middag was die gemeente weer gesellig saam. "Koffie en koek werden rondgedeeld, en op ieders gelaat was blydschap". Magistraat Osler en ds. Murray het hier oor die weersydse simpatie tussen leraar en gemeente gepraat en die aand is die feestelikhede met 'n konferensie oor die gepaste onderwerp van "Blydschap in God" afgesluit.

In April 1889 het ds. Andrew Murray spesiale dienste op Heidelberg gehou wat goed en met groot belangstelling bygewoon is. Met sy gewone eenvoudigheid, lewendigheid en duidelikheid het hy die groot skare steeds geboei. Die prediking het veral ten doel gehad om diegene wat in die seëninge van 1884 gedeel het, tot 'n lewe van ywerige werksaamheid in die diens van die Here aan te spoor en om hierdie doel te bereik, is daar toe 'n Werkersvereniging opgerig waarvan die leraar goeie verwagtings gekoester het. Daar was 'n groot gewilligheid om vir die Here te werk en 'n agtiental arbeiders het vanaf Junie 1889 gereeld op twee Sondae in die maand in die buitewyke op vyf verskillende "staties" vir die bejaardes, swakkes en armes godsdiens gaan hou. Hierdie instelling wat sterk op die Kerk se Evangelisasiepoging van later jare gelyk het, is 'n hele aantal jare gehandhaaf. Die Julie-Nagmaal van 1889 was ook 'n besonder verkwikkende tyd toe daar 'n buitengewone groot opkoms was en ou gelowiges verwakker en verlewendig is, terwyl verskeie wat die Here nog nie geken het nie, onrustig geword het oor hul verlore toestand. Die bidure is nou weer baie goed bygewoon en elke keer was daar 'n agtien of twintig kort gebede deur diegene wat gevoel het dat hulle vir die Here moes uitkom. 

In 1891 getuig die leraar dat hy met nuwe moed en krag aangegord is "daar hy in het prediken des Woords veel zegen voor zyne eigene ziel ondervonden heeft", maar vir Heidelberg se getroue en ywerige leraar het die einde van sy vrugbare en geseënde bediening aangebreek. Op 12 Desember 1898 was ds. Daneel vir die laaste keer in die voorsitterstoel by 'n kerkraadsvergadering en vir die laaste keer het hy die notule in sy groot en duidelike handskrif afgesluit met die woorde: "Met dankzegging gesloten." Toe die volgende vergadering gehou is, was hy ernstig siek en twee dae later is hy oorlede. 'n Spykertjie in sy stewel het sy voet beseer en omdat hy reeds vir 'n tyd lank aan verouderde suikersiekte gely het, het kouevuur ingetree sodat hy op Sondag 19 Maart 1899 na Riversdal vervoer moes word waar dr. De Vos gemeen het om die been af te sit. Dit was egter reeds te laat, sy familiebetrekkinge is ontbied om van hom afskeid te kom neem en op Woensdagoggend 22 Maart 1899 om 18:45 het hy aan die huis van mnr. en mev. Meent Borcherds "zacht en zalig in den Heere" ontslaap, nadat hy 'n boodskap nagelaat het aan sy eggenote, sy kinders en sy gemeente. Die laaste woorde wat oor sy lippe gekom het, was: "Verwonder! Verwonder!! Aanschouw! Aanschouw!" 

Die begrafnis het die volgende namiddag op Heidelberg plaasgevind waarheen die leraars van Robertson, Swellendam, Ladismith, Riversdal, Bredasdorp en Barrydale, asook eerw. Heese van Riversdal en baie vriende uit die omliggende gemeentes oorgekom het om die laaste eer te bewys aan die alombeminde vader en vriend. "Een ontzaglyke schaar van menschen vulde de kerk tot overlopens toe." In die kerk was die sprekers ds. G.F. Marais (Riversdal) wat dit oor Openb. 14:13 gehad het en ds. Andrew McGregor (Robertson) wat feitlik saam met die oorledene in die bediening in die NG Kerk getree en die volle 40 jaar van sy aktiewe diens in Robertson deurgebring het. Hy het veral oor ds. Daneel as student, leraar, vriend, en scriba van die Swellendamse Ring (sedert die vertrek van dr. Robertson, die skoonvader van ds. McGregor, in 1872) gepraat en toe met 'n paar gedagtes oor Mat. 14:12 gesluit. Toe die draers gereed was om die lyk op te neem, het daar 'n boodskap gekom dat ds. M.S. Daneel van Calvinia naby was. Terwyl 'n paar versies gesing is, het ds. Daneel ingekom om nog die gesig van sy dierbare vader te sien en die res van die verrigtinge by te woon. By die graf op die kerkterrein het eerw. Heese oor Hebr. 4:9-11 en ds. D.S. Botha oor 1 Tim. 1:13 gepraat. 

Op die kerkraadsvergadering van 24 April het die konsulent, ds. G.P. van der Merwe (Barrydale), "een woord ter herinne ring aan wylen ds. A.B. Daneel" uitgespreek en die raad het hom versoek om mev. Daneel van hul hartlike deelneming in haar verlies te verseker, asook van hul waardering "van al de bewezene diensten door wylen ds. A.B. Daneel aan de gemeente". Mev. Daneel kon in die pastorie bly woon tot 'n ander leraar die beroep na Heidelberg sou aanneem en wyle haar eggenoot se salaris sou vir nog twee maande aan haar uitbetaal word. Ook is daar dadelik besluit dat die gekombineerde kerkraad deur privaat intekening 'n waardige steen op sy graf sou plaas. Die kommissie wat daarvoor moes sorg, het bestaan uit die broeders Danie Gildenhuys, Louis Kunz en Henry Uys.



</doc>
<doc id="103856" url="https://af.wikipedia.org/wiki?curid=103856" title="Evert Snyman">
Evert Snyman

Evert Snyman was 'n Afrikaanse radio-omroeper, stemkunstenaar, akteur en skrywer. Snyman was veral bekend as die voorleser en aanbieder van kinderprogramme op Radio Sonder Grense, asook vir sy kinderreeks, "Die avonture van Stoffel die seekoeibulletjie". Hy was by verskeie vervolgverhale, dramas, en motorfiets-rubrieke betrokke en het ook talle dramas saam met sy vrou, Mari, geskryf.

Snyman, 'n seun van die Gereformeerde predikant ds. Ewert Snyman, begin sy loopbaan in 1976 as 'n akteur by die destydse Transvaalse Raad vir die Uitvoerende Kunste. Hy is twee jaar later lugmag toe, waar hy opvoedkundige programme vir KOLOT (die kollege vir opvoedkundige tegnologie) vervaardig het. Gedurende die tyd het hy in verskeie radiodramas en -reekse vir die destydse Afrikaanse Radiodiens en Springbokradio opgetree.

In 1982 sluit hy as voltydse omroeper en regisseur by die Afrikaanse Radiodiens aan. Twee jaar later begin hy om as 'n regisseur, akteur en draaiboekskrywer by Mimosafilms te werk.

Hy betree die vryskutmark in 1984, maar sluit in 1987 weer voltyds by die SAUK se Afrikaanse Radiodiens aan, waar hy 'n senior omroeper en regisseur was.

In 1994 ontvang hy 'n Artes-prys vir Beste Uitsaaier: Radiodienste wat in Engels en Afrikaans uitsaai. In 2009 is hy deur die ATKV vir sy volgehoue bevordering van Afrikaans (toe reeds 33 jaar) vereer.

Snyman is in 2006 met 'n seldsame niersiekte gediagnoseer en moes gereeld dialise ondergaan. Hy het 'n nieroorplanting in 2007 gehad. Gedurende die tyd het hy 'n verder twee albums (volumes 4 en 5) van "Die avonture van Stoffel die seekoeibulletjie" geskryf en opgeneem.

Hy is op 25 September 2015, op 60-jarige ouderdom, oorlede.



</doc>
<doc id="103857" url="https://af.wikipedia.org/wiki?curid=103857" title="Vlamklimop">
Vlamklimop

Die vlamklimop ("Combretum microphyllum") is 'n struik of klimplant wat voorkom in die noorde van KwaZulu-Natal asook Eswatini, Limpopo en Mpumalanga. Die plant groei in alluviale grond van riviervalleie en rivieroewers. Die struik is bladwisselend en word tot 4 m hoog, hoewel dit in hoë bome hoër kan word. In steunbome rank en draai die lote om takke. Die bas is ligbruin en word later veselrig. Die blare is enkelvoudig, ovaalvormig en appelgroen. Die blaarrande is golwend. Die blommetjies is skarlakenkleurig. Suikerbekkies eet graag die nektar, terwyl kanaries en frette die knoppe eet.




</doc>
<doc id="103858" url="https://af.wikipedia.org/wiki?curid=103858" title="Danie Craven-stadion">
Danie Craven-stadion

Die Danie Craven-stadion is 'n veeldoelige sportstadion op Coetzenburg in Stellenbosch, Suid-Afrika. Dit is deel van die Universiteit Stellenbosch se sportfasiliteite. Die stadion is vernoem na rugbylegende en Springbokskrumskakel Danie Craven. Die stadion kan 16 000 toeskouers huisves en is in 1979 gebou. Dit is langs die Coetzenburg-stadion geleë.

Die Danie Craven-stadion word tans hoofsaaklik vir rugbywedstryde gebruik. Tydens die Rugbywêreldbeker 1995 was dit gasheer vir die wedstryd tussen Australië en Roemenië.

Die stadion was ook die gasheer vir die Touch Voetbalwêreldbeker 2007 toe Australië aanspraak gemaak het op die titel as wêreldkampioene vir nog 4 jaar.

Oor die geskiedenis van die FNB Varsitybeker, 'n plaaslike universiteiterugbytoernooi, is vele wedstryde by die stadion gespeel. In die drie jaar van 2008–2010 is die eindstryde ook by die stadion beslis. In 2008 is die eindstryd tussen Maties (Universiteit van Stellenbosch) en die Ikey Tigers (Universiteit van Kaapstad) gespeel en in 2009 tussen Maties en die Pukke (Noordwes-Universiteit). In 2010 is die eindstryd weer tussen die Maties en die Ikey Tigers beslis. Die Maties het al drie toernooie gewen.

Die Bolandkrieketspan speel ook van sy wedstryde by die stadion.




</doc>
<doc id="103860" url="https://af.wikipedia.org/wiki?curid=103860" title="Coetzenburg-stadion">
Coetzenburg-stadion

Die Coetzenburg-stadion is 'n veeldoelige sportstadion in Stellenbosch, Suid-Afrika. Die stadion word deur die Universiteit Stellenbosch besit en bestuur.

Die stadion word deur beide Santos Kaapstad vir die Premier Sokkerliga en die Universiteit Stellenbosch vir die Vodacom-liga gebruik.

Dit is langs die Danie Craven-stadion geleë.



</doc>
<doc id="103861" url="https://af.wikipedia.org/wiki?curid=103861" title="Athlone-stadion">
Athlone-stadion

Die Athlone-stadion is 'n sportstadion in Athlone, op die Kaapse Vlakte in Kaapstad, Suid-Afrika. Dit word oorwegend vir sokkerwedstryde gebruik en is die tuisveld van Santos Kaapstad. Die stadion is in 1972 gebou en kan 34 000 toeskouers huisves.

Die stadion is in die aanloop tot die FIFA Sokker-Wêreldbekertoernooi in 2010 opgegradeer om as 'n oefenveld te dien. Na beraming het die opgradering R297 miljoen gekos.




</doc>
<doc id="103863" url="https://af.wikipedia.org/wiki?curid=103863" title="Boet Erasmus-stadion">
Boet Erasmus-stadion

Die Boet Erasmus-stadion, later bekend as die OPRU-stadion, was 'n stadion in Somerstrand, Port Elizabeth, Suid-Afrika. Die stadion het 'n kapasiteit van 33 852 toeskouers gehad. Dit was na Boet Erasmus, 'n voormalige burgemeester van Port Elizabeth, genoem.
Die stadion is meestal vir rugbywedstryde gebruik, maar is ook vir sokker ingespan. "OPRU" staan vir "Oostelike Provinsie Rugbyunie", so genoem na die Magtige Olifante (Oostelike Provinsie) wat die stadion vir Curriebeker-wedstryde gebruik het.

Die stadion was die beoogde tuisveld van die Southern Spears, wat in 2006 aan die Curriebeker sou deelneem om vir die Superrugby van 2007 voor te berei. Die Southern Spears is egter nie in een van hierdie kompetisies toegelaat nie.

Die stadion is amptelik in Julie 2010 gesluit. Die Oostelike Provinsie Rugbyunie het alle wedstryde na die nuwer en moderner Nelson Mandelabaaistadion verskuif. Die laaste wedstryd wat op die veld gespeel is, was 'n vriendskaplike wedstryd teen die Blou Bulle op 3 Julie 2010.

Ná die sluiting is die stadion steeds vir amateur- en klubrugby aangewend, maar dit is ook later laat vaar. Rondlopers en diewe het die stadion stadig maar seker afgetakel. Slegs die strukture van beton het staande gebly. Die stadion se eienaar, die plaaslike munisipaliteit, het die privaatsektor vir voorstelle om die grond te herontwikkel genader.



</doc>
<doc id="103865" url="https://af.wikipedia.org/wiki?curid=103865" title="Johannesburgstadion">
Johannesburgstadion

Die Johannesburgstadion is 'n stadion in Doornfontein, 'n voorstad van Johannesburg in Gauteng, Suid-Afrika. Die stadion het 'n dak wat kan toeskuif. Dit kan 37 500 toeskouers huisves.

Die stadion is oorspronklik as 'n atletiekstadion gebou, maar word ook vir sokker- en rugbywedstryde aangewend. Beide Orlando Pirates en die Goue Leeus gebruik die stadion as oefenveld.

Die agtste IAAF Wêreldbeker is in 1998 hier aangebied. Die stadion was ook die hoofstadion vir die Afrika Spele van 1999.

Verskeie internasionale kunstenaars het al hier opgetree. Onder andere: Bon Jovi op 1 Desember 1995, Tina Turner op 21–22 April 1996 en U2 op 21 Maart 1998.



</doc>
<doc id="103867" url="https://af.wikipedia.org/wiki?curid=103867" title="John Daneel">
John Daneel

Ds. Johannes Wynand (John) Daneel (Heidelberg, Kaap, 19 September 1865 – Kaapstad, 16 Julie 1940) was ’n sendeling van die Nederduitse Gereformeerde Kerk in die Soutpansberg.

John Daneel was een van die 12 kinders (nege seuns en drie dogters) van ds. Alexander Daneel en sy vrou, Margaretha Johanna Louw, die dogter van Johannes Wynand Louw van Babylons Toren, Paarl. Ds. Daneel was van 1862 tot 1899 die eerste leraar van die NG gemeente Heidelberg, Kaap. Ds. Alexander Daneel se ander seun wat predikant geword het, was ds. Marthinus Daneel.

Ná sy studie aan die Kweekskool op Stellenbosch (1886–'89), waar hy vir Maties se eerste rugbyspan gespeel het, nes sy broer Marthinus enkele jare later, word John Daneel as predikant van die NG Kerk toegelaat. Hy staan op Umtata in die bediening tot hy op 3 Julie 1890 hulpleraar van Fauresmith word, met Jagersfontein as standplaas.

Op 26 Oktober 1891 word hy op sy geboortedorp na die sendingveld afgevaardig en hy vertrek in Januarie 1892 na Soutpansberg, waar hy in April aankom. Sy eerste werkkring is by Molepo, naby Pietersburg. Op 12 Oktober 1893 trou hy met Engela Hofmeyr (1 Augustus 1874 – 23 Julie 1905), die enigste dogter van eerw. Stephanus Hofmeyr, en in 1898 verhuis hy na Kranspoort om sy bejaarde skoonvader te gaan help.

Ná Hofmeyr se dood in 1905 bly John Daneel sendeling op Kranspoort. Pligsgetrou en steeds opgeruimd, verrig hy sy werk deur die jare heen met groot inspanning en opoffering. Met die ossewa, donkie- of perdekar besoek hy gereeld al die buiteposte in die uitgestrekte gebied. Toe hy in Soutpansberg kom, was daar een gemeente met 400 lidmate; aan die einde van sy dienstyd was daar drie gemeentes met oor die 4 000 lidmate. Daneel was ook prakties aangelê en die kerk- en skoolgebou op Messina en die woning op Buysdorp is voorbeelde van sy knaphandigheid. By die stigting in 1932 van die NG Sendingkerk van Transvaal word hy as assessor van die Sinode gekies. Hy tree in 1935 op sewentigjarige leeftyd af en gaan in die Kaap op Kleinmond woon.

Daneel het op 8 September 1912 getrou met Johanna Frederika de Vos (8 Augustus 1876 – 9 November 1918) van die normaalkollege, Heidelberg, Transvaal. Sy derde huwelik (18 Junie 1921) was met Elise Marie de Villiers, die dogter van ds. W.P. de Villiers. Daar was drie seuns en 'n dogter uit die eerste huwelik en 'n seun en 'n dogter uit die tweede huwelik. Ds. Daneel is op Stellenbosch begrawe.



</doc>
<doc id="103874" url="https://af.wikipedia.org/wiki?curid=103874" title="Watersalie">
Watersalie

Die watersalie ("Tetradenia riparia"), ook bekend as "gemmerbos" of "vleisalie", is 'n struik wat tot 2m hoog word. Die plant is bladwisselend en meerstammig terwyl die takke halfsukkulente is. Die blare is enkelvoudig, groot, hartvormig en teenoorstande. Hulle is ook grof getand, dikharig en voel klewerig. Blare wat fyngemaal word het 'n gemmergeur. Die blommetjies is ligpers en verskyn in are.




</doc>
<doc id="103875" url="https://af.wikipedia.org/wiki?curid=103875" title="Randse stadion">
Randse stadion

Die Randse stadion is 'n stadion in Rosettenville, 'n voorstad van Johannesburg, in Gauteng, Suid-Afrika. Die stadion is aanvanklik in 1951 geopen, maar is in 2006 gesloop, oorgebou en in 2008 heropen. Dit bied sitplek vir 30 000 toeskouers.

Die oorspronklike stadion is tussen 1949 en 1951 teen 'n koste van £ 60 000 opgerig. Dit kon destyds 15 000 toeskouers huisves. Met verloop van tyd is uitgebreide opknappingswerk uitgevoer. Die eerste hiervan was die toevoeging van fasiliteite tussen 1964 en 1965, en die tweede in 1976, waartydens spreiligte geïnstalleer is. Teen 2006 was die stadion egter verouderd en is besluit dat dit gesloop sou word. Die stadion is daarna oorgebou en in Augustus 2008 heropen. Die ou telbord is egter om historiese redes behou.




</doc>
<doc id="103880" url="https://af.wikipedia.org/wiki?curid=103880" title="Gereformeerde kerk Heidelberg">
Gereformeerde kerk Heidelberg

Die Gereformeerde kerk Heidelberg is ’n gemeente van die Gereformeerde Kerke in Suid-Afrika op die dorp Heidelberg, Gauteng.

Die oorspronklike ontstaan van die Gereformeerde gemeente van Heidelberg dateer van omtrent 1860. In 1859 het ds. Dirk Postma, later professor van die Teologiese Skool Burgersdorp, die Gereformeerde kerk Rustenburg gestig en spoedig daarna ook Potchefstroom en Pretoria. Op sy deurreise van Potchefstroom na Pretoria is ’n klein gemeente in die wyk Kliprivier, Heidelberg, uit Potchefstroom en Pretoria gevorm. Van die eerste lidmate wat destyds tot dié gemeente behoort het, was A. du Preez, indertyd kommandant, en Christiaan Dreyer. In dié tyd het die gemeentetjie as wyk onder die gemeente Pretoria gekom. Vanuit Kliprivier het die wyk hom uitgebrei na Rodekoppen en Suikerbosrand en tot Heidelberg. Dié dele het toe lankal gesorteer onder die gemeente van Potchefstroom.

Oudl. C.H. Janse van Vuuren en 10 manslidmate van die wyk Roodekoppen het op 15 Julie 1889 op 'n kerkraadsvergadering van Potchefstroom 'n versoek gerig om 'n gemeente op Heidelberg te stig. Op 'n kerkraadsvergadering van die gemeente Pretoria op 4 Oktober 1889 is 'n soortgelyke versoek gebring. Op die Algemene Vergadering op Lydenburg op 21 Oktober 1889 is die versoek goedgekeur om op Heidelberg 'n gemeente te stig. Die kommissie wat die Algemene Vergadering benoem het om die stigting waar te neem, het op 30 Januarie 1890 vergader en op 31 Januarie 1890 het die kommissie saam met die persone wat in die wyke waaruit die gemeente gestig is, kerkraadslede van Potchefstroom en Pretoria en 45 manslidmate vergader. Ds Petrus Postma van Pretoria het as voorsitter opgetree en hierdie stigtingsvergadering meegedeel wat die besluit van die Algemene Vergadering was, naamlik dat die kerkraadslede uit die gebiede van albei gemeentes eervolle ontslag ontvang het, dat die kommissie dit goedgevind het om die gemeente in vyf wyke te verdeel en dat vir elke wyk een ouderling en een diaken verkies sou word. So is die gemeente Heidelberg dan op 31 Januarie 1890 gestig.

Net ná die stigting van die gemeente is besluit om 'n kerk te laat bou. Kollektelyste is in die gemeente rondgeneem om geld in te samel om die boukoste te dek. Op 26 April 1890 om tienuur die oggend het die hoeksteenlegging van die kerk plaasgevind deur pres. Paul Kruger van die Zuid-Afrikaansche Republiek. Die kerkgebou is presies drie maande later, op 26 Julie 1890, in gebruik geneem. (Volgens ’n ander bron het genl. Piet Joubert die hoeksteen op 25 April 1890 gelê en is dit op 25 Julie 1890 ingewy.)

Die eerste kerkie is blykbaar in 1899 vergroot of vervang, want 'n foto het behoue gebly waar ds. P.S. Snyman die hoeksteen van 'n kerk in Mei 1899 lê.

Die gemeente was vir eers ’n konsulentsgemeente en ds. Petrus Postma van Pretoria word die konsulent. Maar vanaf haar stigting het die gemeente dadelik in onderhandeling getree om saam met Middelburg en Bethal ’n predikant te beroep, wie se standplaas dan Heidelberg sou wees. Dié plan is met die goeie ooreenstemming van al drie gemeente uitgevoer en ds. P.S. Snyman, destyds predikant van Barkly-Oos, neem die beroep aan en word op 31 Julie 1891 op Heidelberg bevestig. Met groot ywer het dié leraar die gemeente bedien van 1891 tot Januarie 1900. Ook het hy veel gedoen ter bevordering en vir die vooruitgang van die Gereformeerde Kerk in die destydse Oos-Transvaal.

In die Driejarige Oorlog het ds. Snyman saam met sy gemeente uitgetrek om die stryd ter wille van hul vaderland aan te knoop. Hy het hulle steeds bedien met die Woord, hulle kragtig aangemoedig en ook as ’n dapper krygsman saam met hulle gestry. By Ladysmith het hy ernstig siek geword van die koors. Hierna het hy teruggekeer na sy huis op Heidelberg en is kort daarna hier oorlede op 17 Januarie 1900. Hy is diep betreur deur sy gemeente en op die hele Heidelberg waar almal hom liefgehad het.

Weens die oorlogsomstandighede was die gemeente Heidelberg toe geruime tyd vakant. Die twee beroep het geval op prop. W.J. de Klerk, wat op 5 September 1903 as herder en leraar van die gemeente bevestig is. Hierdie predikant kon nie lank hier arbei nie aangesien hy reeds in 1904 beroep is na Johannesburg. Aangesien dit vir die groot stadsgemeente baie nodig was om ’n vaste predikant te hê, het ds. De Klerk die beroep aangeneem en in Desember 1904 daarheen vertrek.

Daarna is ds. Petrus Postma, die stigter van die gemeente, vroeër van Pretoria en toe van Zeerust, beroep. Aangesien mense toe in Suid-Afrika ywerig was met CNO-skole en Heidelberg juis ’n goeie begin gemaak het met sy Volkskool, voel die predikant hom aangetrokke tot die beroep en kom hy in Januarie 1906 hierheen oor. In sy geseënde dienstyd op Heidelberg het ds. Postma aangenaam met ds. A.J. Louw van die plaaslike NG gemeente saamgewerk in die stigting van die verskillende onderwysinstellings, waarvoor Heidelberg beroemd geword het, en waarvan ds. A.J. Louw as die vader beskou kan word. Ook ds. J. van Belkum van die NH gemeente het hierin saamgewerk.

Ds. Postma moes, weens swak gesondheid, op 4 Oktober 1919 sy emeritaat aanvaar. Hy is onverwags oorlede, enkele ure ná die kerkraadsveragdering wat dit aan hom toestaan het.

Op 'n kerkraadsvergadering op 14 April 1939 het 'n brief van die susters van die gemeente gedien waarin hulle die kerkraad meegedeel het dat hulle "in stilte" 'n boufonds vir 'n nuwe kerkgebou bymekaargemaak het en wat reeds £112 bedra het. Die kerkraad het die skenking aanvaar en besluit om 'n boufonds te stig. Bouwerk sou eers begin sodra die fonds toereikend is. Intussen het die Tweede Wêreldoorlog van September 1939 tot 1945 gewoed met sy gepaardgaande boubeperkings. Die nuwe kerk, ontwerp deur Pieter Dykstra, is gevolglik eers in 1950 gebou. Mev. (ds.) N.H. van der Walt het die hoeksteen op 9 Desember daardie jaar gelê.






</doc>
<doc id="103881" url="https://af.wikipedia.org/wiki?curid=103881" title="Olympia-park">
Olympia-park

Olympia-park is 'n veeldoelige stadion in Rustenburg, Suid-Afrika. Die stadion word meestal vir rugby- en sokkerwedstryde gebruik. Dit kan 30 000 toeskouers huisves.

Tydens die Rugbywêreldbeker van 1995 is 3 groepfase-wedstryde hier gespeel.
Tydens die FIFA Sokker-Wêreldbekertoernooi in 2010 is dit as 'n oefenveld ingespan.



</doc>
<doc id="103884" url="https://af.wikipedia.org/wiki?curid=103884" title="Sambreelden">
Sambreelden

Die sambreelden ("Pinus pinea") is 'n indringerplant en keëldraende boom wat tot 30 m hoog kan word en kom voor in Kaapstad en omgewing. Daar is ook 'n geïsoleerde groep net suid van Lesotho. Die boom groei in bergfynbos en grasveld. Die bas is rooierig en diep gegroef. Die blare is naaldagtig en is in pare. Die boom staan ook bekend as die "kroonden". Die vroulike keëls word ryp tot grys. Die saad word geëet deur die gryseekhoring en mense.

Die boom is deur vroeë setlaars na die Kaapse Skiereiland ingevoer en is nie 'n aggressiewe indringerplant nie.





</doc>
<doc id="103885" url="https://af.wikipedia.org/wiki?curid=103885" title="Kingsmead-stadion">
Kingsmead-stadion

Kingsmead is 'n krieketstadion in Durban, KwaZulu-Natal, Suid-Afrika. Die stadion se amptelike naam is die "Sahara-stadion Kingsmead", omrede dit deur die IT-maatskappy Sahara geborg word. Die stadion kan 25 000 toeskouers huisves, hoewel van die sitplek op grasterrasse is. Dit is die tuisveld van die Dolfyne krieketspan. Die Kingsmead-stadion is tydens die Krieketwêreldbeker 2003 vir vyf wedstryde ingespan.



</doc>
<doc id="103889" url="https://af.wikipedia.org/wiki?curid=103889" title="Buffalopark">
Buffalopark

Buffalopark is 'n krieketstadion in Oos-Londen, Suid-Afrika. Dit is een van die tuisvelde van die Warriors-krieketspan (voorheen die Grens-krieketspan). Die stadion kan tot 20 000 toeskouers huisves.

'n Enkele toetswedstryd is vanaf 18 tot 21 Oktober 2002 hier aangebied (Suid-Afrika teen Bangladesj). Daar is egter reeds verskeie Internasionale eendagwedstryde hier gespeel. Buffalopark is tydens die Krieketwêreldbeker 2003 vir drie wedstryde ingespan.

Die stadion was voorheen as die Mercedes-Benz Park bekend, danksy 'n borgskap deur die Duitse motorvervaardiger.



</doc>
<doc id="103890" url="https://af.wikipedia.org/wiki?curid=103890" title="Willowmoore-park">
Willowmoore-park

Willowmoore-park is 'n veeldoelige stadion in Benoni, Suid-Afrika. Die stadion word meestal vir krieketwedstryde gebruik. Dit is in 1924 geopen en kan 20 000 toeskouers huisves.

Die IT-maatskappy Sahara borg die stadion. Vir die rede staan dit as die "Sahara Willowmoore-park" bekend.

Tydens die Krieketwêreldbeker 2003 is twee wedstryde hier beklink.



</doc>
<doc id="103893" url="https://af.wikipedia.org/wiki?curid=103893" title="Mangaung-ovaal">
Mangaung-ovaal

Die Mangaung-ovaal (voorheen bekend as "Springbokpark", "Chevroletpark", "Goodyear-park" en die "OUTsurance-ovaal") is 'n stadion in Bloemfontein, Suid-Afrika, aangrensend aan die Vrystaatstadion. Die stadion word oorwegend vir krieketwedstryde gebruik. Dit is die tuisveld van die Knights-krieketspan. Die stadion is in 1989 geopen en kan 20 000 toeskouers huisves. Mangaung-ovaal is tydens die Krieketwêreldbeker 2003 vir vyf wedstryde ingespan.




</doc>
<doc id="103896" url="https://af.wikipedia.org/wiki?curid=103896" title="NG gemeente Ermelo">
NG gemeente Ermelo

Die NG gemeente Ermelo is die vierde oudste gemeente in die Nederduitse Gereformeerde Kerk se Oostelike Sinode, die 13de oudste in die destydse Transvaal en een van die honderd oudste steeds bestaande NG gemeentes.

Die gemeente is in die jaar 1870 gestig deur ds. Frans Lion Cachet en deur hom as konsulentsgemeente bedien tot sy vertrek uit Transvaal in 1873.

Gedurende die eerste 10 jaar van haar bestaan was daar nog geen dorp nie, maar is die dienste gehou op verskeie sentraal geleë plase, onder meer Kranspoort, Onverwacht en Oshoek. Ds. Cachet het na die gemeente verwys as "Ermelo aan de Vaalrivier". Die dorp, wat nie aan die Vaalrivier geleë is nie, is in die jaar 1880 gestig. Soos op die meeste ou Transvaalse dorpe het hier ook ’n Hervormde gemeente bestaan wat in die jaar 1886 met die NG gemeente verenig het, maar later weer afsonderlik voortgegaan het.

Ná die vertrek van ds. Cachet tree as konsulent van die gemeente op di. H.L. Neethling, J.G. Kriel, D.F. Bosman en H.J. Neethling. Ds. P.W. Ennis is in 1886 as Ermelo se eerste herder en leraar bevestig en dien die gemeente tot in 1905, toe hy ’n beroep aanneem na die Hervormde gemeente op Klerksdorp. Gedurende sy bediening is die vorige kerkgebou opgerig.

Ds. W.P. Steenkamp het ds. Ennis opgevolg en sowat twee jaar met groot ywer gewerk tot hy na Europa vertrek om verder te leer. Hy het ’n "Christelijke Jongelingen Vereeniging" gestig en die CJV-geboue opgerig. In 1907 is ds. Paul Nel bevestig wat hier gearbei het tot hy sy emeritaat in 1934 aanvaar het, net mooi 40 jaar nadat hy in sy eerste gemeente, Makwassie bevestig is. Voorheen was hy ook ’n jaar lank werksaam in die sendingveld van Masjonaland. Hy was skriba van die Transvaalse Sinode van 1904 tot 1912, assessor van 1919 tot 1923, questor van die Sinode van 1903 tot 1917 en van 1923 moderator, asook skriba van die Raad der Kerken (Federale Raad van NG Kerke) van 1907 tot 1909. Hy was een van die eerste pleitbesorgers vir die oprigting van die NG Kerk se Teologiese Fakulteit aan die Universiteit van Pretoria en dien later in die eerste Fakulteitskommissie. Dié gerespekteerde kerkleier is op 7 Oktober 1943 op Ermelo oorlede. 

Sowat ’n eeu gelede was die gemeente een van die grootste in Transvaal, hoewel verskeie gemeentes met die jare uit haar afgestig is. Destyds het ds. Nel in "Ons Kerk Album" berig: Die gemeente gaan veral vooruit wat haar skole betref. Daar is ’n allerdeeglike hoërskool, en laerskole is daar oral in die gemeente. Die koshuise op die dorp staan onder toesig van die kerkraad."

In 1908 is ’n doelmatige pastorie gebou. Destyds reeds was hier ’n sendinggemeente wat toe onder die bearbeiding was van eerw. C.P. van der Merwe.




</doc>
<doc id="103904" url="https://af.wikipedia.org/wiki?curid=103904" title="NG gemeente Noordhoek">
NG gemeente Noordhoek

Die NG gemeente Noordhoek is ’n gemeente in die Nederduitse Gereformeerde Kerk se Vrystaatse Sinode.

AS gevolg van die snelle uitbreiding van die stad Bloemfontein in die jare veertig, veral aan die noordoostekant, het die NG gemeente De Bloem so groot geword dat die afstigting van 'n nuwe gemeente noodsaaklik geword het. Op 'n kerkraadsvergadering van die gemeente De Bloem, gehou op 18 November 1948, is afstigting bespreek en toestemming tot die stigting van 'n nuwe gemeente gegee. Op 23 April 1949 is 'n afstigtingsvergadering in die saal van die Noordskool gehou en is 'n nuwe gemeente van die gemeente De Bloem afgestig. Uit 'n paar name voorgestel is Noordhoek as die naam van die nuwe gemeente vasgestel. As konsulent is ds. G. Thom van Bloemfontein-Oos aangestel. G.M. Burger is aangestel as die eerste scriba-kassier en mev. J.C. Pauw as die eerste orreliste. 

Nadat die gemeente vyf maande met veel vrug deur ds. J.G. Strydom, oudsendingsekretaris van die Vrystaatse Kerk, bearbei is, is ds. P.J. Janse van Rensburg op 4 Februarie 1950 as die eerste leraar van die gemeente bevestig. Binne die eerste drie jaar ná afstigting het die gemeente met rasse skrede vooruitgegaan. Die getal lidmate het van ongeveer 750 tot byna 1 000 aangegroei. Toe het reeds bloeiende takke van die Vrouesendingbond, Strewersvereniging en Kinderkrans in die gemeente bestaan. Daar was reeds 'n pragtige nuwe pastorie en planne vir 'n kerkgebou is binne twee jaar ná afstigting opgestel. Dié gebou was glo een van Gerard Moerdyk se laaste kerkontwerpe.

Einde 1984, toe die gemeente 35 jaar oud was, was hier nog 1 039 belydende en 425 dooplidmate, terwyl die moedergemeente De Bloem onderskeidelik 1 592 en 550 gehad het. Nog 35 jaar later, einde 2014 toe Noordhoek 70 jaar oud was, het die belydende lidmate afgeneem tot 233 en die dooplimate tot 90. De Bloem se lidmaattalle was toe onderskeidelik 730 en 95.



</doc>
<doc id="103916" url="https://af.wikipedia.org/wiki?curid=103916" title="Melsele">
Melsele

Melsele is 'n dorp in die Belgiese provinsie Oos-Vlaandere en 'n deel-munisipaliteit van Beveren-Waas. Deur aanleg van nuwe woongebiede is die kern van Melsele gaan aansluit op dié van Beveren self. Hierdie deel-munisipaliteit is ná Beveren-sentrum die tweede wat inwoners betref (10 500). Melsele is een van die oudste bewoonde plekke in die Land van Waas. Dit was 'n landelike dorp waar ook klompemakerye geleë was.



Die stasie Melsele lê op spoorlyn 59 (Antwerpen – Gent).
Vanuit Antwerpen ry tram 3 tot die Krijgsbaan in Melsele.
Melsele lê tussen twee paaie in. Die A11 / E34 Sny die noorde van die dorp, en het 'n afrit na die dorp. Die A14 / E17 vorm die suidgrens van die Melsele, en dien die dorp via die afrit van Kruibeke. Tussen beide in gekruis die Gentse Baan, die N70 van Antwerpen na Gent, die dorp-sentrum.



</doc>
<doc id="103917" url="https://af.wikipedia.org/wiki?curid=103917" title="NG gemeente Volksrust">
NG gemeente Volksrust

Die NG gemeente Volksrust is ’n gemeente in die Nederduitse Gereformeerde Kerk se Oostelike Sinode en die moedergemeente van dié kerkverband op die dorp Volksrust, Mpumalanga. in 2016 het die gemeente bestaan uit 426 belydende en 100 dooplidmate terwyl die proses van samesmelting met Volksrust-Suid na verwagting in daardie jaar afgehandel sou word.

Die gemeente was eers deel van die moedergemeente Wakkerstroom, toe dit bearbei is deur ds. D.P. Ackerman. Reeds voor afstigting is dit egter heeltemal afsonderlik deur ’n hulpprediker, ds. J.I. de Wet, bearbei. Hy het op 2 Desember 1905 met werk begin. Op dieselfde dag is die kerkgebou ingewy deur ds. P.J. Wolhuter, destyds leraar van die gemeente Piet Retief.

Op 4 Junie 1910 het die Ringskommissie van Utrecht, in die dae toe die gemeentes in die gebied van die ou Nieuwe Republiek nog tot die Transvaalse Kerk behoort het, die gemeente Volksrust afgestig. Die eerste kerkraad het bestaan uit ses ouderlinge en nege diakens. Binne ses jaar is reeds die geliefde vader P.J. van Rensburg en twee diakens deur die dood weggeneem. Nie lank ná die stigting nie, is ds. J.I. de Wet tot eerste predikant van die nuwe gemeente beroep en word hy op 3 Desember 1910 as eerste leraar en herder bevestig. 

Die dorp Volksrust lê aan die grens van Mpumalanga en KwaZulu-Natal, nie ver van die voet van die geskiedkundig belangrike Majabuberg nie en dus in die Drakensberge op ’n hoogte van sowat 1 650 meter bo seespieël. Met sy stigting was die gemeente waarskynlik die enigste in Suid-Afrika wat lidmate in drie verskillende provinsies gehad het, naamlik Transvaal, Natal en die Oranje-Vrystaat. 

Die kerkgebou was reeds kort ná die gemeente se stigting heeltemal te klein, “en de gemeente hoopt door Gods genade binnekort of het kerkgebouw te vergroten, of een nieuw en doelmatig gebouw daartestellen”. Ds. De Wet kon egter eers in 1930 die huidige kerkgebou se hoeksteen lê. Dis ontwerp deur die vermaarde argitek Gerard Moerdyk.



</doc>
<doc id="103920" url="https://af.wikipedia.org/wiki?curid=103920" title="NG gemeente Bremersdorp">
NG gemeente Bremersdorp

Die NG gemeente Bremersdorp was een van twee gemeentes van die Nederduitse Gereformeerde Kerk in Swaziland (nou eSwatini), maar dit is ingelyf by die enigste oorblywende gemeente in dié land, Goedgegun. Die gemeente se middelpunt was op Manzini, wat vroeër as Bremersdorp bekendgestaan het.

Op 14 Oktober 1944 is die gemeente gestig. Maar die wyk Bremersdorp het uitgebrei gelê en dit het spoedig geblyk dat die leraar van Chrissiesmeer nie die werk hier behoorlik kan doen nie. Toe is in medewerking met die Ring van Lydenburg besluit om die res van Swaziland wat onder die gemeente van Barberton geressorteer het ook onder Bremersdorp te sny. Die gemeente van Bremersdorp het toe die hele deel van Swaziland ingesluit wat noord van die Usuturivier Iê, 'n baie groot en uitgestrekte gebied. 

Prop. C.J. van den Berg het toe tydelik die gemeente bedien, maar het 'n beroep na Sabie aangeneem. 'n Beroep is op ds. J.P. Joubert van Lydenburg uitgebring en hy het die beroep aangeneem. Hy was geen onbekende nie aangesien hy tevore die gebied bearbei het toe hy leraar van Chrissiesmeer was. In September 1949 is hy bevestig. Die gemeente was groot en uitgestrek en daar moes dikwels van 60 tot 100 km gereis word om een huisgesin te besoek. Ook Lourenco Marques het ná dier afstigting vir bearbeiding onder dié gemeente geval en dit was amper 200 km hiervandaan. 

Tog was daar destyds in Swaziland baie tekens van uitbreiding. In 1952 berig die gemeente se medewerker in "Ons gemeentelike feesalbum": “Die heidene leef hier aan ons deure, maar die bearbeiding is nie wat dit moet wees nie. Vir die hele Swaziland is daar maar net een sendeling, naamlik eerw. Malan, en die veld is vir hom veels te groot. In ons gemeente bearbei hy die heidene veral te Havelock-myn.”

Bremersdorp was destyds ’n hulpbehoewende gemeente en is daar voorspel dat dit sekerlik nog vir 'n lang tyd so sou bly.



</doc>
<doc id="103921" url="https://af.wikipedia.org/wiki?curid=103921" title="Trosden">
Trosden

Die trosden ("Pinus pinaster") is 'n indringerplant en keëldraende boom wat tot 15 m hoog kan word. Dit groei in berg- en laaglandfynbos aan die suidkus van die Wes-Kaap. Die boom is deur vroeë setlaars in die Kaapse Skiereiland ingevoer; dit was aanvanklik aangeplant om watervloei van Tafelberg af te verbeter.

Die boom is groot, keëldraend en met 'n keëlvormige kroon. Die bas het duidelike donker groewe. Die naaldblare is in pare.

Die boom is inheems in Mediterreense Europa en Noord-Afrika.




</doc>
<doc id="103923" url="https://af.wikipedia.org/wiki?curid=103923" title="Treurden">
Treurden

Die treurden ("Pinus patula") is 'n indringerplant en keëldraende boom wat tot 20 m hoog word. Dit groei in vogtige grasvelde, woudrande en paddeurgrawings. Die boom is inheems in Meksiko en Sentraal-Amerika. In Suid-Afrika groei dit in die oostelike gedeeltes; vanaf die Oos-Kaap; deur KwaZulu-Natal tot in die Laeveld.

Die boom is groot met 'n digte, geronde kroon wanneer volwassenheid bereik word. Die bas is grof en donker. Die naaldblare is in groepe van drie en neerhangend. Dit word gekweek vir kommersiële doeleindes in plantasies; die hout word gebruik vir konstruksiehout en papierpulp.





</doc>
<doc id="103927" url="https://af.wikipedia.org/wiki?curid=103927" title="Herman van Broekhuizen">
Herman van Broekhuizen

Dr. Herman Dirk van Broekhuizen (Rijssen, Overijssel, Nederland 17 Junie 1871 – Pretoria 4 Augustus 1953) was een van die vroegste spelers in ’n Suid-Afrikaanse nasionale rugbyspan (1896; die naam Springbokke is eers vanaf 1906 gebruik), ’n predikant in die Nederduitse Gereformeerde (1898–1917) sowel as die Nederduitsch Hervormde Kerk (1917–1925), ’n Volksraadslid (1925–1933), Suid-Afrika se spesiale gesant in Nederland en België (1933–1941) en ’n Afrikaanse taalstryder wat hom onvermoeid beywer het vir ’n Afrikaanstalige universiteit in Pretoria. Hy was ook ’n adviseur van die Afrikaanse Bybelvertaling van 1933.

Van Broekhuizen was ’n kleurryke en flambojante figuur wat reeds as jong man die wêreld deurreis het. As predikant was hy ’n omstrede figuur weens die politieke inslag van baie van sy preke. Sommige mense het beweer dat hy te veel van ’n politikus was om ’n goeie dominee te kon wees, en te veel van ’n dominee om ’n goeie politikus te kon wees. So het hy in 1899 met die uitbreek van die Tweede Vryheidsoorlog, pleks van aanbly in die NG gemeente Pretoria, waar hy sedert die vorige jaar hulpprediker was, die wapen opgeneem en by Danie Theron se Verkennerskorps aangesluit. Nadat hy in 1900 gevange geneem is, is hy tronkstraf opgelê en drie weke later uit Suid-Afrika verban en, hoewel hy ná die vrede toegelaat is om na die Kaapkolonie terug te keer, moes hy tot 1907 wag voor hy na Transvaal kon gaan. In 1914 het ’n vurige preek tydens die Maritz-rebellie daartoe gelei dat hy 18 maande tronkstraf opgelê is. Ná sy vrylating het hy oorgegaan na die Nederduitsch Hervormde Kerk omdat die kerk waarin hy en sy vader albei predikant was, volgens hom onbevredigend op die Rebellie gereageer het.

As politikus het hy gemengde welslae behaal. Sy emosies het glo in die pad gestaan en hy kon nooit leer om partypolitieke dissipline te aanvaar nie, want daarvoor was hy lewenslank te veel van ’n individualis.

Van Broekhuizen was die jongste van ds. Hermanus van Broekhuizen en sy vrou, Johanna van Beest van Andel, se vyf kinders. Albei sy ouers was Nederlanders van geboorte. Sy vader was met sy geboorte om gesondheidsredes tydelik in Nederland waar hy in Rijssen en Oosterbierum in die bediening gestaan het. So kon dit gebeur dat die jongste van die Van Broekhuizens se kinders in Nederland gebore is. Ná die gesin se terugkeer in Suid-Afrika was ou ds. Van Broekhuizen eers hulpprediker in die NG gemeente Winburg en toe van 1882 tot sy dood op 23 Oktober 1894 die NG gemeente Ficksburg se tweede leraar.

In dié uitgestrekte gemeente was die predikant sowat die helfte van die tyd afwesig op besoek aan die veraf wonende lidmate. Tog kon hy ook sorg vir die opvoeding van sy kinders en so kry Herman van Broekhuizen sy vroegste onderrig tot op die ouderdom van 12 by sy vader, en daarna op skool op Ficksburg en Senekal. Lewenslank het ds. Van Broekhuizen met groot waardering van sy ouerhuis gepraat. In die eenvoudige pastorie op Ficksburg is sy karakter gevorm. Die innige vroomheid van sy ouers het ’n stempel op sy lewe afgedruk. Op die togte wat hy as jong seun in die uitgestrekte gemeente saam met sy vader meegemaak het, het sy liefde gegroei vir die Vrystaatse natuur, vir die wye vlaktes en koppies, ook vir die grootse landskappe van Basoetoland, wie se grens net enkele kilometers van Ficksburg af geleë is. Hierdie liefde het hom sy lewe lank bygebly. Baie jare later, toe hy sy land in Nederland verteenwoordig het, kon hy in lewendige, sterk beeldende woorde die landskap van sy kinderjare teken.

Nadat hy die matrikulasie-eksamen aan Grey-kollege in Bloemfontein onder dr. Johannes Brill afgelê het, is hy na die Victoria-kollege vir verdere studie waar sy studentemaats hom gerespekteer en hy vele vriende gemaak het danksy sy jovialiteit en kameraadskaplikheid. Hierna het hy sy teologiese studie aan die Kweekskool voltooi. Enkele van sy meer behoudende dosente het hulle vererg oor sy liefde vir sport, maar op Stellenbosch het hy aan verskeie sportsoorte deelgeneem en Suid-Afrika in ’n span teen J. Hammond se toerspan van die Britse Eilande in 1896 verteenwoordig nadat hy net voor die vierde toets as plaasvervanger gekies is. So het hy in die eerste internasionale rugbytoets gespeel wat Suid-Afrika gewen het. Van die sowat 745 spelers (tot 2013) wat ’n toetswedstryd in die Groen-en-Goud gespeel het, is Van Broekhuizen al wat nooit in ’n Curriebekerwedstryd gespeel het nie. Hy het ook die onderskeiding dat hy die eerste speler in ’n nasionale Suid-Afrikaanse rugbyspan was wat Grey-kollege van Bloemfontein opgelewer het. Middel 2015 was Grey met 44 spelers sedert 1906 (toe die span die eerste keer as Springbokke bekendgestaan het) tweede op die ranglys van skole met die meeste Springbokke naas Paul Roos Gimnasium met 48.

Stellenbosch se jare lange rugbyafrigter A.F. (Oubaas) Markötter het Van Broekhuizen as een van die beste twee voorspelers beskou wat al ooit vir Suid-Afrika gespeel het. Op Stellenbosch het hy van 1893 tot 1898 vir die plaaslike rugbyspan gespeel en in 1895 en 1896 was hy onderkaptein. In laasgenoemde jaar en 1897 het hy vir die Westelike Provinsie se eerste rugbyspan uitgedraf en, soos reeds genoem, vir Suid-Afrika in 1896. Van sy spanmaats op Stellenbosch en/of vir die WP was (die latere di.) C.V. Nel, C.A. Neethling, M.S. Daneel en J.M. Hofmeyr. Hy was in 1896 ook lid van Stellenbosch se eerste rugbytoerspan, die Holy Brigade, wat dié naam gekry het omdat hulle nooit ’n druppel drank oor hul lippe laat gaan het nie. Nel, Neethling, Daneel en Hofmeyr was al vier ook lid van dié geskiedkundige span.

Nadat hy sy studie op Stellenbosch voltooi het, het hy ’n uitgebreide studiereis na Europa en Palestina onderneem in die geselskap van sy vriend (die latere ds.) C.A. Neethling. In Nederland het prop. Van Broekhuizen ’n tyd lank vertoef en bloedverwante besoek. Hy het hom met groot piëteit en nougesetheid ingeleef in die verskillende gemeentes waar sy vader predikant was. In Oosterbierum, sy vader se laaste Nederlandse standplaas, het die jong predikant voor die gemeentelede opgetree wat vir sy vader so ’n groot verering gehad het.

Van Nederland trek hy en Neethling deur Duitsland en Switserland na Italië. Daarna besoek hulle Griekeland en Palestina, wat ’n blywende indruk op prop. Neethling gemaak het. Hierna ontmoet hulle die Nederlandse skrywer Maarten Maartenz, wat hoofsaaklik in Engels geskryf het, met wie prop. Van Broekhuizen blywend in noue aanraking sou bly, nieteenstaande hul ingrypend uiteenlopende opvattings omtrent Engeland en die Britse kultuur. Oor Egipte het hulle deur die Rooisee weer na Suid-Afrika teruggekeer.

Hierdie reis was vir die vorming van die jong godgeleerde van die allergrootste belang. Daardeur is hy verhef bo die destyds enigsins beperkte geestelike horison van Stellenbosch. Hy het ’n breër visie gekry en het uitgegroei bo die kleinlikheid wat in die politiek van Suid-Afrika aan die einde van die 19de eeu so sterk gegeld het.

In 1898 is hy as hulpprediker van die NG gemeente Pretoria georden. Ds. Van Broekhuizen was een van die vurigste pleiters vir ’n nouer aansluiting tussen Transvaal, die Oranje-Vrystaat en die Kaapkolonie. Hy het beswaar gemaak teen die stelselmatige uitsluiting van Vrystaters en Kapenaars uit Transvaalse ampte en betrekkings, wat deur vele vooraanstaande mense in die ZAR voorgestaan is. Wat ds. Van Broekhuizen nie kon insien nie, was dat hierdie uitsluiting hoofsaaklik die gevolg was van gegronde vrese vir die gevaar van die verengelsing van Transvaal.

Pres. Paul Kruger het, hoewel hy lidmaat van die Gereformeerde Kerk was, die vurige jong predikant raakgesien en hom oor talle netelige vraagstukke geraadpleeg. Op die belangrike laaste sitting van die uitvoerende raad van die ZAR aan die vooraand van die Tweede Vryheidsoorlog het pres. Kruger Van Broekhuizen gevra om die verrigtinge met ’n gebed af te sluit, bewys van hoe hoog die jong hulpleraar in die hoofstad aangeslaan is. Toe die Volksraad op 9 Oktober 1899 besluit om sy ultimatum aan Groot Brittanje te stuur en iemand meer onder die illusie verkeer het dat oorlog vermy kon word nie, het hy sy trae volksgenote aangespoor om hul plig vir hul vaderland te doen.

Vir homself was dit ’n gewetenskonflik of hy by sy gemeente moes bly en die lidmate in die Republikeinse hoofstad geestelik versorg en of hy sy innerlike drang moes gehoorsaam om na die front te gaan. Pas ná die uitbreek van die Driejarige Oorlog, toe sy kollega, ds. H.S. Bosman, terug in die gemeente was, het Van Broekhuizen by Danie Theron se Verkennerskorps aangesluit. Hy is op kommando weg, maar moes dringend terugkeer na Pretoria omdat sy ma ernstig siek was. Hy het op 12 Junie 1900 in die hoofstad aangekom en is die volgende dag deur die Britse militêre owerheid in hegtenis geneem. Omdat hy geweier het om die eed van neutraliteit (volgens sommige bronne die eed van trou) voor genl. Maxwell, die Engelse goewerneur van Pretoria, af te lê is hy tronkstraf opgelê. Hy is egter op parool vrygelaat en moes twee keer per week by Maxwell rapporteer. Ná drie weke is hy uit Suid-Afrika gedeporteer en het lord Alfred Milner geweier dat hy terugkeer. Hy kon sy predikantspligte in Pretoria eers bykans sewe jaar later hervat.

Deur middel van die hulp van die Boerevriend William T. Stead het ds. Van Broekhuizen daarin geslaag om die Europese vasteland te bereik nadat hy veronderstel was om in Engeland te bly. In Nederland het dr. W.J. Leyds hom aangeraai om in Amerika geld te gaan insamel vir die vroue en kinders in die konsentrasiekampe. Hy het dit reggekry om groot bedrae in te vorder terwyl hy self met die minste moontlik klaargekom het. Hy het ook tydens die oorlog lesings in Amerika en Europa gehou om steun vir die Boere se saak te werf. Uit dr. Leyds se gepubliseerde korrespondensie is dit bekend dat die konsul-generaal van die Zuid-Afrikaansche Republiek in Londen, Montagu White, wat terselfdertyd as die Transvaalse predikant in die Verenigde State was, met die grootste lof van sy werk in Amerika gepraat het: "It gives me great pleasure to testify to the excellent work which has been done here by the Rev. Mr. van Broekhuizen. He has collected quite large sums and his expenses have been ridiculously small." Sy sprekerstalent het hy ook ten volle in diens van sy volk gestel. Ook daarvan getuig Montagu White: "Van Broekhuizen made an excellent speech last night at the Columbus Hall; I only regret that the vast majority of the audience, … were hardly worth of so fine an effort." Terwyl hy in Amerika was, het ds. Van Broekhuizen mense ontmasker wat kwansuis geld vir die Boeresaak ingesamel het, maar dit vir eie gewin gedoen het.

In 1902, met sy terugkeer na Nederland, het pres. Kruger hom gevra om as sy persoonlike predikant op te tree. Dit was nadat die ZAR-regering ná die Slag van Dalmanutha besluit het die staatspresident was te oud en swak om in die oorloggeteisterde Transvaal aan te bly en dat hy na Europa moes gaan om hulp en simpatie van Europese leiers te kry. Op 11 September 1900 het hy die Transvaalse grens oorgesteek onderweg na Lourenço Marques, van waar hy met die "Gelderland", wat koningin Wilhelmina spesiaal vir dié doel gestuur het, na Marseille gevaar het. Kruger het vir die duur van die oorlog in Nederland gebly en toe saam met sy geselskap na Clarens in Switserland verhuis waar hy op 14 Julie 1904 oorlede is. Wat dr. Van Broekhuizen vir die bejaarde president in sy laaste, moeilike lewensjare beteken het, kan kwalik oorskat word. Die jong predikant was toe nog skaars 30 jaar oud, maar hy het so ’n diep geestelike lewe gehad dat hy vir die bejaarde Kruger, wat so swaar onder die leed van die Driejarige Oorlog en sy ballingskap gebuk gegaan het, tot godsdienstige steun kon wees. Hy is later met die ou president se kleindogter Elsie Eloff getroud, die dogter van F.C. en Elsie Eloff. Hulle het mekaar in die suide van Frankryk ontmoet in die tyd toe sy haar oupa in ballingskap vergesel het.

Weens sy streng anti-Britse gesindheid, wou die nuwe Transvaalse owerheid onder lord Alfred Milner ná die vrede nie toelaat dat hy weer in Pretoria gaan woon nie of, volgens nog ’n bron, selfs die kolonie binnekom nie. In Februarie 1903 het hy tydens ’n erediens op Robertson gebid vir pres. Kruger se verlossing uit ballingskap en vir sy "verdrukte, vertrapte en verjaagde" volk. Boonop het hy tydens die erediens nagelaat om te bid vir die Britse koning, soos destyds die vereiste was. So het hy hom aan majesteitskennis (skending van die vors se naam) skuldig gemaak, soos die assistent-residentmagistraat van Robertson, Frederick Rossouw, getuig het toe die saak teen ds. Van Broekhuizen in Oktober 1903 in die rondgaande hof op Worcester verhoor word. Ook D.N. During, Robertson se burgemeester, het in dié saak getuig en gesê dat die preek nie dié van "een loyaal mensch" was nie. Ds. Van Broekhuizen het die aanklagte ontken en aangevoer dat hy nie opruiend gepreek het nie, maar net op sy gewone manier, "met vuur". Hy het tog erken hy was verbitterd jeens die Britse owerheid wat nie wou toelaat dat hy na Transvaal terugkeer nie.

Die jurie het pas ná die aanvoer van getuienis hul uitspraak voorgelees en die jong predikant onskuldig bevind, onder luide toejuiging van die stampvol hofsaal. Die vermoënde boer van Saxenburg Georg Jacob de Villiers, wat ds. Van Broekhuizen per motor Worcester toe gebring het vir die hofsaak, het die reusebedrag van £800 saamgebring ingeval hy die dominee se boete of borgtog moes betaal.

Die NG gemeente Kuilsrivier het op 20 Januarie 1903 van die NG gemeente Durbanville afgestig. Voor die tyd het die leraar van die moedergemeente Kuilsrivier op vasgestelde Sondae besoek om daar godsdiensoefeninge in ’n skoolgeboutjie waar te neem. Die gemeente se lidmaattal was met afstigting net sowat 280. Op ’n gekombineerde kerksraadsvergadering is ds. J.P. van Heerden tot eerste leraar beroep, maar nadat hy vir die beroep bedank het, is ds. Van Broekhuizen op 1 Junie daardie jaar beroep. Op Donderdag 13 Augustus 1903 het ’n groot aantal belangstellendes met sowat 50 rytuie die nuwe leraar by Kuilsrivierstasie gaan ontmoet. Daar het hy adresse namens die kerkraad en die gemeente ontvang, en van Pieter de Wet namens die skool en leerlinge. By sy aankoms by sy tydelike woning het die kinders vir hom ’n verwelkomingslied gesing. Die teksvers van sy intreepreek was 1 Petrus 5:2: "Weidt de kudde Gods." Hy het vertel hoe hy belet is om sy werk in Pretoria voort te sit en hoe hy geleer het om sy patriotisme aan die wil van die Here te onderwerp. Tussen die oggend- en die aanddiens is al die besoekers deur die vroue van die kerkraadslede op ’n middagete onthaal.

Op ’n kerkraadsvergadering in September daardie jaar is besluit om £4 700 vir die boufonds te leen, wat voor einde 1904 in vier paaiemente terugbetaal moes word. Reeds daardie aand het iemand £500, nog iemand £300 en heelwat ander lede £10 elk geskenk. Op Donderdag 3 Maart 1904 kon prof. N.J. Hofmeyr die kerkgebou se hoeksteen lê. Ná ’n plegtige opening met Skriflesing en gebed het ’n dameskoor onder leiding van Pieter de Wet gesorg vir koorsang. Nadat ’n paar dokumente in ’n verseëlde blik onder die hoeksteen geplaas is, het die bejaarde professor met ’n slag van die silwertroffel verklaar dat die hoeksteen behoorlik gelê is.

In Nederland het ds. Van Broekhuizen op pres. Kruger se kleindogter Elsie Francina (Ellie) Eloff verlief geraak. Elsie van Broekhuizen was die dogter van Frederik Christoffel (Frikkie of Ryk Freek) Eloff (9 Februarie 1850 – 14 November 1924) en Elsje Francina Kruger (19 Maart 1853 – 21 Oktober 1924). Haar grootouers aan moederskant was pres. Paul Kruger en sy vrou Gezina Susanna Wilhelmina du Plessis (5 Mei 1831 – 20 Julie 1901). Haar agt sibbes was Sarel Johannes, Gezina Susanna Frederika Wilhelmina Jacobsz, Susanna Cornelia Jacobsz, Stephanetta Johanna Paulina "Nettie" Bredell, Stephanus Johannes Paulus, Frederik Christoffel en Dirk Postma.

Kuilsrivier se toe reeds 32-jarige predikant is op 15 Januarie 1904 in die Groote Kerk in Kaapstad met Ellie Eloff in die huwelik bevestig nadat die Transvaalse owerheid toe reeds twee maal geweier het dat hulle in die bruid se geboortestad, Pretoria, trou. "De Zuid-Afrikaan" het twee kolomme aan die huwelik afgestaan en berig amper al die lidmate van die bruidegom se gemeente was daar en het waarskynlik met perdekarre of per trein na die middestad gekom. Van die vooraanstaande gaste was hoofregter lord Henry de Villiers en Marie Koopmans-de Wet, lede van die Kaapse Wetgewende Vergadering, drie hoogleraars van Stellenbosch en agt predikante van omliggende gemeentes. Die koerant het selfs ’n lys van die indrukwekkende trougeskenke weergegee, onder meer die tafel en ses stoele van okkerneuthout geskenk deur pres. Kruger (wat in Julie daardie jaar sou sterf) en die pragtige Bechstein-klavier van die bruid se vader, Frikkie Eloff. Onder die ander geskenke is die messegoed en kombuisgerei van die Kuilsrivierse Strewersvereniging uitgesonder. Ds. Van Broekhuizen het in sy toespraak gesê dit is sy strewe om te doen wat hy kan vir Suid-Afrika en sy Kerk se welsyn. Hy het gesê daar is tereg opgemerk dat hy gely en gestry het, maar dat hy vir land, volk en taal selfs meer sou ly.

Vier kinders is uit Herman en Ellie van Broekhuizen se huwelik gebore. Herman Frederik, die oudste seun, het lewenslank met sy gesondheid gesukkel en is oorlede toe hy 59 was. Johanna, wat Nannie genoem is, was ’n skrywer van kindergedigte en toneelstukke. Sy was nooit getroud nie en het aangesluit by die Sofiste, vir wie sy ’n prediker was. Hul jongste dogter is in 1917 gebore en, nes die oudste dogter, wat op Kuilsrivier oorlede is, na hul ma genoem: Elsie Francina. Sy was getroud met Hendrik van Huyssteen en het in George afgetree.

Ellie van Broekhuizen het ’n groot invloed op haar man gehad. Die egpaar het die groot voorreg van ’n harmonieuse huwelikslewe gehad. Sonder sy vrou met haar aristokratiese lewenshouding, haar besadigdheid, beskeidenheid en deursettingsvermoë sou hy nooit die rol kon gespeel het wat hy vervul het nie.

Die kerkraad het waarskynlik besef dat die pastorie vir so ’n gesiene egpaar soos die Van Broekhuizens iets heel besonders moes wees. Die indrukwekkende verdiepinggebou met sy breë houttrap, marmerkaggels en groot onthaalvertrek is op Dinsdag 4 Oktober 1904 ingewy toe etlike vername sprekers die woord gevoer het.

Die eerste kindjie wat vir die bewoners van dié imposante pastorie gebore is, was Elsie Francina op 29 Junie 1905. Haar vader het haar gedoop met Marie Koopmans-de Wet en die baba se oupa en oupa aan moederskant, Frederik en Elsie Eloff, asook haar oom, dr. Hendrik van Broekhuizen, as getuies. Aangesien mev. ds. Van Broekhuizen ’n verfynde dame was, het sy ’n Franse vrou as huishoudster na Kuilsrivier saamgebring. Eendag moes dié huishoudster die pastorie se stoep met wassoda skoonmaak, soos die gebruik destyds was. Ongelukkig het sy bytsoda van die winkel bestel en dit in die emmer gegooi. Klein Elsie het nadergekruip en van die waswater gedrink. Sy is twee dae later oorlede. Haar oorskot is einde 1906 saam met die Van Broekhuizens na Pretoria gebring waar dit langs haar beroemde oupa in die Heldeakker begrawe is.

Binne twee jaar ná afstigting en skaars nege maande nadat prof. Hofmeyr die hoeksteen gelê het, is die Kuilsrivierse kerk ingewy. Die argitek, die gebore Nederlander Folkert Wilko Hesse, se plan is uitgevoer deur die plaaslike boumeester Charl Baard Joubert. Tom Cooke, die Engelssprekende skrynwerker van Kuilsrivier, het die banke vervaardig. Die inwyding was op 29 November 1904. Die gebou het amper £5 200 gekos, die meubels ingesluit. Uitgelese gaste het die inwyding bygewoon, onder wie mev. Van Broekhuizen se ouers, H.C. Bredell, voormalige privaat sekretaris van pres. Kruger, die argitek, lede van die Kaapse Wetgewende Vergadering en 14 predikante. Ná ’n kort byeenkoms in die ou skoolgebou, ’n afskeidspreek deur ds. A.D. Lückhoff, leraar van Durbanville toe Kuilsrivier nog deel van die moedergemeente was, en die sing van psalms het de plegtige optog na die kerkgebou begin. Die oudste ouderling het vooraan gestap met ’n geopende Bybel op sy hande, ná hom die drie lede van die boukommissie, dan die argitek en die boumeester. Ná hulle die dienende en rustende kerkraadslede, ds. Van Broekhuizen, leraars van elders, die lidmate van Kuilsrivier en laastens lidmate van elders en vriende.

Op die trap van die nuwe gebou het prof. N.J. Hofmeyr die deur ontsluit en terwyl die optoggangers die kerk betree het, het die koor onder leiding van Pieter de Wet gesing. Ds. B.P.J. Marchand van Rondebosch het hierna Ps. 132 gelees, ds. Hofmeyr het ’n gebed gedoen en Nancy de Villiers het ’n solo gelewer. In sy wydingsrede het ds. Adriaan Moorrees, toe nog leraar van die Paarl, maar wat in 1908 prof. Hofmeyr se opvolger aan die Kweekskool sou word, na aanleiding van Gen. 28:17 daarop gewys dat die Here nie aan ’n plek gebonde is nie. Sowat duisend mense was in die kerk teenwoordig. Almal kon nie sitplek kry nie, maar die medewerker van "De Kerkbode" het opgemerk dat selfs dié in die uithoeke van die gebou die plaaslike predikant kon hoor praat. Vier dae later is die eerste lidmate van die gemeente voorgestel. Die eerste doopsbediening het reeds voor ds. Van Broekhuizen se bevestiging plaasgevind en wel op 23 Maart 1903. Die eerste paartjie wat ds. Van Broekhuizen in die sierlike kerk in die huwelik bevestig het, was Jakobus Petrus Joubert en Anna Maria Catherina Bosman.

Dis interessant om daarop te let dat ds. Van Broekhuizen en prof. Hofmeyr drie jaar later albei ook opgetree het tydens die inwyding van die nuwe kerkgebou van die NG gemeente Ficksburg, waar ds. Van Broekhuizen se vader die tweede leraar was. Die nuwe kerk van Ficksburg is ingewy op 12 April 1907. ’n Uitgebreide program is by dié geleentheid opgevoer. Die verrigtinge het geduur van die Vrydagmôre halfagt tot laat die Sondagaand. Die Wydingsdiens is gehou deur die 80-jarige prof. Hofmeyr, skoonvader van ds. J.D. Kestell, wat toe leraar van Ficksburg was, en die orrel is bespeel deur prof. P.K. le Roux. Die kinderdiens is gelei deur ds. Herman van Broekhuizen.

Ná die voltooiing van die kerkgebou was dit ’n groot probleem vir die predikant en gemeente dat die toring ’n uurwerk kortgekom het. Ds. Van Broekhuizen het blykbaar besoek afgelê by Daniël Bosman van Stellenbosch, destyds eienaar van die florerende Halfway House Hotel, en volgens oorlewering vir hom gesê: "Mnr. Bosman, ek wil u ’n groot guns vra: wil u nie vir ons die uurwerk vir die kerk skenk nie?" Bosman het glo gesê hy sou dit doen, mits die kerkraad daarby skryf: "Koop julle drankies by Bosman's Halway House." Ds. Van Broekhuizen kon so ’n aanbod nie aanvaar nie en het toe gegaan na Francois Jean van Helslandt Duminy van die plaas Welgemoed (waarop ’n voorstad van Bellville later uitgelê is, om te hoor of dié bekende, vermoënde boer bereid sou wees om die uurwerk te skenk. Duminy het verstaan dit sou hoogstens £15 kos en aangesien hy dit moeilik kon weier, is ds. Van Broekhuizen daar weg met ’n belofte dat Duminy die kerk sou help. Die horlosie is gekoop en ingebou, maar Duminy het nie die geld inbetaal soos ooreengekom nie. Die firma wat die horlosie ingebou het, het hom weer besoek, met die rekening vir die horlosie wat die verbysterende bedrag van £220 beloop het in ’n tyd toe ’n predikant se salaris £300 per jaar was. Duminy het sy oudste seun opdrag gegee om sy perd te roskam, daarna te bad en skeer en sy kisklere aan te trek sodat hy ’n koevert met ’n tjek vir die volle bedrag daarin aan ds. Van Broekhuizen kon gaan oorhandig. Met die gemeente se kwarteeuviering het ds. Van Broekhuizen as een van die besoekende predikers getuig dat elke steen in die kerkgebou getuig het van die gemeentelede se opofferings.

Twee sake wat ds. Van Broekhuizen op Kuilsrivier ontstel het, was die gebrek aan Bybelkennis wat hy by die jong mense tydens katkisasie bespeur het. Dit het hy toegeskryf aan die uitsterf van die gebruik om gereeld huisgodsdiens te hou. Ook het die feit dat Bosman se hotel feitlik langs die kerkgebou was, hom omgekrap. Dié wou volgens oorlewering by die predikant weet waarom die gemeente dan hul kerkgebou reg langs sy hotel gebou het.

Met die Van Broekhuizens se vertrek na Pretoria in Desember 1906 was hulle net meer as drie jaar in die gemeente, maar die eerste predikant het ’n onuitwisbare indruk gelaat. Die kerkgebou is vandag nog ’n lewende monument vir sy versiendheid terwyl die imposante pastorie tot omstreeks 1980 getuig het van die eerste leraarspaar se aansien en goeie smaak. Van Broekhuizenstraat in Kuilsrivier is na die leraar genoem.

Terwyl Kuilsrivier destyds nog ’n klein dorpie en gemeente was, het ds. Van Broekhuizen hom ná sy bevestiging in die NG gemeente Pretoria in een van die grootste en belangrikste gemeentes in die Transvaalse Kerk bevind. In dié gemeente sou hy bly tot in 1917 en daarna in die Hervormde gemeente Pretoria, waarvan hy op 4 Oktober 1925 afskeid geneem het nadat hy lid van die Volksraad geword het.

Terwyl hy in Pretoria was, het ds. Van Broekhuizen dit betreur dat hy sy Europese verblyf vir algemene ontwikkeling gebruik het, maar nie ’n bepaalde studieplan voltooi het nie. Hy het mettertyd ál meer onbevredig gevoel weens die gemis aan afsluiting van sy studies en die bekroning daarvan met ’n Nederlandse graad. In 1912, toe hy nog NG predikant was, kry hy ’n jaar studieverlof wat hy deurbring aan die Universiteit van Utrecht. Hy het egter nie daarin geslaag om toe sy doktorale studie te voltooi nie. Dit was vir hom ’n teleurstelling, maar moontlik was dit ook ’n bewys van gebrek aan insig in die groot taak wat hy hom voorgeneem het. Tien jaar ná sy onsuksesvolle studieverlof keer hy in 1922 na Nederland terug om sy doktorale studie te voltooi. Dié keer slaag hy, want aan die Universiteit van Leiden promoveer ds. Van Broekhuizen met ’n proefskrif getiteld "Die wordingsgeskiedenis van die Hollandse Kerke in Suid-Afrika, 1652–1804".

Ds. Van Broekhuizen het vroeg reeds groot belangstelling in die taal en kulturele aangeleenthede van die Afrikanervolk getoon. Op 22 Augustus 1902 het op die 27ste Nederlandse Taal- en Letterkundige Kongres ’n vurige pleidooi gelewer vir Afrikaans as die toekomstige taal van sy volk. Hy, as Nederlander van huis uit, het beter as vele van sy landgenote gesê dat Hoog-Nederlands geen toekoms meer in Suid-Afrika gehad het nie en hy het die moed gehad om dit in die openbaar, en dit in Nederland, te sê.

Ná die inwerkingtreding van die Transvaalse Onderwyswet van 1907 was hy ’n kampvegter vir moedertaalonderwys en het hy as voorsitter van die Afrikaans-Hollandse Taalvereniging opgetree. Op 6 en 7 April 1911 het hy saam met ander gesiene mense soos oudpres. F.W. Reitz, prof. Adriaan Moorrees, dr. D.F. Malan, prof. Blommaert en genl. C.F. Beyers in die onderste saal van die Kollegegebou op Stellenbosch aan Suid-Afrika se eerste Taalkonferensie deelgeneem. Die studente het almal stokkiesgedraai om na die saal te stroom wat ’n "toneel van uitbundige patriotisme en taalgeesdrif" geword het. Die belangstelling wat dié tweedaagse konferensie ontketen het, was so groot dat al die toesprake gebundel en in druk onder die titel "Wij Zullen Handhaven" uitgegee is. Dit is dieselfde titel waaronder ds. Van Broekhuizen se vlugskrif oor Afrikaners se taalregte en -stryd in 1908 by Volkstem-Drukkerij verskyn het.

In 1909 was hy ’n stigterslid van die Suid-Afrikaanse Akademie vir Wetenskap en Kuns, toe nog die Suid-Afrikaanse Akademie vir Taal, Lettere en Kuns genoem. Die Akademie het hom in 1949 ’n lewenslange erelid gemaak. Die volgende jaar was hy as voorsitter van die Pretoriase Christelike Jongeliedevereniging die stukrag agter die eerste Krugerdagviering op 10 Oktober, sy vrou se oupa se geboortedag. In sy hoedanigheid as voorsitter van die Pretoriase CJV het hy in 1913 die eerste Afrikaanse sangwedstryd in die hoofstad gereël.

Hy was van 1911 af lid van die Maatschappij der Nederlandse Letterkunde. Nadat hy in 1924 lid geword het van die raad van die Transvaalse Universiteitskollege (Tukkies, die latere Universiteit van Pretoria) het hy hom sterk beywer vir die totstandkoming van ’n selfstandige Afrikaanse universiteit, pleks van ’n Engelse of tweetalige instelling. Op die vergadering wat in 1932 gehou is en waarop besluit is dat die universiteit Afrikaans sou word, het dr. Van Broekhuizen, hoewel destyds ondervoorsitter, as voorsitter opgetree. Hy het dan ook tot sy dood aktief vir die belange van die universiteit gewerk.

Op 18 April 1953, skaars vier maande voor sy dood, het die Universiteit van Pretoria ’n eredoktorsgraad in die wysbegeerte aan hom toegeken vir die "groot dienste wat hy oor ’n tydperk van 50 jaar aan die Afrikaanse kultuurbeweging en aan die Universiteit van Pretoria gelewer het". Van sy ander geskrifte sluit in: "Zuid-Afrika's vertrouwen" (1901), "Strijd en oorwinning" (1903), "Trek niet op" (1914) en "De Bijbel en het bolsjewisme" (1923).

Ds. Van Broekhuizen was teenwoordig op die stigtingskongres van die Nasionale Party in Transvaal in Pretoria en het die vergadering op 25 Augustus 1914 met gebed geopen. Op Sondagaand 13 September 1914 het hy in die Bosmanstraatse NG kerk in Pretoria ’n preek na aanleiding van 2 Kron. 11:4 gelewer: “Zo zegt de HEERE: Gij zult niet optrekken, noch strijden tegen uw broederen; een ieder kere weder tot zijn huis, want deze zaak is van Mij geschied. En zij hoorden de woorden des HEEREN, en zij keerden weder van tegen Jerobeam te trekken.” (Volgens die Suid-Afrikaanse Biografiese Woordeboek was dit Numeri 14:42–43: “Trekt niet op, want de HEERE zal in het midden van u niet zijn; opdat gij niet geslagen wordt, voor het aangezicht uwer vijanden. Want de Amalekieten, en de Kanaänieten zijn daar voor uw aangezicht, en gij zult door het zwaard vallen; want, omdat gij u afgekeerd hebt van den HEERE, zo zal de HEERE met u niet zijn,”, maar dié teks blyk minder waarskynlik te wees.) In hierdie preek het hy die inval van die Unietroepe in Duits-Suidwes-Afrika veroordeel en is daarom kort ná die erediens in hegtenis geneem en 18 maande tronkstraf opgelê. Volgens die Suid-Afrikaanse Biografiese Woordeboek het hy eers ná die preek aktief aan die Rebellie deelgeneem voor hy gevange geneem is. En volgens sy breedvoerige biografie in die "Jaarboek van de Maatschappij der Nederlandsche Letterkunde te Leiden, 1951–1953" is ’n losprys op sy kop geplaas.

Hy sou later sê die 1914-rebellie was ’n hoogtepunt van sy lewe omdat hy in die gevangenis bevriend geraak het met onder andere genl. C.F. Beyers en Christiaan de Wet asook oudpres. M.T. Steyn. Van sy ander medegevangenes was die latere minister P.G.W. Grobler en dr. H.C.M. Fourie. So het hy bevriend geraak met van die mees vooraanstaande en edelste Afrikaanse persoonlikhede van destyds. Hy het vir die res van sy lewe nooit moeg daarvoor geword om in openbare redevoering en in persoonlike gesprekke van sy ervaring in die tronk te vertel nie. In die Rebellie het Van Broekhuizen die beste kans van sy lewe gehad om nie alleen naam te maak nie, maar ook om te bewys dat hy werklik die daad by die woord kon voeg.

Deels weens die NG Kerk se onpartydige houding jeens die Rebellie het ds. Van Broekhuizen ná sy vrylating in 1917 ’n beroep na die Hervormde kerk Pretoria aanvaar. Met die uitbring van dié beroep is die kerkwet nie heeltemal in ag geneem nie sodat daarvoor ’n buitengewone Algemene Vergadering van die kerk moes saamkom.

Mev. Van Broekhuizen het op talle gebiede leiding geneem en was byvoorbeeld lid van die komitee wat die vroueoptogte gereël het om te betoog teen die gevangenisstraf wat haar man en ander rebelle in 1914 opgelê is. Sy was ook ’n stigterslid van die Nasionale Vroueparty, die vrouevleuel van die Nasionale Party in die tyd voor vroue in 1930 stemreg gekry het. Sy was Transvaalse voorsitter van die Federale Vroueraad en stigterslid van die Bond van Afrikaanse Moeders.

Vanweë sy belangstelling in die politiek, wat hy eintlik al jare lank bo sy voltydse beroep as predikant gestel het, het dr. Van Broekhuizen hom in ’n tussenverkiesing op 15 September 1925 verkiesbaar gestel en is hy verkies tot Volksraadslid vir die Nasionale Party in die kiesafdeling Pretoria-Distrik (Suid):

Met die herafbakening tussen die verkiesing van 1924 en dié van 1929 het drie Transvaalse setels in die slag gebly: Pretoria-Distrik (Noord), Pretoria-Distrik (Suid) (albei NP-setels) en Witwatersberg, ’n SAP-setel. Agt nuwe kiesafdelings het ontstaan, maar in 1929 se verkiesing het Van Broekhuizen hom verkiesbaar gestel in Wonderboom, ’n kiesafdeling wat reeds voor die verkiesing van 1920 geskep is en wat B.J. Pienaar gemaklik in 1924 vir die NP gewen het toe hy amper driekwart van die stemme op hom verenig bo die SAP-kandidaat. In 1929 het Van Broekhuizen met twee derdes van die stemme gewen:

Voor die 1933-verskiesing het die NP en SAP ’n koalisie aangegaan ingevolge waarvan hulle nie mekaar se kandidate sou teenstaan nie en wat einde 1934 gelei het tot die stigting van die Verenigde Party. Die vergrote getal uitgebragte stemme in dié verkiesing was vanweë die parlement se besluit in 1930 om stemreg aan vroue toe te ken. Nou wen Van Broekhuizen met ’n verkleinde aandeel van die stemme teen die onafhanklike P.A. Taljaard:

In die Volksraad, wat van 1924 tot 1933 deur die Pakt-regering beheer is, het dr. Van Broekhuizen moeite gedoen om te sorg dat Pretoria ’n onafhanklike, Afrikaanse universiteit kry. Hy het hom ook met welslae beywer vir pensioene vir die oudamptenare van albei die eertydse Boererepublieke, wat al amper 25 jaar vantevore ophou bestaan het. Tog was sy parlementêre werk eintlik net matig suksesvol. Sedert die einde van die Eerste Wêreldoorlog was Van Broekhuizen te veel politikus om ’n goeie predikant te wees, maar in die Volksraad was hy te veel predikant om ’n goeie politikus te wees. Sy emosionaliteit het hom gekniehalter. Boonop het hy hom nooit aan partydissipline leer onderwerp nie. As partylid kon min kollegas op hom staatmaak, want hy het altyd ’n individualis gebly.

In 1933 is hy as die eerste buitengewone gesant en gevolmagtigde minister van die Unie-regering in Nederland (en later ook België) aangestel waar hy hom veral beywer het vir beter betrekkinge tussen Suid-Afrika en dié twee stamlande. Vanweë sy talryke redevoerings wat hy oral in Nederland gehou het, het Van Broekhuizen ’n groot aanhang gekry. Hy het tot elke laag van die bevolking gespreek, en tog was sy missie nie geslaagd nie omdat hy nie die vermoë gehad het om die betrekkinge tussen Nederland en Suid-Afrika aan te pas by die moderne ontwikkeling van die Suiderland nie.

Met die uitbreek van die Tweede Wêreldoorlog bied hy, as aanhanger van genl. J.B.M. Hertzog, wat pas bedank het weens Suid-Afrika se oorlogsverklaring teen Duitsland, sy bedanking aan die nuwe premier, genl. Jan Smuts, maar op laasgenoemde se versoek bly hy in sy amp aan. Ná die inval van die Duitse krygsmag in Nederland op 10 Mei 1940 het dr. en mev. Van Broekhuizen kort daarna (onder lewensgevaar, volgens een bron) na Engeland uitgewyk en in Londen gaan woon, maar einde 1941 na Suid-Afrika teruggekeer – nadat hy sy ontslag as gesant gekry het – omdat mev. Van Broekhuizen se gesondheid nie bestand was teen die Engelse weer nie. By sy uittrede as gesant in Nederland het koningin Wilhelmina die Groot Kruis van Oranje-Nassau aan hom toegeken.

Ellie van Broekhuizen, sy eggenote, is in 1945 oorlede. In Mei 1946 het hy besoek aan Nederland gebring toe hy uit Johannesburg per "vliegmachine" in Den Haag aangekom het. Hy het met sy aankoms aan die "Nieuwe Leidsche Courant" vertel hoe swaar die Tweede Wêreldoorlog vir hom was, veral die verlies van sy vrou. Dié koerant het in ’n kort beriggie onderaan sy voorblad berig die rustende gesant se dogter, wat kort voor die oorlog in Den Haag getroud is, het toe in Port Elizabeth gewoon en reeds drie kinders gehad. In 1947 het dr. Van Broekhuizen by Klasie Havenga se Afrikanerparty aangesluit wat hom beywer het vir die behoud van genl. J.B.M. Hertzog se politieke sienswyse. Omdat hy toe reeds 76 jaar oud was, kon dr. Van Broekhuizen egter nie meer ’n noemenswaardige rol in die politiek speel nie. Ná sy vrou se dood het dr. Van Broekhuizen glo begin vereensaam. Hy het nog sowat agt jaar geleef en is op 4 Augustus 1953 in Pretoria oorlede. Sy begrafnisdiens was op 7 Augustus vanuit die Bosmanstraatse NG kerk, waarna hy in die Ou Kerkhof, ook in Pretoria, begrawe is.

Dr. Van Broekhuizen is beskryf as ’n forse figuur met uitdrukkingsvolle oë en (later in sy lewe) silwergrys hare. Hy was ’n hoflike man, ook in die kring van sy gesin met sy vrou en kinders, wat van nature gemaklik met almal oor die weg gekom het, ongeag hul stand, rang of leeftyd. Hoewel hy ’n besielde vegter vir sy oortuigings en die taal en kultuur van die Afrikanervolk was, was hy trots op sy Nederlandse afkoms. Hy was baie lief vir die Nederlandse koningshuis en vir die Nederlandse kultuur. Lewenslank was hy ’n vurige voorvegter vir Nederland in Suid-Afrika. Hiernaas het sy hart uitgegaan na die roemryke tradisies van die Voortrekkers. Hy was ook trots daarop dat hy behoort het tot die Afrikaanse volk, wat hulle tydens hul hele geskiedenis so dapper gedra het.

Sy geaardheid was by uitstek dinamies maar ook emosioneel. Sy imposante figuur, sy akteurstalent, sy vurigheid en sy fyn aanvoeling vir die omstandighede het alles daartoe bygedra dat hy ander kon besiel. Waar hy ook al gewerk het – in die kerk, politiek en diplomasie – het stukrag van hom af uitgegaan. In sy werk het hy altyd ’n sekere buigsaamheid of soepelheid getoon wat geïnspireer is deur sy uitgebreide mensekennis. Dit het hom in staat gestel om hom by elke lewensituasie aan te pas en die beste daarvan te maak, al was dit onder die omstandighede ook hoe moeilik. Dit het hy getoon as banneling, gevangene, predikant, redevoerder en sportman. Hy het die seldsame gawe gehad om ’n netelige situasie te beredder deur die juiste woord te sê. Hierin het sy fyn humorsin nuttig te pas gekom.

Van Broekhuizen was ’n man van teenstelling: ondank sy buigsaamheid kon hy soms star en onverdraagsaam wees. Vir sy volkshelde soos pres. Paul Kruger en genls. C.F. Beyers en Hertzog sou hy sy lewe opoffer, maar dié wat hom nie goedgesind was nie, soos genls. Louis Botha en Jan Smuts, het hy verguis. ’n Middeweg het hy nie geken nie, veral nie wanneer hy gemeen het hy sien onopregtheid nie. Tog was hy ’n man van ruim beginsels, allermins ’n dweper, en vergewensgesind omdat hy terdeë van sy eie tekortkominge bewus was.

Hy was altyd bereid om te help; by hom het geldelike gewin nie getel nie. Hy het gul en graag gegee en steeds het sy huis gasvry oopgestaan. Tog was hy gesteld op invloed en mag, en het hy graag in die middelpunt gestaan; daarom was sy jare as Suid-Afrika se gesant in Nederland vir hom die mooiste van sy lewe.




</doc>
<doc id="103939" url="https://af.wikipedia.org/wiki?curid=103939" title="Landbouwetenskappe-gebou UP">
Landbouwetenskappe-gebou UP

Die Landbouwetenskappe-gebou op die Hatfieldkampus van die Universiteit van Pretoria, was die eerste gebou wat aan die oostekant van die kampus gebou is, en is geleë tussen die ou Christian Brothers' College en die Loreto Kloosterskool. Konstruksiewerk aan die Landbouwetenskappe-gebou is in 1968 begin, toe die Ou Landbougebou nie meer die toenemende studentegetalle kon akkommodeer nie. Dit is amptelik in Maart 1972 geopen deur die destydse Minister van Landbou, mnr DCH Uys.


</doc>
<doc id="103943" url="https://af.wikipedia.org/wiki?curid=103943" title="Muishond">
Muishond

Muishonde ("Herpestidae") is 'n familie van klein, katagtige roofdiere. Hulle kom wydverspreid in Asië, Afrika, die Karibiese gebied en Suid-Europa voor. Die familie bestaan uit sowat 35 spesies.

Hierdie diere wissel, met die stert uitgesluit, van 24 tot 58 cm in lengte. Hulle weeg van 320 g (soos die dwergmuishond) tot 5 kg (soos die witstertmuishond), wat ongeveer so groot soos 'n kat is.

Muishonde vreet insekte, krappe, wurms, akkedisse en ander klein diertjies. Hulle sal soms ook eiers en vrugte vreet. Hulle is bekend vir hulle vermoeë om giftige slange, soos kobra's, dood te maak.

Sommige spesies is oorwegend alleenlopend en soek net vir hulself kos. Ander spesies reis weer in groepe, terwyl hulle kos met die res van die trop en hul nageslag deel.

Die stinkmuishond en die slangmuishond, wat bekend is vir die onwelriekende vloeistof wat hulle afskei, behoort tot die familie van die Marteragtiges ("Mustelidae"). Ander muishonde, byvoorbeeld die gebande muishond, die watermuishond en die dwergmuishond, is nou verwant aan meerkatte en word saam met die diere in die familie "Viverridae" geklassifiseer. 

Oor die algemeen is muishonde klein, slank diere met kort pote en lang sterte wat klein knaagdiere, voëls, akkedisse, slange, krappe, insekte en eiers eet. 'n Aantal klein roofdiere met langwerpige liggame, kort pote en lang sterte van die families "Mustelidae" en "Viverridae" word in Afrikaans muishonde genoem. Tot eersgenoemde familie behoort die stinkmuishond ("Ictonyx striatus") en die slangmuishond ("Poecilogale" "albinucha"), wat daarvoor bekend is dat hulle 'n olierige, onwelriekende klierstof afskei wanneer hulle kwaad is of bedreig voel. 

Die stinkmuishond kom feitlik oor die hele Suider-Afrika voor. Sy lang, sagte pels is swart en wit gestreep en sy gesig is swart met 'n wit kol op die voorkop en wit strepe langs die wange. Dit is 'n alleenlewende nagdier wat bedags in rotssplete of gate wegkruip. Die slangmuishond kom net in die oostelike dele van die land voor. Sy onderkant is heeltemal swart, terwyl hy op sy rug vier geelwit strepe het. 

Die stert is spierwit. Hy is of alleenlewend, of kom in pare, of in klein famjliegroepe voor. Die slangmuishond jag bedags en snags en kan aansienlike skade aan 'n pluimveeboerdery aanrig, waar hy soms meer diere doodbyt as wat hy eet. Muishonde wat tot die familie "Viverridae" behoort, is onder meer die kleingrysmuishond ("Herpestes" "pulverulentus"), die rooimuishond ("Herpestes sanguineus"), die dwergmuishond ("Helogale parvula") en die watermuishond ("Atilax paludinosus"), wat ook soms die kommetjiegatmuishond genoem word. Hulle is nou verwant aan meerkatte, van wie hulle uiterlik min verskil. 

Die kleingrysmuishond is grys gespikkel en hy word in die suidelike dele van Suid-Afrika aangetref. Die rooimuishond se kleur is geel- tot rooibruin en sy stert het 'n opvallende swart punt. Hy kom baie volop in die oostelike en noordelike dele van die land voor. 

Die dwergmuishond is 'n klein, donkerkleurige dier wat in hol boomstompe of mierneste woon en hoofsaaklik in die oostelike dele voorkom. Hy "drink" water deur sy voorpote nat te maak en hulle dan af te lek. Die watermuishond onderskei hom van die ander deurdat hy 'n goeie swemmer is. Hierdie groot, donkerbruin dier word oral in Suider-Afrika naby water of in moerasagtige gebiede aangetref. 

Hy eet klein waterdiere, asook krokodileiers. Twee minder bekende muishonde is die grootgrysmuishond ("Herpestes" "ichneumon") van die suidoostelike dele en die gebande muishond ("Mungos mungo"), wat hoofsaaklik in die oostelike dele voorkom. Eersgenoemde is vroeër in Egipte as 'n heilige dier beskou. AI hierdie muishonde lewe alleen of in klein groepe in selfgeboude of verlate gate en rotssplete en eet 'n wye verskeidenheid klein diere en eiers.




</doc>
<doc id="103950" url="https://af.wikipedia.org/wiki?curid=103950" title="Christie Neethling">
Christie Neethling

Ds. Christoffel Albertyn (Christie) Neethling (Stellenbosch, 3 April 1871 – Bronkhorstspruit (vermoedelik), 26 Augustus 1926) was ’n predikant in drie gemeentes van die Nederduitse Gereformeerde Kerk.

Christie Neethling is gebore in Stellenbosch se ou pastorie, waar sy vader, ds. J.H. Neethling, predikant was. Sy moeder was Maria Murray, oudste suster van ds. Andrew Murray. Hy was die tiende kind van sy ouers. Twee van sy ouer broers het ook predikant geword, Hendrik, in Lydenburg, Transvaal, en die onvergeetlike Willie wat begrawe lê te Mochudi, waar hy gearbei het onder die Bakhatla. 

Christie Neethling het sy skoolopleiding op Stellenbosch geniet; sy B.A. het hy met lof behaal aan die ou Victoria-kollege en daarna sy predikantseksamen met die hoogste onderskeiding. Terwyl hy in die Kweekskool was, is dit hom toegestaan om saam te gaan met sy oudste broer, ds. Hendrik Neethling, wat deur die Transvaalse Sinode opdrag gekry het om die uitgeweke lidmate van ons kerk in Humpata, Portugees-Wes-Afrika, te besoek en bearbei. 

Ná voltooiing van sy studie einde 1897 is hy na Europa saam met sy goeie universiteitsvriend Herman van Broekhuizen en met die terugreis het hy Egipte en Palestina besoek. Laasgenoemde het 'n blywende indruk op hom gemaak. Onderwyl hy weg was, is 'n beroep na Nieuwoudtville op hom uitbring, wat hy ná sy terugkoms aangeneem het. Meer as 10 jaar het hy daar gearbei, en daarna net solank in NG gemeente Eloffsdal, Transvaal. Die Pretoriase voorstad Eloffsdal is genoem na dr. Herman van Broekhuizen se vermoënde skoonvader, Ryk Freek Eloff, wat die dorpsgebied in 1896 laat uitlê het op 'n gedeelte van die plaas Daspoort, wat hy vir dié doel gekoop het. 

Ds. Neethling se laaste standplaas was Erasmus, waarvan die middelpunt destyds was naby die plek waar de Bronkhorstspruit-slag in die Eerste Transvaalse Vryheidsoorlog plaasgevind het. As leraar van Jopie Fourie het ds. Neethling die laaste nag saam met die veroordeelde deurgebring voor sy teregstelling kort ná vyf op die Sondagoggend van 20 Desember 1914. 

Ná 'n kort lyding van agt dae is ds. Neethling op 24 Augustus 1926 in die ouderdom van 55 jaar oorlede.



</doc>
<doc id="103952" url="https://af.wikipedia.org/wiki?curid=103952" title="Silwerhakea">
Silwerhakea

Die silwerhakea ("Hakea sericea") is 'n indringer boompie of struik wat voorkom aan die suidkus van die Wes- en Oos-Kaap. Die plant is endemies aan Australië en kan tot 5 m hoog word. Die plant is gewoonlik 'n veeltakkige, stekelrige struik met 'n gladde bas terwyl die jong takkies harig is. Die naaldagtige blare is donkergroen. Die vrug is 'n houtagtige kapsule met 'n gerimpelde oppervlak. Dit word gekweek as heinings of om duine te stabiliseer.





</doc>
<doc id="103955" url="https://af.wikipedia.org/wiki?curid=103955" title="Eloffsdal">
Eloffsdal

Eloffsdal is 'n woonbuurt van Pretoria, sowat 4 km noord van Kerkplein. Die oorspronklike dorpsgebied is aangelê op die oostelike gedeelte van die plaas Daspoort, wat pres. Paul Kruger se skoonseun F.C. (Ryk Freek) Eloff en dié se vrou, Elsie Eloff-Kruger, in 1896 gekoop het en wat na hom genoem is.

Die die NG gemeente Mootvallei het op 1 September 2011 ontstaan uit die gemeentes Eloffsdal-Wes, Magaliesfort en Eloffsdal. Die kerkgebou (foto links) van laasgenoemde gemeente by Voortrekkerweg 619, Gezina, is reeds jare vantevore vervang deur 'n siersteengebou in die Neo-Bisantynse boustyl op die hoek van Klesserlaan en Fred Nicholsonstraat, Mayville.




</doc>
<doc id="103957" url="https://af.wikipedia.org/wiki?curid=103957" title="Ward Cunningham">
Ward Cunningham

Howard G. "Ward" Cunningham (gebore 26 Mei 1949) is 'n Amerikaanse rekenaarprogrammeerder van Highland, Indiana, wat die eerste wiki ontwikkel het. Hy het in 1994 begin met die programmering van die WikiWikiWeb sagteware, en dit op 25 Maart 1995 op die webwerf van sy sagtewaremaatskappy, Cunningham & Cunningham (algemeen bekend deur sy domein-naam c2.com), geïnstalleer as 'n uitbreiding van die "Portland Pattern Repository".

Hy woon tans in Beaverton, Oregon, en is 'n programmeerder by "New Relic". Hy was voorheen die "Co-Creation Czar for CitizenGlobal". Hy was Nike se eerste "Code for a Better World Fellow".

Hy is die skrywer van die boek getiteld "The Wiki Way" en ook die uitvinder van die raamwerk vir geïntegreerde toetse. Hy was 'n hoofspreker by die eerste drie byeenkomste van die WikiSym-konferensies oor wiki navorsing en praktyke.



</doc>
<doc id="103958" url="https://af.wikipedia.org/wiki?curid=103958" title="Hyundai Pony">
Hyundai Pony

Die Hyundai Pony (Koreaans: 현대 포니) is 'n subkompakte motorvoertuig wat van 1975 tot 1990 deur die Suid-Koreaanse vervaardiger Hyundai vervaardig is.


</doc>
<doc id="103961" url="https://af.wikipedia.org/wiki?curid=103961" title="Hyundai Eon">
Hyundai Eon

Die Hyundai Eon is 'n stadsmotor wat sedert 2011 deur die Suid-Koreaanse vervaardiger Hyundai slegs in Indië vervaardig word.


</doc>
<doc id="103962" url="https://af.wikipedia.org/wiki?curid=103962" title="Hyundai Excel">
Hyundai Excel

Die Hyundai Excel (Koreaans: 현대 엑셀) is 'n subkompakte motorvoertuig wat van 1985 tot 2000 deur die Suid-Koreaanse vervaardiger Hyundai vervaardig is.


</doc>
<doc id="103964" url="https://af.wikipedia.org/wiki?curid=103964" title="Hyundai Stellar">
Hyundai Stellar

Die Hyundai Stellar (Koreaans: 현대 엑셀) is 'n motorvoertuig wat van 1983 tot 1997 deur die Suid-Koreaanse vervaardiger Hyundai vervaardig is.


</doc>
<doc id="103969" url="https://af.wikipedia.org/wiki?curid=103969" title="Karel Lucien Bonaparte">
Karel Lucien Bonaparte

Karel Lucien Bonaparte (ook Karel Luciaan, in Frans, "Charles", maar "Carlo" genoem) (Parys, 24 Mei 1803 – aldaar, 29 Julie 1857) was die 2de vors van Canino en Musignano, asook 'n Franse ornitoloog en politikus. Hy was 'n seun van Lucien Bonaparte (1775–1840) en Alexandrine de Bleschamp (1778–1855). Lucien was 'n jonger broer van keiser Napoleon Bonaparte (1769–1821), Karel Lucien was dus sy neef.

Hy is in Italië opgevoed en besoek ook die universiteit daar. Ná sy huwelik met sy niggie Zénaïde op 29 Junie 1822 reis hy na die Verenigde State, waar sy oom en skoonpa Josef Bonaparte woon. Hy het kort tevore 'n nuwe voëlspesie in Italië ontdek, die swartkoprietsanger ("Acrocephalus melanopogon"), en op sy reis versamel hy eksemplare van 'n nuwe spesie, die gewone stormswael ("Oceanites oceanicus"), wat later na Alexander Wilson genoem is. In die V.S.A. voltooi hy die vierdelige ""Ornithology or History of the Birds of the United States"" van James Grant Wilson. Hy het ook enkele nuwe soogdierspesies beskryf.
In 1828 keer hy na Europa terug en vestig hom in Rome, waar hy sy studies voortsit. In 1840, na die dood van sy vader, word hy die vors van Canino en Musignano. Kort hierna betree hy die politieke arena en sluit hy by die anti-Oostenrykse party aan. Hy het egter nog steeds wetenskaplike lesings gegee en 'n aantal werke, soos die ""Iconografia della Fauna Italica"", gepubliseer. In die jare 1848/1849 was hy een van die leiers van die republikeine in Rome, maar hy moes die land na die val van die Republiek verlaat. Sy neef, Napoleon III, het egter aanvanklik geweier om hom in Frankryk toe te laat.

Tydens sy ballingskap (1849–1850) woon hy in Leiden. Hy was 'n goeie vriend van Hermann Schlegel, wat toe al jare aan die Ryksmuseum van Natuurlike Historie verbonde was. In Leiden skryf Karel Lucien Bonaparte (in korrespondensie uit die tyd aangedui as "Die prins van Canino") die boek ""Conspectus Generum Avium"" oor die voëls in Europese museums. In 1850 vestig hy hom tog in Parys, waar hy in 1854 die direkteur van die "Jardin des Plantes" word. Hy sterf in 1857 in Parys.


Karel Lucien Bonaparte en sy vrou, Zénaïde, het 12 kinders gehad:



</doc>
<doc id="103977" url="https://af.wikipedia.org/wiki?curid=103977" title="Ebbe Dommisse (predikant)">
Ebbe Dommisse (predikant)

Ds. Ebbe Dommisse (Piketberg, 9 September 1871 – Caledon, 19 September 1936) was ’n predikant in drie gemeentes van die Nederduitse Gereformeerde Kerk.

Dommisse het sy onderrig aan die Normaal School, Kaapstad, en die Suid-Afrikaanse Kollege geniet en, nadat hy in 1894 die B.A.-eksamen afgelê het, na die Kweekskool op Stellenbosch gegaan. Daar het hy van 1894 tot 1896 vir Stellenbosch se eerste rugbyspan gespeel, onder andere saam met mede-tokkelokke soos John Hofmeyr, Marthinus Daneel, Christie Neethling, Cornelis Nel, Andrew McGregor, P.K. Albertyn, Paul de Waal, Charles Murray en Herman van Broekhuizen. In 1896 was hy lid van die eerste Stellenbosse span wat die Groot Uitdaagbeker kon wen en in 1897 van die Holy Brigade, so genoem omdat hulle nooit drank gedrink het nie, wat die Victoria-kollege se heel eerste rugbytoerspan was. 

Prop. Dommisse is in 1898 gelegitimeer en vertrek daarna op ’n reis na Europa. By sy terugkeer was hy gedurende die Tweede Vryheidsoorlog lank werksaam in die konsentrasiekampe op Springfontein en Oos-Londen. Ná die einde van die Driejarige Oorlog is hy in 1902 georden en bevestig as leraar van Wepener in die Vrystaat. Hier het hy gebly tot einde 1908 toe hy die beroep na Middelburg, Kaap aanvaar.

Vrydagoggend 22 Januarie 1909 was Middelburg in rep en roer in afwagting van die koms van die nuwe leraar, wat omstreeks tienuur sou aankom. Talle rytuie is al vroeg weg om ds. en mev. Dommisse tegemoet te gaan. Op die plek waar die ontmoeting plaasgevind het, is Psalm 146:1 gesing en 'n gebed deur die heer G. Viljoen gedoen, waarna die stoet dorpwaarts gekeer het. Intussen het die Sondagskoolkinders by die pastorie hul plek ingeneem in rye, waartussen die leraar en sy vrou na die pastorie sou loop. Om tienuur het die lang optog aangekom, met ds. en mev. Dommisse in die eerste rytuig, 'n landau deur vier perde getrek. 'n Hele skare van gemeentelede was teenwoordig toe hulle afklim en plek inneem op die verhoog wat voor die tuinhek van die pastorie opgerig is, en waaroor die woord "Welkom 9459" in groot goue letters gepryk het. Die kinders het "Breng mij de oude tijding" gesing onderwyl die volgende gaste op die verhoog plekke ingeneem het: die konsulent, ds. J.H. Krige, ds. A.J. Malherbe van Dewetsdorp, eerw. Dekker, ds. J.G.H. van der Walt van die Geref. Kerk, en eerw. A.J. Kropholler. 'n Aantal adresse is toe aangebied van die kerkraad, die Sondagskoolonderwysers en -kinders, die Christelike Strewersvereniging, die Christelike Jongelingsvereniging, die NG sendinggemeente, die publieke skoolkomitee en die munisipaliteit. 

Ds. Dommisse het kortliks op die verskillende adresse geantwoord en gesê dat hy baie klein voel om te dink dat hy die voetstappe van 'n groot man soos wyle ds. Winter moes druk. Van die Here sou egter die krag kom om die stryd op hom te neem. Hy was veral bly dat die eerste adres van die kerkraad was, want hy verwag veel van hulle. Hulle moes die Aärons en die Hurs wees om sy arms te sterk; hulle moes die oë van die gemeente wees en hom help om sy weg te baan tot die hart van die lede. Sy antwoord op die ander adresse was ook kernagtig en welsprekend, en met 'n "God seën u almal" het die verrigtinge afgeloop. 

Enige susters van die gemeente het die nuwe leraar en sy gesin, die besoekende predikante, die kerkraadslede en hul eggenotes, en die sendelinge 'n eetmaal aangebied wat deur almal geniet is. Ook hier was daar toesprake waarop ds. Dommisse gepas geantwoord het. In die namiddag was daar 'n baie aangename tuinparty op die landboutentoonstellingsterrein. Die musiekkapel is verander in 'n resepsiekamer en die gemeentelede en gaste is aan ds. en mev. Dommisse deur die heer G.N.A. Theunissen voorgestel.

Saterdagoggend was die groot kerk vol toe ds. Dommisse bevestig is. Ds. Van der Walt en sy kerkraad en nog baie ander lede van die Gereformeerde Kerk was teenwoordig. Die feesredenaar was ds. A.J. Malherbe van Dewetsdorp, 'n boesemvriend van ds. Dommisse. Hy het na aanleiding van Joh. 1:6 gepreek: "Daar was 'n man van God gestuur, wie se naam Johannes was." 

Ná die bevestiging het die gebruiklike seënwense plaasgevind. In die namiddag was die kerk weer stampvol toe ds. Dommisse sy intreepreek lewer; sy teks was "Ga met ons en wy zullen u weldoen" (Num. 10:29). Die verrigtinge is Sondagaand afgesluit met 'n konferensie met die gemeente oor Bekering, waaraan al die besoekende predikante deelgeneem het. Daarna is afskeid geneem van ds. Krige as konsulent. Hy het veral die kerkraad, eerw. Dekker en eerw. Kropholler bedank vir hulle hulp wat sy werk lig gemaak het. 'n Adres vergesel van 'n beurs is aan ds. Krige, uit naam van die kerkraad, aangebied. Ds. Dommisse, wat as voorsitter vir die aand opgetree het, het almal weer bedank vir die hartlike ontvangs en die feestelikhede het tot 'n einde gekom met die sing van Gesang 96 en die uitspreek van die seën deur ds. Krige.

Gedurende die vakature, voor ds. Dommisse se koms, het die sektes taamlik opgang gemaak op Middelburg, maar die getroue arbeid en evangelieprediking van die nuwe leraar het al die sektes binne 'n jaar 'n natuurlike dood laat sterwe. Dié bearbeiding was nie maklik nie, want die gemeente was groot en die predikant het in daardie dae nog kar en perde of 'n ryperd gebruik. So uitgebrei was die werk dat eerw. Dekker, die plaaslike sendeling, gevra is om teen 'n vaste vergoeding die leraar behulpsaam te wees met besoek op die dorp en met buitekerke waar nodig. 

Ds. Dommisse het baie belanggestel in die opvoeding van die kinders van die gemeente. Tydens sy bediening is deur sy arbeid, bemoediging en die oprig van 'n kerkkoshuis al die kinders van die twee gemeentes (NG en Geref. kerk) op skool gebring. Die twee kerke het gewoonlik besonder goed saamgewerk in belang van die opvoeding op Middelburg. Die NG kerk het ook 'n studiefonds gestig om hulpbehoewende seuns en dogters te help om hul studies voort te sit; hierdie geleende gelde moes terugbetaal word sodra hulle begin verdien sodat die fonds 'n voortdurende bron van hulp kon word. Die lange jare van droogte het groot armoede in die gemeente veroorsaak, en om 'n goeie verdienste te besorg aan baie huisgesinne, het die kerkraad en die ACVV onder leiding van mev. Dommisse 'n wasinrigting opgerig wat 'n groot sukses was. Baie seuns en dogters is ook in hierdie jare na nywerheidsinrigtings weggestuur om later goeie en nuttige burgers te word.

In 1911 het mnr. en mev. Johannes van Jaarsveld 'n mooi nuwe rostrum in die kerk laat plaas, die galery laat verander en drie nuwe hanglampe as geskenk gegee. Die ou preekstoel is afgestaan aan die gemeente Steynsrust in die Vrystaat.

In 1912 het die kerkraad, in samewerking met die Vrouesendingbond en die ACVV, besluit dat daar in die vervolg net een groot jaarlikse basaar in die gemeente gehou sal word, naamlik die dankfeesbasaar, en dat uit die opbrengs die som van minstens £60 aan die VSB en ACVV elk betaal sou word vir hul werksaamhede. Hierdie besluit is jare lank volgehou en die somme aan die twee liggame deur die kerkraad uitbetaal het gewissel van £60 tot £85 elk per jaar. Eindelik, egter, is in 1923 die gedagte in die kerkraad uitgespreek dat albei liggame voortaan niks meer uit die dankfeesfondse behoort te kry nie maar vir eie fondse moes sorg.

In die loop van 1914 het die kerkraad besluit om die leraar se werk te vergemaklik deur 'n motorkar vir hom te koop — vir 'n som van £250 nie te bowegaande nie! Vroeg in 1915 het mev. Dommisse ernstig siek geword en het die kerkraad ter wille van haar herstel verlof aan ds. Dommisse verleen om met 'n ander leraar vir drie maande werkkringe te ruil. Ds. Dommisse het vir talle beroepe bedank in die loop van sy bediening op Middelburg, maar in 1920 het hy 'n beroep na Caledon aangeneem. 

'n Groot afskeidsresepsie is op 28 Augustus 1920 gehou op die tentoonstellingsterrein om die gemeente die geleentheid te gee om van ds. en mev. Dommisse afskeid te neem. Elke deel van die samelewing was daar verteenwoordig en eerw. Andries Dreyer was seremoniemeester, terwyl mnr. G. Viljoen 'n adres aangebied het. Aan mev. Dommisse is ook 'n adres, onderteken deur al die vrouelede van die gemeente, aangebied. Die gevoelvolle toesprake deur die predikante van ander kerkgenootskappe, asook van die openbare liggame, het getuig van die liefde en agting wat deur almal gekoester is vir die leraar en sy gade, wat blykbaar baie aangedaan was deur die blyke van gevoel wat die vergadering getoon het.

Sondagoggend het ds. Dommisse sy afskeidsrede gelewer en in die aand het hy van die jongmense afskeid geneem. Dinsdagaand is aan ds. en mev. Dommisse 'n afskeidsdinee, waaraan sowat 60 mense deelgeneem het, in die Commercial Hotel aangebied. Die verrigtings was van baie aangename aard en is afgesluit met 'n gebed deur die leraar. Woensdagoggend het ds. en mev. Dommisse vertrek en 'n groot skare het hulle by die stasie kom groet.

Op Caledon het ds. Dommisse gearbei tot sy afsterwe op 19 September 1936. Ook hier het hy met kennelike seën gewerk en hom in belang van die onderwys en opvoeding beywer. Hy het hom ook beywer vir 'n orrel in die ou kerk.



</doc>
<doc id="103984" url="https://af.wikipedia.org/wiki?curid=103984" title="Koekemakranka">
Koekemakranka

Die koekemakranka is 'n inheemse bolplantjie in die winterreënstreek van Suid-Afrika. Dit versprei 'n aangename geur en besit glo volksgeneeskundige eienskappe.

Die plant is inheems in die westelike dele van die Wes-Kaap. Verskeie spesies van die plant word bedreig en het voorheen algemeen in die Kaapse Skiereiland en op die Kaapse Vlakte voorgekom. In die Richtersveld, Namakwaland, Sandveld en die Strandveld is dit nog redelik volop omdat dit daar nie weens oorbeweiding deur vee bedreig word nie. Selfs in die Donkin-reservaat in die middestad van Port Elizabeth word koekemakrankas aangetref.

Die koekemakranka staan wetenskaplik bekend as die Gethyllis-spesies en behoort tot die Amarillis-familie. Die bekendste van die 32 bekende spesies is die "Gethyllis ciliaris", "G. afra", "G. spiralis", "G. namaquensis" en "G. villosa". Koekemakranka, koekmakranka, bramakranka en kramakranka is die volksname. Vroeë reisigers en wetenskaplikes soos O.F. Mentzel, Carl Peter Thunberg, William John Burchell en E. Kretschmar het reeds wisselvorme van hierdie name gebruik. Waarskynlik het hulle dit aan die Khoisantale ontleen. Dit is een van die weinige Khoisan-plantname wat bewaar gebly het.

Die plant is 'n klein bolplant en word tot 60 jaar oud. Elke plant kry tussen November en Januarie een wasagtige wit, roomgeel of ligte rooskleurige blom. Die blommetjie groei direk uit die grond en het dan geen blare nie. Dit word bestuif en kwyn binne 4 dae weg sonder om 'n spoor na te laat. Die blom gee 'n sterk maar aangename reuk af. In die reëntyd as die grond sag is, groei daar lang en dun gekrulde (spiraalvormige) blare uit die grond. In die laat lente sterf die blare weg. Die blare is grysgroen van kleur en bedek met hare. In die laat herfs verskyn die vrug. Dit het die vorm van 'n volwassene se vinger of 'n klein piesang, dus ovaalvormig en vleesagtig. Aanvanklik is die bessie geel of wit, maar word deurskynend as dit ryp word. Dan gee dit 'n lekker soet reuk af. Deur sy lang wortels kry die plant baie voedsel in sy bessie waarmee dit die lang somer moet oorleef. In die vrugmoes is daar baie swart saadjies. As die vrug met rus gelaat word, vergaan die sagte omhulsel mettertyd en word die sade in die herfs vrygestel. Skilpaaie, fisante en ystervarke vreet die vrug en help met die verspreiding van die saad. Dit is moeilik om die plant self te kweek.

Omdat die geur van die vruggies mens aan aarbeie laat dink, is dit lekker om te eet. Daarom het sommige spesies in sekere streke skaars geword. Reeds die Khoi en die vroeë blanke koloniste het die vrugmoes met brandewyn gemeng om die drank ekstra geur en smaak te gee. Toe is geglo dat dit 'n geneesmiddel is vir maagklagtes. Koekemakranka is volgens sekere mense 'n klanknabootsing van die frase "goed vir my maagkrampe!" Gedroogde blommetjies en vruggies is gebruik om aan vertrekke, klere en beddegoed 'n aangename geur te gee. Dus is dit die voorganger van die moderne potpourri. Ook is die plantdele gebruik om pitswere, bloedvinte en insekbyte te genees. 'n Tee getrek van die gedroogde blare het nie alleen tandpyn teengewerk nie, maar ook die libido verhoog. Alhoewel die vrug eetbaar is, is die ander deel nie geskik vir menslike verbruik nie en is dalk selfs giftig.



</doc>
<doc id="103985" url="https://af.wikipedia.org/wiki?curid=103985" title="Carl Heyne">
Carl Heyne

Carl (of Karl) Heyne (Jena, Groothertogdom Saxe-Weimar-Eisenach, Duitsland, 21 Mei 1866 – Rustenburg, Transvaal, Suid-Afrika, 8 Desember 1933) was ’n Suid-Afrikaanse argitek van Duitse herkoms.

Heyne, sy vrou, twee dogters en ’n babaseun het einde 1894 na die Zuid-Afrikaansche Republiek gekom en hulle kort voor lank in die omgewing van Rustenburg gevestig. Hy het aanvanklik huise gebou, maar het later groter bouwerk ontwerp en opgerig soos die Lutherse kerk op Kroondal en die NG moederkerk op Rustenburg, 8 km noordwes van Kroondal. Hy het ook siviele-ingenieurswerk onderneem, soos die destydse brug oor die Hexrivier by Kroondal en die Olifantsbrug aan die suidekant van die Magaliesberg.

Hy is in Desember 1933 op Rustenburg oorlede.

Die kerkie op Kroondal, Noordwes, wat Heyne ontwerp en gebou het, is op 24 Junie 1896 plegtig ingewy. Dié nedersetting is in 1889/'90 begin deur die aankoop van die plaas Kronendal/Kroondal deur 'n groep mans, naamlik Theodor Wenhold, Georg Ottermann, Wilhelm Lange, Heinrich Backeberg, Heinrich Christoph Penzhorn, Hans Peter Jordt en Johann Heinrich Christian Müller (volgens Akte van Transport No. 1675 van 19 Mei 1890). Vier van hulle was sendelinge van die "Hermannsburger Missiongesellschaft", een 'n sendeling afkomeling en twee immigrante – almal van Duitsland afkomstig. Hulle doel was die plaas onder hulle te verdeel en te bewerk.

In 1892 is die Deutsche Schule Kroondal begin, wat vandag nog bestaan en onderrig in sowel Duits as Afrikaans bied aan van voorskoolse tot gr. 7-leerders.

Voor die kerk vir dié Duitse nedersetting gebou is, het die gemeente byeengekom vir eredienste in die voorkamer van G. Ottermann, wat ook die plaaslike meul opgerig het. Onder sy toesig is 40 000 bakstene vervaardig en gebak deur die plaaslike gemeenskappie. Heyne en sy vakmanne het die deure en vensters gemaak en die kerk se dak gebou. Wilhelm Glatthaar van die nabygeleë Rustenburg het die altaartafel en preekstoel vervaardig en aan die kerk geskenk. Op 2 Augustus 1896, twee maande nadat die kerk met sy sitplek vir 150 kerkgangers, ingewy is, is die Duitse Evangelies-Lutherse gemeente Kroondal met 12 lidmate gestig. Die stigtingsakte bepaal dat dit altyd 'n Evangelies-Lutherse gemeente sal wees. Aan die begin het die "vader van die gemeente", eerw. Christian Müller, sedert 1872 sendeling van die nabygeleë Tswana-gemeente, voorgegaan as deeltydse pastoor. Hy is op 15 Junie 1916 op Rustenburg oorlede en begrawe in die Kroondalse begraafplaas.

In later jare het die kerk in onbruik verval nadat die nuwe kerk in 1961 gebou is en daar was selfs sprake van sloping. Die Afrikaanse sakemagnaat Anton Rupert het deur sy bewaringstigting betrokke geraak en nadat dit gerestoureer is, het hy 'n groot aandeel daarin gehad dat dit in 1980 tot nasionale gedenkwaardigheid verklaar is. Die Duitse gemeenskap gebruik dit nou as biblioteek en museum, wat die geskiedenis van die nedersetting en gemeente uitbeeld.

Daar bestaan nog heelwat meer geboue in Rustenburg wat deur Carl Heyne ontwerp en gebou is:
Landdroshof – 1903,
Spoorweg Stasiegebou – 1906,
Anglikaanse Kerk – 1922,
Hospitaal – 1923,
Sinagoge – 1924,
Vrymesselaars Saal – 1928,
Stadsaal – 1932.



</doc>
<doc id="103986" url="https://af.wikipedia.org/wiki?curid=103986" title="Volhoubare Ontwikkelingsdoelwitte">
Volhoubare Ontwikkelingsdoelwitte

Die Volhoubare Ontwikkelingsdoelwitte (VOD’s) is ’n stel teikens wat verband hou met toekomstige internasionale ontwikkeling. Dit is deur die Verenigde Nasies geskep en word as die Globale Doelwitte vir Volhoubare Ontwikkeling bevorder. Dit het die Millennium-ontwikkelingsdoelwitte vervang wat aan die einde van 2015 verstryk. Die VOD’s is vanaf 2015 tot 2030 van krag. Daar is 17 doelwitte en 169 spesifieke teikens vir daardie doelwitte.

In Augustus 2015 het 193 lande tot die volgende 17 doelwitte ingestem:



</doc>
<doc id="103990" url="https://af.wikipedia.org/wiki?curid=103990" title="Ga-Mashishimale">
Ga-Mashishimale

Ga-Mashishimale is 'n township en koppie naby Phalaborwa in die ooste van die Limpopoprovinsie, Suid-Afrika.

Dit val onder die beheer van die Ba-Phalaborwa Plaaslike Munisipaliteit wat onder die Mopani-distriksmunisipaliteit ressorteer. Nabygeleë dorpe sluit in Phalaborwa (15 km), Makhushane, Namakgale en Lulekani op die R71 teerpad na Gravelotte. In 2011 het die dorp 'n bevolking van 13 920 gehad.



</doc>
<doc id="103991" url="https://af.wikipedia.org/wiki?curid=103991" title="Makhushane">
Makhushane

Makhushane is 'n township naby Phalaborwa in die ooste van die Limpopoprovinsie, Suid-Afrika. Dit val onder die beheer van die Ba-Phalaborwa Plaaslike Munisipaliteit wat onder die Mopani-distriksmunisipaliteit ressorteer. Nabygeleë dorpe sluit in Phalaborwa (12 km), Lulekani (10 km), Namakgale en Ga-Mashishimale op die R71 teerpad na Gravelotte. In 2011 het die dorp 'n bevolking van 12 500 gehad.



</doc>
<doc id="103992" url="https://af.wikipedia.org/wiki?curid=103992" title="Johannes van Heerden">
Johannes van Heerden

Dr. Johannes Petrus van Heerden (distrik Cradock, 11 Maart 1861 – Kaapstad, 16 Junie 1939) was tussen 1885 en 1935 predikant in vier gemeentes van die Nederduitse Gereformeerde Kerk waarvan die laaste sowat 36 jaar in die Groote Kerk, Kaapstad. Hy was sir De Villiers Graaff se grootvader.

Van Heerden was ’n seun van die gemeente Cradock. Hy is gebore op dié distrik op die boereplaas Baviaanskloof en ontvang sy eerste onderwys aan die skool op Cradock wat destyds onder bekwame leiding gestaan het van die heer Wilson. Daarna word hy na Stellenbosch gestuur waar hy die matrikulasie-eksamen in 1878 aflê en saam met P.A. Molteno eerste in die Kaapkolonie staan. Twee jaar later, in Julie 1880, slaag hy die B.A.eksamen met honneurs, tweede op die lys net onder Molteno. In 1881 word hy ingeskryf as student aan die Stellenbosse Seminarie.

Nadat Van Heerden in 1884 as proponent toegelaat is, word hy gevra om as hulpprediker van die gemeente Kaapstad, met spesiale werkkring Hanoverstraatkerk, te gaan werk. Hier bly hy tot Mei 1885. Kort ná sy vertrek tree hy in die huwelik met mej. Magaretha le Roux, dogter van die heer P.C. le Roux van die Paarl. 

Sy eerste gemeente, van 1885 tot 1887) was Steynsburg in die Noordoos-Kaap waar hy deur sy minsaamheid en erns weet hoe om harte te wen en geseënde werk verrig. Met geen minder seën nie arbei hy daarna van 1887 tot 1893 in die Tarkastad en vervolgens van 1893 tot 1893 in die Richmond. In al drie dié gemeente het hy dadelik liefde en agting geniet danksy sy groot bekwaamheid en deur sy besondere gawe vir huisbesoek. 

In 1899 volg hy die voorbeeld van twee van sy Richmondse voorgangers, dr. J.J. Kotzé (1880 tot sy dood op 4 Desember 1899) en ds. Adriaan Moorrees (1892 tot sy vertrek na die Paarl in 1895), en neem ’n beroep aan na die moedergemeente Kaapstad. In die Kaapse gemeente arbei hy van Februarie 1899 tot sy aftrede in 1935. Enkele maande lank het hy dr. Kotzé as kollega en tot Oktober 1915 ds. A.I. Steytler. Van 1926 tot 1935 was sy medeleraar die later invloedryke Kaapse kerkleier dr. Abraham van der Merwe, wat 40 jaar in die gemeente sou staan. Met ds. Steytler se aftrede in 1915 het ds. Van Heerden Kaapstad se "eerste predikant" predikant geword, ’n benaming wat dui op ’n leraar in die gemeente se senioriteit. Die Universiteit van Kaapstad het hom in 1929, die eeufeesjaar van die SA Kollege, waaruit die universiteit ontstaan het, vereer met die eregraad LL.D.

Eerw. Andries Dreyer het Van Heerden beskryf as ’n man met groot gawes van verstand en hart. Hy het geweet om die regte woord op die regte tyd te sê, was ’n welsprekende redenaar en ’n geleentheidsprediker by uitnemendheid. Minstens tot 1925 was hy die NG predikant wat die meeste beroepe na ander gemeentes ontvang het. Hy het vele en goeie dienste aan die hele Kerk bewys. Jare lank het hy in die belangrikste Sinodale en ander kommissies en rade gedien, soos die Kommissie vir die admissie en –proponentseksamen, die kuratorium van die Kweekskool, die Raad van die Kerke, die Universiteit van Kaapstad, skool- en hospitaalrade. Elke Sinode van 1903 tot 1932 het hom as actuarius van die Kaapse Kerk gekies. 

Ds. Van Heerden het in 1935 afgetree, maar ’n lang aftrede is hom nie gegun nie, want hy sterf in Junie 1939.



</doc>
<doc id="104004" url="https://af.wikipedia.org/wiki?curid=104004" title="Jimmy Louw">
Jimmy Louw

Ds. James Murray (Jimmy) Louw (Murraysburg, 18 Januarie 1869 – Boksburg, 21 November 1939) was ’n predikant in die Nederduitse Gereformeerde Kerk,

Louw was een van die 10 kinders van ds. A.A. Louw, eerste predikant van die NG gemeente Fauresmith en sy vrou, Jemima Murray, dogter van ds. Andrew Murray die oue. Onder sy broers was ds. A.A. Louw, stigter van die Masjonalandse Sending, ds. A.F. Louw van Stellenbosch en dr. C.R. Louw, 'n vooraanstaande sakeman. Deur sy ma se kant van die familie was ds. Louw verwant aan heelparty van die bekende predikant van die tweede helfte van die 19de en eerste helfte van die 20ste eeu. Vyf van sy Murray-ooms, die seuns van ds. Andrew Murray die oue, was predikant: 
Van sy tantes aan moederskant het nog drie, buiten hul moeder, met ’n predikant getrou:
Ds. J.H. Hofmeyr was agtereenvolgens predikant van die NG gemeentes Murraysburg en NG gemeente Somerset-Oos. Vyf van ds. Louw se neefs uit dié Hofmeyr-gesin het ook predikant geword:

Louw en sy broer A.F. ontvang saam onderwys op Murraysburg, in die Paarl en op Stellenbosch en word in 1894 as predikante van die NG Kerk gelegitimeer. Ná 'n kort tydjie op Riversdal word hy in Maart 1896 hulpleraar van ds. H.S. Bosman in Pretoria en in Desember 1898 bevestig as opvolger van ds. P.B.J. Stofberg in die gemeente Boksburg, die moeder van al die NG gemeentes aan die Oos-Rand. Dié uitgestrekte gemeente bedien hy 41 jaar lank onvermoeid tot sy dood. In sy dienstyd word onder meer die gemeente Germiston in Februarie 1899 afgestig. Eers moes hulppredikers die toenemende bevolking help bearbei, maar vanaf die Eerste Wêreldoorlog word gemeentes flink afgestig en weldra moes die dogtergemeentes dieselfde doen sodat uit die oorspronklike moedergemeente daar in 1952 reeds 27 gemeentes regstreeks en onregstreeks ontstaan het en 60 jaar later meer as 60, hoewel al die moedergemeentes aan die Oos-Rand, behalwe Kemptonpark en Brakpan teen 2015 by dogtergemeentes ingelyf is. 

Die eerste NG kerk op Boksburg was ’n gebou van hout en yster op die hoek van Mark- en Trichardtstraat, oorkant Markplein, waar die Ou Stadsaal geleë is. Onder Louw se aanvoering het die gemeente die sogenaamde Klipkerk opgerig wat op 26 Oktober 1912 ingewy is.

Louw het hom deurgaans met die lotgevalle van die Afrikanervolk vereenselwig. Met die uitbreek van die Tweede Vryheidsoorlog het ds. Louw op 12 Oktober 1899 na Natal gegaan saam met die Boksburgse Kommando en die volgende twee en ’n half jaar enduit by as veldprediker van die Republikeinse magte opgetree. Op 5 Junie 1902 het ds. Louw en die oorblyfsels van die kommando hul wapens neergelê by Kraalstasie, suid van Heidelberg, Transvaal. Met gelapte klere het hy later daardie maand weer by die Boksburgse pastorie aangekom. Vanweë sy betrokkenheid by die Driejarige Oorlog het hy 'n waardevolle versameling dokumente oor die oorlog besit, waarvan sommige aan verskeie argiewe oorgedra en die ander nog in privaat besit van die familie is.

Ook op die gebied van onderwys en welsynswerk lewer hy 'n belangrike bydrae tot die opheffing van sy volksgenote. Ná die Tweede Anglo-Boereoorlog het hy die leiding met die totstandkoming van die eerste CNO-skool aan die Oos-Rand op Boksburg geneem. Later beywer hy hom weer vir die oprigting van Afrikaansmediumskole aan die Oos-Rand. 

Louw het veel vir die opheffing van die minderbevoorregte kind gedoen. Pas na die oorlog het hy gereël vir die huisvesting van 20 oorlogswesies in die gemeentes. Hy het jare lank in die hoofbestuur van die Abraham Kriel-kinderhuis op Langlaagte gedien. Vyf-en-dertig jaar lank was dit 'n instelling dat hy met sy gemeente die kinders van dié inrigting jaarliks – gewoonlik by die Boksburgmeer – onthaal. 

Die Britte se verskroeideaardebeleid het tot gehad dat duisende wanhopige Afrikaners ná die Driejarige Oorlog na die Witwatersrand gestroom het om in die goud- en steenkoolmyne te werk. Ná die oorlog het Louw ’n veldtog begin vir stigting van die eerste Afrikaansmedium hoërskool aan die Rand. Die Hoërskool Voortrekker op Boksburg is begin deur ’n groep ouers, onder Louw se leiding, wat wou toesien dat hul kinders hul skoolloopbaan enduit in hul moedertaal kon deurloop. In 1918 het die Oos-Randse Skoolraad ’n lewensvatbaarheidstudie uitgevoer om te bepaal of daar genoeg Afrikaanse leerders bo st. 5 was om ’n Afrikaansmedium te regverdig. Dié ondersoek het die behoefte aan ’n Afrikaanse sekondêre skool bevestig. Danksy Louw se onvermoeide ywer is die Oosrandse Hollandse Medium Hoërskool op 29 Januarie 1920 gestig. Dit het begin op ’n perseel langs die Boksburgmeer met 67 leerders en ses onderwysers. Aan die begin van die derde kwartaal van 1920 is herdoop tot Hoërskool Voortrekker. Dié skool moes weens verskeie redes in 1999 dubbelmedium word.

In 1908 het hy en ds. N.H.C. De J. Theunissen die lidmate van die NG Kerk in Duits- en Brits-Oos-Afrika in opdrag van die Sinode besoek. Deur dié sending is die grondslag van die NG Kerk daar gelê en stig Louw later die eerste gemeente, Vergenoeg, en ook ander gemeentes in daardie geweste. 

Hy het ook 'n prominente rol in die ringe en Sinode van die Nederduits Hervormde of Gereformeerde Kerk in Transvaal gespeel. Hy is as assistent scriba synodi aangewys (1906) en het van 1912 tot 1934 as skriba gedien. Daarna het hy tot sy dood as assessor van die Sinode opgetree. Hy was 'n gerespekteerde en beminde figuur en behartig die skribaat met groot bekwaamheid. Louw het ’n merkwaardige kennis van die kerklike regulasies gehad. Daarby het sy fyn humorsin en sy taktvolle dog ferme optrede daartoe bygedra dat probleme sonder wrywing opgelos kon word. Die Laerskool J.M. Louw op Boksburg is na hom genoem, maar dit het later verengels en staan nou bekend as die New Comet Primary School.

In 1938, toe hy reeds weens ouderdom verswak en siek was, het hy as een van die laaste oorlewende predikante wat enduit by die stryders in die Tweede Vryheidsoorlog gebly het, gevra om op 16 Desember 1938 ’n preek te lewer tydens die hoeksteenlegging van die Voortrekkermonument in Pretoria.

Ds. Louw is op 29 September 1897 getroud met Gertruida Johanna Joubert (1878-1963), 'n dogter van ds. W.A. Joubert (1847-1932). Sy was 'n bekwame vrou, wat haar veral vir sendingwerk beywer het. Sy was een van die stigters van die Transvaalse Vrouesendingvereniging in 1905 en het tot haar dood in die hoofbestuur gedien. Die egpaar het agt kinders gehad. Twee seuns, Jacobus Murray (1918-1968) en Jan Hofmeyr (1920-1968), het predikant geword en is kort ná mekaar oorlede. 



</doc>
<doc id="104007" url="https://af.wikipedia.org/wiki?curid=104007" title="Henri Gonin">
Henri Gonin

Ds. Henri Theodore Gonin (Saulspoort, distrik Rustenburg, 15 Februarie 1872 – Wellington, 10 September 1932) was ’n predikant in die Nederduitse Gereformeerde Kerk.

Gonin was 'n seun van ds. H.L. Gonin, die baanbrekersendeling van Saulspoort, en sy eerste vrou, Jenny de Watteville. Gonin ontvang sy eerste onderrig in sendingskole en op Wellington. Ná voltooiing van sy skoolloopbaan bring hy 'n jaar in Europa deur. Hy verwerf die B.A.-graad op Wellington en word toe aan die Kweekskool op Stellenbosch as predikant van die NG Kerk opgelei. Ná sy legitimasie in 1898 sit hy sy studie in Halle, Duitsland, voort. 

Hy begin sy ampswerk as hulpprediker op Beaufort-Wes (1900). Gedurende 1901 en 1902 bedien hy 15 maande lank die inwoners van die konsentrasiekamp by Bethulie. In Februarie 1903 neem hy waar as leraar op Carnarvon en in 1905 aanvaar hy 'n beroep na Belfast.

Op 9 Oktober 1913 word hy dosent aan die Sendinginstituut op Wellington waar hy byna 20 jaar lank werksaam is met die opleiding van sendelinge. Hy gee ook onderrig by Friedenheim, die opleidingsinrigting vir sending- en maatskaplike werksters van die NG Kerk. 

Net soos sy vader was Gonin 'n ingetoë en beskeie persoon. Uit sy huwelik met mej. E. Grobler is vyf kinders gebore. Een seun, die naamgenoot van Gonin, het hom later as wiskundige statistikus en as sendeling onderskei. 



</doc>
<doc id="104008" url="https://af.wikipedia.org/wiki?curid=104008" title="Sibusiso Sithole">
Sibusiso Sithole

Sibusiso Camagu Thokozani 'S'bura' Sithole is 'n Suid-Afrikaanse rugbyspeler. Sithole draf meestal as vleuel of senter op die veld uit. Hy verteenwoordig die Sharks in die Currie- en Vodacombeker.

Sithole het in 2013 tydens die Sewes Wêreldbeker in Moskou vir Suid-Afrika gespeel.

In Mei 2014 is Sithole, as een van agt nuwelinge, vir 'n Springbok-oefenkamp opgeroep. Hy het egter nie die geleentheid gekry om as 'n Springbok op die veld uit te draf nie.



</doc>
<doc id="104009" url="https://af.wikipedia.org/wiki?curid=104009" title="Raad van Europa">
Raad van Europa

Die Raad van Europa (afgekort: "RvE", Frans: "Conseil de l'Europe", Engels: "Council of Europe") is 'n internasionale organisasie waaraan 47 Europese lande behoort. 'n Verdere 6 nie-Europese lande, asook die Vatikaanstad, is waarnemende lede. Wit-Rusland is sedert 1993 kandidaat. Die raad is op 5 Mei 1949 met die Verdrag van Londen deur 10 van sy stigterslede in die lewe geroep. Die RvE se setel is in die Franse stad Straatsburg.

Lidmaatskap is oop vir alle Europese demokrasieë wat die oppergesag van die reg aanvaar, fundamentele mense- en burgerlike regte van hul burgers waarborg en minderheidsgroepe respekteer. Een van die raad se eerste suksesse was die Europese Konvensie oor Menseregte in 1950, wat as die basis vir die Europese Hof van Menseregte dien.

Die Raad van Europa moet nie met die Europese Raad of die Raad van die Europese Unie, twee organe van die Europese Unie, verwar word nie.




</doc>
<doc id="104017" url="https://af.wikipedia.org/wiki?curid=104017" title="Breakfast at Tiffany's (rolprent)">
Breakfast at Tiffany's (rolprent)

Breakfast at Tiffany's is 'n Amerikaanse rolprent wat in 1961 vrygestel is. Die regisseur was Blake Edwards en die skrywer George Axelrod.

Die rolprent gaan oor 'n jong sosiale vlinder in New York, wat belangstel in 'n jong man wat in haar woonstelblok intrek.




</doc>
<doc id="104019" url="https://af.wikipedia.org/wiki?curid=104019" title="Andries de Wet">
Andries de Wet

Andries Gerhardus de Wet (distrik Carnarvon, Kaapkolonie, 5 Julie 1876 – Windhoek, Suidwes-Afrika, 26 April 1930) was 'n Suid-Afrikaanse krygsman en stigter van die Vrykorps in Duits-Suidwes-Afrika wat die koloniale bewind wou help om 'n aanval deur die Unieverdedigingsmag af te weer en die Britsgesinde bewind in die Unie van Suid-Afrika omver te werp en deur 'n Duitsgesinde regering te vervang.

De Wet was die seun van die veldkornet Pieter Gerhardus de Wet en sy vrou, Magdalena Judith Keet, en 'n neef van genl. Christiaan de Wet (Pieter de Wet was die broer van genl. de Wet se vader, Jacobus Ignatius de Wet). Hy ontvang sy vroeë onderrig aan 'n plaasskool en daarna op Carnarvon, waarna hy saam met (die latere dr.) A.G. Visser na die Gedenkskool op Dal Josafat gegaan en waar 'n hegte vriendskap tussen die skoolmaats ontstaan het. Ná sy opleiding het hy teruggegaan na sy pa se plaas en begin boer, hoewel hy, volgens 'n ander bron, op jeugdige leeftyd deur die Kaapse koloniale regering aangestel is as dip-inspekteur.

In 1895 verhuis hy na die ZAR, waar hy saam met sy vriend Koos Jooste naam maak as kampioenfietsryer en rekordhouer vir die rit Pretoria-Kaapstad. In September 1899 is hy saam met Jooste behulpsaam met die oprigting van die wielryers-verkennerskorps van Danie Theron. In Desember 1899 word hy, nadat hy tot luitenant bevorder is, in bevel van 25 man deur Theron na die front by Colesberg gestuur en van daar na Stormberg in die Noordoos-Kaap. Saam met Jooste maak hy by sy regering beswaar oor die ledigheid van die Boeremagte by Colesberg en bepleit die uitsending van 'n ekspedisie na die Kaap se noordwestelike distrikte om daar 'n mag van koloniale rebelle op die been te bring met die doel om die Britse verbinding na die suide af te sny. Hoewel die regering aanvanklik weier, word Iater tog besluit om die plan uit te voer.

De Wet vergesel die ekspedisie onder bevel van genl. P.J. Liebenberg en kmdt. Lucas Steenkamp wat teen die einde van Januarie 1900 vertrek. Gedurende Februarie en Maart 1900 neem De Wet aktief deel aan die organisasie van die rebellie in die distrikte Prieska, Upington en Kenhardt en word tot kommandant bevorder. Die oorgawe van genl. Piet Cronjé by Paardeberg op 27 Februarie 1900 en die val van Bloemfontein op 13 Maart 1900 noodsaak egter die haastige onttrekking van die Republikeinse magte suid van die Oranjerivier. Daarna neem De Wet deel aan die afweerstryd teen die hoofmag van die Britte in die Oranje-Vrystaat. Hy sluit hom aan by die Afrikaner Cavallerie Corps wat deur kmdt. Abraham Malan opgerig is.

Ná die ontbinding van dié eenheid en die einde van die stellingoorlog het hy oor Delagoabaai na Europa uitgewyk. 'n Ernstige operasie het hom 'n lang ruk onakatief gehou hoewel hy as openbare redenaar oor die oorlog grootliks bedrywig was. Hy het hom ook vir die totstandkoming van 'n verbindingsweg deur Duits-Suidwes-Afrika tussen die Boereverteenwoordigers in Europa en die strydkragte in Suid-Afrika beywer. Teen Julie 1901 het hy in so 'n mate herstel dat hy met die hulp van dr. W.J. Leyds, die Transvaalse gesant, die terugreis na sy land kon aandurf. Daarby was hy ook 'n spesiale boodskapper tussen die Boereverteenwoordigers in Europa en die Boereleiers in die veld in Suid-Afrika. Ná 'n moeitevolle tog deur Duits-Suidwes-Afrika voeg hy hom in Oktober 1901 weer by die kommando's in Kaapland en dien in genl. J.C. Smuts se staf, voordat 'n ernstige wond hom vir 'n geruime tyd buite aksie stel.

Met die vredesluiting weier hy om hom aan die Britse gesag te onderwerp en neem hy saam met genl. Manie Maritz, kmdt. (later genl.) E.A. Conroy, kmdt. J. Neser en hoofkmdt. H. Lategan die wyk na Duits-Suidwes-Afrika. Vandaar het hulle Swakopmund op 30 Julie 1902 verlaat. Met die weskus van Afrika langs het hulle via Victoria in Kameroen (toe nog ’n Duitse kolonie), waar hulle op ’n ander skip oorgeklim het, Las Palmas op die Kanariese Eilande, Madeira en Southampton na Hamburg in Duitsland gevaar, waar hulle op 29 Augustus geesdriftig verwelkom is. Per trein het die geselskap na Berlyn gereis waar hulle gehoop het hulle genls. Christiaan de Wet, Koos de la Rey en Louis Botha sou kon ontmoet wat Europa toe gegaan het om held in te samel vir die Afrikanerslagoffers van die oorlog. Die Boeregeneraals sou die Duitse hoofstad egter eers later besoek; daarom het lede van die geselskap uit Duits-Suidwes (onder wie waarskynlik Andries de Wet) na Nederland gegaan waar Japie Neser vir hulle kamers gehuur het met die geld wat hy afgeneem het by Jan du Plessis, ’n Kaapse lojalis. Terwyl hy in die hospitaal was, begin hy met 'n boek oor sy ervaringe in die oorlog wat hy spoedig voltooi het. Die bronne maak dit nie duidelik of dit dieselfde Die Buren in der Kapkolonie im Kriege mit England (München, s.j.). wat hy saam met Van Doomik en Du Plessis geskryf het nie.

De Wet, wat Duitse burgerskap aanvaar het, het hom reeds in Duitsland begin beywer vir 'n grootskeepse georganiseerde Boere-nedersetting in Duits-Suidwes-Afrika. Daarvoor het hy met die Duitse regering vir grond in hul kolonie onderhandel waarop Boere-"vlugtelinge" hulle kon vestig. Gebrek aan geld het egter dié plan verydel. In 1903 keer hy terug na Suid-Afrika en vestig hom as boer in Suidwes-Afrika omdat dié kolonie toe nog in Duitsland se besit was en De Wet nie bereid was om ná die nederlaag in die Tweede Vryheidsoorlog onder die Britse vlag in Suid-Afrika te woon nie. In Suidwes-Afrika het hy kort voor lank 'n leier van sy mede-Afrikaners geword wat in dié kolonie geboer het.

Met die uitbreek van die Eerste Wêreldoorlog in 1914 bring De Wet die Vrykorps (of "Freikorps") op 9 September 1914 in Windhuk (soos dit toe bekendgestaan het) op die been, onder meer met die doel om hul vaderland (Suid-Afrika) van Britse oorheersing te bevry. Hoewel die Vrykorps net vir 'n kort rukkie bestaan het, was hul uitwerking op die militêre geskiedenis van Namibië, Suid-Afrika en Duitsland uniek omdat daar in geen ander Duitse kolonie tydens die Eerste Wêreldoorlog 'n soortgelyke eenheid gestig is nie. Die korps se lede is gewerf uit die geledere van die aansienlik aantal Afrikaners wat toe reeds in die gebied gewoon het. Al die lede was vrywilligers. Die Vrykorps se doelwit was om enige moontlike steun aan die Maritz-rebellie in die Unie te verleen wat ontstaan het nadat die Unieregering hom aan Groot-Brittanje se kant geskaar het nadat die Eerste Wêreldoorlog in Augustus 1914 uitgebreek het. Die rebelle was ten sterkste gekant teen die inval van Duits-Suidwes-Afrika deur die Unieverdedigingsmag. Hulle het ook gemeen die tyd was geleë om die vryheid en onafhanklikheid van die Boererepublieke te herstel wat hulle in 1902 verloor het omdat Brittanje se volle verdedigingsmag betrokke was in die stryd teen die magtige Duitse Ryk.

Die Vrykorps het onafhanklik opgetree, maar onder regstreekse gesag van die plaaslike Duitse Imperiale Weermag, die sogenaamde "Schutztruppe". Die Duitse goewerneur, dr. Theodor Seitz, het sy volle steun en goedkeuring aan die Vrykorps se stigting verleen omdat hy gemeen het dit sou polities en strategies voordelig wees vir die Ryk se oorlogstrategie om so 'n eenheid te steun. Seitz het daarop gereken dat die Boererebellie die Britsgesinde Unieregering van genl. Louis Botha omver sou kon werp en 'n Duitse bondgenoot in Suid-Afrika daarstel.

In ruil vir wapens en ammunisie, uniforms, toerusting en militêre besoldiging het die Duitse bewind in Windhuk van die Vrykorps verwag om die rebelle in die Noordwes-Kaap by te staan en Upington te beleër. Met sy Boerekommando het De Wet van Windhoek na Nakop getrek. Hy was aanvoerder en kommandant van die Vrykorps wat hulle op Nakop by genl. Manie Maritz aangesluit het. De Wet bedank egter spoedig as hul aanvoerder en word vervang deur kmdt. Stoffel Schoeman.

Hoewel die Vrykorps, wat inderhaas en gebrekkig opgelei is, in talle veldslae teen die veel beter opgeleide en toegeruste Unieverdedigingsmag betrokke was, het dit gou duidelik geblyk hul pogings in die Kaapkolonie sou misluk. Die lede het deursettingsvermoë gekort, die rebelleleiers het dikwels onderling gestry en kommunikasie met die Duitse bevelvoerders anderkant die grens het mettertyd so te sê onmoontlik geword. Die Vrykorps het eindelik die stryd gewonne gegee nadat die laaste rebelle-eenhede op 2 en 3 Februarie 1915 aan die Unieverdedigingsmag oorgegee het. Op 15 Februarie 1915 het Seitz in 'n amptelike dekreet opdrag gegee dat die eenheid ontbind, effektief vanaf 1 Maart 1915.

Nadat die Rebellie onderdruk en die geringe ondersteuning van die Vrykorps in die Noordwes-Kaap beëindig is, het Botha en sy leër min moeite gehad om die "Schutztruppe" te verslaan en Windhuk op 9 Mei 1915 sonder teenstand in te neem. Die Duitse oorgawe is eers twee maande later op Khorab in die noorde onderteken.

Hy trek hom op sy plaas terug en neem ná die oormame van die gebied deur die Unie deel aan die plaaslike politiek. Hy help met die totstandkoming van die Verenigde Nasionale Suidwes-party en beywer hom omstreeks 1928 sterk vir die repatriasie van die Angola-Boere na Suidwes-Afrika en speel 'n groot rol in die organisasie van die verskuiwing.

Uit sy huwelik in 1903 in Duits-Suidwes-Afrika met Elisabeth Hagedorn (of Hagdorn) aan wie hy in Duitsland verloof geraak het 'n jaar voor sy terugkeer na Afrika, is vier kinders gebore. Ná haar dood trou hy met Elisabeth Catherina Ackerman. Uit hierdie huwelik, wat later onbind is, is daar een seun. Hy is oorleef deur sy derde vrou, Anna Jacoba van Heerden, en op Windhoek begrawe.

'n Straat suidoos van Windhoek se middestad is na hom genoem.




</doc>
<doc id="104023" url="https://af.wikipedia.org/wiki?curid=104023" title="Epping">
Epping

Epping is 'n industriële gebied van Kaapstad, geleë aan die suidekant van Thornton, oos van Pinelands en noord van Langa. Epping Industria is sedert die laat 1940's ontwikkel. 

Nywerheidsontwikkeling was aanvanklik traag, en in die vroeë 1950's is Gunners Circle as 'n motorrenbaan gebruik. Toe ontwikkeling versnel het in die laat 1950's is die wedrenne gestaak. Die voltooiing van die nabygeleë Athlone-kragstasie het die vestiging van industriële ondernemings in die gebied in die 1960's. Die gebied huisves 'n aantal maatskappye wat betrokke is in die tekstielbedryf, motor-, konstruksie en voedselverwerkingsbedrywe. Nampak, Afrika se grootste verpakkingsmaatskappy, is een van die grootste bedrywe in Epping. Busmark, die vervaardiger van Kaapstad se MyCiTi Bus Rapid Transport stelsels, het ook 'n fabriek in die gebied.


</doc>
<doc id="104024" url="https://af.wikipedia.org/wiki?curid=104024" title="University Estate">
University Estate

University Estate is 'n klein voorstad van Kaapstad, geleë aan die voet van Duiwelspiek na die ooste van die stad.

University Estate word begrens deur De Waalrylaan in die suide, Nelson Mandelaboulevard na die noorde, en Mountainweg in die weste. Na die suide lê die hange van Duiwelspiek binne die Tafelberg Nasionale Park, in die noorde lê Woodstock en Soutrivier, en na die weste lê Distrik 6 (Walmer-landgoed). Toegang vir stappers om Duiwelspiek te bereik is moontlik via trappe na De Waalrylaan op Kylemoreweg en 'n kort paadjie op die mediaan tussen die inkomende en uitgaande bane van die snelweg. Die bo-ent van Woodstock en Soutrivier is bereikbaar vanaf twee voetgangerbrûe oor Nelson Mandelaboulevard.


</doc>
<doc id="104029" url="https://af.wikipedia.org/wiki?curid=104029" title="Pieter de Waal">
Pieter de Waal

Ds. Pieter de Waal (Kaapstad, 19 Oktober 1875 – Strand, 19 November 1949) was predikant in die NG Kerk, reisende en organiserende sekretaris van die Christelike Strewersvereniging en redakteur van hul lyfblad, die "Christelike Strewer".

Pieter de Waal is op die plaas Bakkerskloof naby Somerset-Wes gebore as die tweede seun van David Christiaan de Waal en Hester Sophia Hofmeyr, suster van Onse Jan Hofmeyr. De Waal se vader, D.C. de Waal, was lid van die wetgewende vergadering vir Piketberg en ook 'n tyd lank burgemeester van die Moederstad. De Waalpark in Kaapstad is na hom genoem. Sy moeder was Hester Sophia Hofmeyr. Sy oudste broer, Jan, het bekend geraak as J.H.H. de Waal, romanskrywer en speaker van die Volksraad. Pieter de Waal se vrou was Johanna, 'n nooi Van Wijk van Kaapstad.

Sy ouers se eerste seun, ook Pieter, is as baba oorlede en hy word dan ook Pieter genoem om die familienaam te laat voortleef. Die skrywer en politikus J.H.H. de Waal was sy broer en hy het ook drie susters gehad. Hulle woon aanvanklik op Bakkerskloof, maar toe hy ses maande oud was, trek die gesin na Kaapstad, waar sy pa die landgoed Bellevue koop. Hierdie plaas was geleë waar Kloofstraat tot by Groentemarkplein tans is. Sy eerste onderwys ontvang hy van mejuffrou Bettie Roos (later mevrou Maskew). Daarna gaan hy na die Normaalskool in Roelandstraat.

Op vyftien jaar verlaat hy die skool, met die doel om in Rhodesië te gaan boer. Weens die Matabele-oorlog van daardie tyd loop hy eers aandklasse in Kaapstad om die staatseksamen te skryf, wat hy suksesvol voltooi. Pleks van boer, word hy dus in 1892 staatsamptenaar. Die klerklike werk verveel hom egter en hy begin weer in 1896 privaat studeer en behaal sy matriek in 1897, waarna hy as student inskryf aan die Suid-Afrikaanse Kollege. Hier verower hy onder andere die Rabinowitz-prys vir Hebreeus en slaag ná twee jare studie sy eerste graad met lof. Aan die Teologiese Kweekskool op Stellenbosch slaag hy hierna ook met lof en word in 1904 gelegitimeer. Hy was ’n kranige sportman en speel onder andere rugby vir die eerste spanne van Hamiltons en Stellenbosch, terwyl hy ook deelneem aan krieket en tennis, ’n kranige atleet is en ook op die skietveld etlike pryse in kompetisies verower. Op Nuweland wen hy een keer die mylwedloop teen 32 ander atlete.

Hy trou op 21 Februarie 1905 met Johanna Bernhardina (Joey) van Wijk, oorspronklik van Kimberley, en saam onderneem hulle hierna ’n uitgebreide reis na Europa. Die huwelik was kinderloos.

Ná sy toelating tot die bediening op 9 Desember 1904 word hy predikant van Leipoldtville op 14 Oktober 1905 en van Riebeek-Kasteel op 13 Mei 1909. Tydens sy verblyf op Riebeek-Kasteel is die huidige kerk daar gebou teen 'n bedrag van £6 000. Hy is op 29 Augustus 1920 op Reddersburg in die Oranje-Vrystaat bevestig en ook hier is onder sy leiding 'n nuwe kerk gebou.

In 1925 aanvaar hy ’n betrekking as vaste amptenaar van die Christelike Strewersunie, ’n betrekking wat hy tot einde 1946 beklee. Aanvanklik is hy Reisende Sekretaris van hierdie organisasie en word later Organiserende Sekretaris. Hy gaan altesaam sewe kere oorsee, twee kere as verteenwoordiger by die Wêreldkonferensie van die Strewers, onderskeidelik in Londen in 1926 en Berlyn in 1930. Ander lande wat hy besoek sluit in Spanje, Pole, Finland, Egipte, Palestina, Sirië, Turkye, Hongarye, Duitsland en die Verenigde State van Amerika. In Amerika spreek hy drie Staatskonferensies van Strewers toe. Met sy groot organisasievermoë help hy die Vereniging sodanig uitbou dat dit by sy uittrede op 7 Januarie 1945 464 takke het met 'n ledetal van 13 000. Ook was hy van 1929 tot 1946 redakteur van die "Christelike Strewer" wat teen 1946 'n leserstal (waarskynlik bedoelende sirkulasie) van 7 000 gehad het. Hy het ’n groot liefde vir sy land en sy taal en is saam met sy broer Jannie (J.H.H.) de Waal ’n stigterslid van die Tweede Taalbeweging en beywer hom vir die invoer van Afrikaans in die kerk deur die Kaapse Sinode.

Sy skryfwerk begin toe hy as redakteur van "Die Christelike Strewer" die blad moet vul. Sy eerste publikasie is in 1918, toe "Kinderbrood" verskyn (wat hy saam met ds. C.L. van Heerde skryf), waarin hy poog om Christelike leesstof vir kinders te verskaf oor allerlei praktiese onderwerpe. Vir die Strewersunie stel hy ook verskeie publikasies saam, wat insluit "Die belangrikste halfuur" (1924), "Die Strewershandboek" (1928), "Ons getuienisboekie", "Met God in my tuin" (1935), "Vergesigte" (1937 – ’n keur uit sy Christelike rubriek in "Die Christelike Strewer"), en "Stemme uit die Heilige Land" (1945). Verskeie traktaatjies en pamflette word ook deur hom geskryf. Ná sy dood word "Die belangrikste halfuur" gepubliseer, ’n versamelbundel van preke wat hy gelewer het.

Hy was een van die eerste dramaturge in Afrikaans wat Bybelse temas ontgin, spesifiek met die doel om die evangelie te bevorder. Die opvoerings hiervan is baie gewild en die gepubliseerde godsdienstige dramas is "Omgeswaai" (met die doel om die teenstanders van sendingwerk tot inkeer te bring), "Die bekeerde Jodin" (met die oogmerk om mense aan te spoor om openbare belydenis van geloof af te lê), "Delila", "Erns eerlik", "Mej. Skender" en "Die Familie Brein".

Publikasies uit sy pen sluit in:





</doc>
<doc id="104033" url="https://af.wikipedia.org/wiki?curid=104033" title="Kondensasiespore">
Kondensasiespore

Kondensasiespore (ook vliegtuigstrepe of dampstrepe genoem) is wolk-agtige spore van waterdamp of yskristalle wat deur vliegtuie in die atmosfeer gevorm word. Die uitlaatgasse van vliegtuigenjins produseer waterdamp en koolstofdioksied. Hierdie waterdamp kondenseer (verander van 'n gas na vastestof), aangesien die temperatuur op hoë hoogtes heelwat laer is. Dit word ook soms op vliegtuie se vlerkpunte waargeneem, as gevolg van die verandering in lugdruk soos lug oor die vliegtuig se vlerke vloei.

Kondensasiespore kan ure lank in die lug bly hang en oor groot gebiede uitsprei. Baie mense dink kondensasiespore is besoedeling wat deur vliegtuie se rook en uitlaatgasse veroorsaak word. Die spore wat waargeneem word is egter slegs gekondenseerde waterdamp.

Soos lugverkeer toeneem, word kondensasiespore al meer algemeen. Dit het 'n groot invloed op die atmosferiese temperatuur. Gedurende die dag weerkaats hierdie kondensasiespore inkomende sonlig, wat ’n algehele verkoeling van die atmosfeer veroorsaak. Snags word hitte egter onder die kondensasiespore vasgevang.



</doc>
<doc id="104037" url="https://af.wikipedia.org/wiki?curid=104037" title="Atterburyteater">
Atterburyteater

Die Atterburyteater is 'n klassieke konsertsaal met 400 sitplekke, geleë op die hoek van Lynnwoodweg en Daventrystraat in die ooste van Pretoria, as deel van die Lynnwood Bridge Retail-ontwikkeling. Die teater is op 18 Mei 2011 geopen met die musiekblyspel “Stuur Groete aan Mannetjies Roux”. Die geboë ouditorium troon bokant die aangrensende kleinhandelontwikkeling uit en skep sodoende 'n besonderse landmerk in die ooste van Pretoria. Die teater loop op die grondvloer uit op 'n piazza, waar dit deel vorm van die vier aparte kleinhandelgeboue. "Studio 3 Architects International", die argitekfirma wat die teater ontwerp het, was in 2012 die Nasionale Wenner van die "8ste Saint Gobain Gypsum International Trophy" in die Innovasie-afdeling, vir die gebruik van sekere produkte in die ontwerp van die plafonne in die teater. Dit is deur die Atterbury groep ontwikkel.


</doc>
<doc id="104038" url="https://af.wikipedia.org/wiki?curid=104038" title="Asbosteater">
Asbosteater

Asbosteater is 'n klein intieme teater met ongeveer 75 sitplekke, geleë op die hoek van Lynnwoodweg en Albethstraat in die ooste van Pretoria. Die teater is op 7 Julie 2012 geopen. 


</doc>
<doc id="104039" url="https://af.wikipedia.org/wiki?curid=104039" title="Brooklynteater">
Brooklynteater

Die Brooklynteater is 'n teater wat fokus op klassieke musiek en opera-opvoerings, en is geleë op die hoek van Thomas Edisonstraat and 13de Straat, in die ooste van Pretoria. Die teater wat op 1 April 2010 geopen is, het oorspronklik handel gedryf as "Salon Music".


</doc>
<doc id="104040" url="https://af.wikipedia.org/wiki?curid=104040" title="Republikein">
Republikein

Republikein is ‘n Afrikaanse koerant wat in die Namibiese hoofstad, Windhoek, uitgegee word en die enigste Afrikaanse dagblad buite Suid-Afrika.

Dirk Mudge het die dagblad in Desember 1977 as mondstuk van die Republikeinse Party (RP) opgerig in ‘n tyd toe die bestaande Afrikaanse dagblad in Suidwes-Afrika, "Die Suidwester", ‘n mondstuk van die Nasionale Party se Suidwes-Afrikaanse eweknie was. Dié koerant het later as weekblad verskyn, maar is in 1990 gestaak. Die eerste redakteur was die skrywer en geselsprogramaanbieder Jan Spies. Nadat die RP en nog 10 rasgebaseerde politieke partye by die Demokratiese Turnhalle Alliansie (DTA) aangesluit het, het "Republikein" die nie-amptelike mondstuk van die DTA geword. In 1991 het Republikein deel geword van Democratic Media Holdings, wat ook die "Allgemeine Zeitung", Afrika se enigste Duitse dagblad, en die "Windhoek Advertiser" besit het.

Ná talle geskille het die mediamaatskappy sy bande met die DTA in 1997 verbreek en strewe hy sedertdien na groter redaksionele onafhanklikheid. Die maatskappy se naam is intussen verander na Namibia Media Holdings, waarin Naspers van Suid-Afrika ‘n 50%-aandeel het. "Republikein" se hoofredakteur is Dani Booysen. Die jongste betroubare sirkulasiesyfer was 18 000 in 2007.
"Republikein" bied ook ‘n aanlyn uitgawe van die koerant, wat meestal ‘n weerspieëling is van die inhoud van die gedrukte weergawe, maar wat aangevul word met bykomende inhoud soos video’s. Die koerant gee ook etlike streekskoerante uit.



</doc>
<doc id="104041" url="https://af.wikipedia.org/wiki?curid=104041" title="Maskerteater">
Maskerteater

Die Maskerteater is 'n teater op die Hatfieldkampus van die Universiteit van Pretoria. Dié gebou het eers aan die Christian Brothers’ College (CBC) behoort en is in 1968, in dieselfde tyd wat die universiteit die meeste van die ander ou CBC-geboue aangekoop het, bekom. Die Maskerteater is in 1969 aan die Departement Drama oorgedra waarna dit in ’n teater omskep is met sitplek vir 240 mense en toegerus is met basiese beligting en oudiogeriewe.


</doc>
<doc id="104042" url="https://af.wikipedia.org/wiki?curid=104042" title="Die Lier (UP)">
Die Lier (UP)

Die Lier is 'n teater op die Hatfieldkampus van die Universiteit van Pretoria. Dié gebou het eers aan die Christian Brothers’ College (CBC) behoort en is in 1968, in dieselfde tyd wat die universiteit die meeste van die ander ou CBC-geboue aangekoop het, bekom. Die Lier is 'n intieme teater met sitplek vir 80 mense en is in 2001 opgeknap.


</doc>
<doc id="104044" url="https://af.wikipedia.org/wiki?curid=104044" title="Carl en Emily Fuchs Instituut vir Mikroëlektronika">
Carl en Emily Fuchs Instituut vir Mikroëlektronika

Die Carl en Emily Fuchs Instituut vir Mikroelëktronika (CEFIM) het sy 25ste verjaardag op 22 Junie 2007 gevier. CJ Fuchs (Edms) Bpk is in 1929 deur Carl en Emily Fuchs gestig "in 'n verlate perdestal, met 'n vrou, 'n hond en geen geld" (Carl Fuchs se eie woorde). Die egpaar was toegewyde en harde werkers en die maatskappy het gegroei tot so 'n mate dat dit 'n huishoudelike naam in Suid-Afrika geword het, bekend vir die uitstekende gehalte van sy huishoudelike elektriese toestelle. Die maatskappy het later ook industriële elektriese toerusting en elektroniese stelsels vervaardig, asook kleurtelevisiestelle in die 1950's. Die egpaar het geen kinders gehad nie en het die Carl en Emily Fuchs Stigting vir Liefdadigheid begin om onderwys in Suid-Afrika te ondersteun. In 1981 het die Universiteit van Pretoria die stigting genader om die grondslag vir 'n permanente mikroëlektronika fasiliteit by die universiteit te vestig. Die Fuchs Stigting het ingestem en die instituut is gestig. 


</doc>
<doc id="104045" url="https://af.wikipedia.org/wiki?curid=104045" title="George Daneel">
George Daneel

Ds. George Murray Daneel (Calvinia, 29 Augustus 1904 – Franschhoek, 19 Oktober 2004) was ’n predikant in die Nederduitse Gereformeerde Kerk en die eerste en tot dusver (2015) enigste Springbok-rugbyspeler wat honderd jaar oud geword het. Hy was een van die eerste NG predikante wat apartheid probeer bekamp het deur gesprekvoering tussen die verskillende Suid-Afrikaanse rassegroepe aan te moedig en hom selfs openlik teen apartheid uitgespreek het.

George Daneel was die derde geslag aan vaderskant wat NG predikant geword het. Sy oupa ds. Alexander Daneel, kerklike patriarg, het sy hele bediening van 1862 tot hy oorlede is in die amp op 22 Maart 1899 in die gemeente Heidelberg, Kaap deurgebring. Sy pa, ds. M.S. Daneel, was leraar van Calvinia van 1898 tot 1906, Fraserburg tot 1914 en laastens Victoria-Wes tot hy sy emeritaat aanvaar het in 1934.

George Daneel se ouma aan vaderskant was Margaretha Johanna Louw (7 April 1846 – 1 Junie 1934), 'n dogter van Johannes Wynand Louw (13 Desember 1820 – 13 Februarie 1873) en Maria Elizabeth Smuts (28 November 1824 – 2 Oktober 1895). Margaretha Louw se moeder was 'n niggie van Alexander Daneel se moeder. Sy ouma het haar gedurende baie jare nie alleen getrou ter syde gestaan het nie, maar hom ook wonderlik aangevul. Terwyl hy soms stug voorgekom het, was sy die minsaamheid self; terwyl hy die deftige waardigheid van die ouer geslag predikante in 'n volle mate gehandhaaf het, het sy gemeensaam met almal omgegaan; terwyl erns by hom oorweeg het, het sy 'n blye humorsin gehad wat haar tot op hoë leeftyd gekenmerk het. Hul hoogs gelukkige huwelikslewe is met nege seuns en drie dogters geseën. Van dié egpaar se kinders het ook ds. Johannes Wynand Daneel (1865–1940), George Daneel se oom, predikant geword. Hy was die skoonseun en opvolger van eerw. Stephanus Hofmeyr in die Soutpansberge, en ds. Marthinus Daneel.

Ds. Daneel se moeder, en Marthinus Daneel se eerste vrou, was Charlotte Louisa Murray (16 Junie 1874 – 1 September 1916), die dogter van ds. George Murray, wat ten tyde van haar geboorte predikant was van die NG gemeente Willowmore. Aan vaderskant was haar oupa en George Daneel se oupagrootjie dus ds. Andrew Murray sr., terwyl vier van haar ooms aan vaderskant (John, Andrew, William en Charles) predikant geword het en vier van haar Murray-tantes met ’n predikant getrou het: Maria (1831–1912) met ds. J.H. Neethling, Jemima (1836–1904) met ds. Andries Adriaan Louw, Isabella (1839–1929) met ds. J.H. Hofmeyr en Elizabeth (1855–1917) met ds. H.L. Neethling. Charlotte Daneel is oorlede op 1 September 1916 nadat sy die lewe geskenk het aan 10 kinders.

Sy pa, Marthinus Daneel, het aan die Kweekskool op Stellenbosch studeer waar hy in 1891 vir die eerste span rugby gespeel het en weer van 1894 tot 1896. Marthinus Daneel se broer John, George se oom, het tydens sy studiejare aan die Kweekskool van 1886 tot 1889 ook vir Stellenbosch se eerste span gespeel. Ook George se broer Henry het in rugby uitgeblink en in 1906 as lid van die eerste Springbokspan saam met Paul Roos in Groot-Brittanje getoer.

George Daneel het sy eerste twee lewensjare in die pastorie op Calvinia deurgebring, waarna die gehuis verhuis na Fraserburg waar sy vader op 29 September 1906 as leraar bevestig is. George begin sy skoolonderrig in 1911 aan die plaaslike skool, maar drie jaar later vertrek die gesin na Victoria-Wes, ook in die Karoo. Hier sou ds. Marthinus Daneel 20 jaar bly tot sy aftrede in 1934. George sit sy skoolloopbaan op Calvinia voort, maar matrikuleer in 1921 op Robertson.

Hy besluit om in soveel van sy voorsate se voetspoor te volg en gaan die Universiteit van Kaapstad waar hy in 1922 en 1923 sonder welslae in die teologie studeer. Aan die Victoria-kollege en Kweekskool op Stellenbosch studeer hy van 1924 terwyl hy ’n inwoner was van die Wilgenhof-koshuis. Hy speel van 1925 tot 1930 vir Stellenbosch se eerste rugbyspan, van 1925 tot 1928 vir die Westelike Provinsie en in 1928 en van 1930 tot 1932 vir die Springbokke. In eersgenoemde jaar is hy as agtsteman gekies om teen die eerste besoekende span uit Nieu-Seeland te speel en het as flank en agtsteman ook teen Frankryk en Engeland uitgedraf en in 1931/'32 in Brittanje saam met die Springbokke getoer. Sy laaste Bok-kragmeting was op dié toer teen Skotland in 1932.

Dit was tydens dié toer in dat hy in aanraking gekom het met Frank Buchman se Oxford-groep en hy besluit om rugby te laat vaar en deel te word van die Morele Herbewapening, hoewel hy nog soms spanne afgerig het. Sy laaste wedstryd op provinsiale vlak was toe hy tydens die Tweede Wêreldoorlog oorreed is om vir Wes-Transvaal te speel nadat hul kaptein Nic Bierman siek geword het.

Nadat hy sy studie aan die Kweekskool voltooi het, is prop. George Daneel op 11 Julie 1931 as hulpprediker van die NG gemeente op sy geboortedorp, Calvinia, bevestig. Hy was ongetroud en beroepe was skaars weens die Groot Depressie; daarom aanvaar ds. Daneel buitekerklike werk en verlaat Calvinia. Op 1 Julie 1940 word hy ’n kapelaan in Noord-Afrika en later aan ander gevegsfronte. Later is hy bevorder tot senior kapelaan.

George Daneel trou op 28 Desember 1940, toe hy al 36 jaar oud was, met Johanna Stolp, wat sowat 10 jaar jonger as hy was. Drie dogters is uit dié huwelik gebore: Charlotte, genoem na haar ouma aan moederskant, Marie-Louise (later Steyn) en Suzette (volgens ’n ander bron Suzan) Burrel, wat na Engeland geëmigreer het. Met sy afsterwe was daar nege kleinkinders en een agterkleinkind.

Ná die Tweede Wêreldoorlog word hy op 6 April 1946 as leraar van die NG gemeente Grahamstad bevestig nadat hy die beroep ontvang het terwyl hy veldprediker van die Suid-Afrikaanse troepe in Italië was. Begin 1947 het die gemeente onder ds. Daneel se leiding ’n perseel met twee ou geboue op die hoek van Mark- en Hillstraat teen £3 000 gekoop met die oog op die bou van 'n nuwe kerk. Eers drie jaar later het die kerkraad besluit dat die tyd om met die bouwerk 'n aanvang te maak, ryp was. Kort daarna is die bekende argitek, mnr. Wynand H. Louw, van die Paarl, versoek om 'n plan te voorsien en later in die jaar is die uitvoering daarvan opgedra aan die bouaannemer, F.P. van Heerden, van Germiston, wat reeds meer as 30 kerkgeboue tot sy krediet gehad het.

Op 18 Januarie 1951 is die eerste sooi deur dr. J.D. Louw gespit en die boubedrywighede begin. Die werk het so fluks gevorder dat ds. Daneel die hoeksteen op 17 Maart 1951 kon lê by welke geleentheid ds. H.C. Hopkins, van Fort Beaufort, die rede gehou het. 'n Skaduwee het oor die bouverrigtinge geval toe oom Ben van Heerden, die bouvoorman, wat nie alleen sy werk op baie bekwame wyse gedoen het nie maar ook van die begin af die volste vertroue van die gemeente geniet het, op die aand van 31 Mei plotseling oorlede is. Sy plek is deur J. de Wit geneem en einde Augustus, dit wil sê in die baie kort tyd van sewe en 'n half maande, was die werk feitlik voltooi. Die gebou van swart en rooibruin sierstene bied sitplek aan ten minste 700 persone. Die banke van die ou kerk is op die galerye gebruik, terwyl die nuwe banke asook die preekstoel van Transvaalse kiaat vervaardig is. Die toringhorlosie en klok wat nog in 'n uitstekende toestand was, het gekom uit die bekende Tower House in Bathurststraat en is teen 'n baie billike prys verkry. 'n Pyporrel sou later aangebring word. Van die boukoste is reeds met die inwyding sowat die helfte deur die bydraes van die gemeente en hulp van buite byeengebring.

Die inwyding van die nuwe kerk op 14 September 1951 was 'n baie belangrike mylpaal in die geskiedenis van die NG kerk in die toe oorwegend Engelssprekend Grahamstad bereik. Die verwesenliking van hierdie lank gekoesterde ideaal waarvoor met die jare gebid en gewerk is, het as besieling vir die gemeente gedien om met nuwe moed die toekoms in te gaan, aldus ds. Hopkins.

Ds. Daneel is in 1996, toe hy 92 jaar oud was, genooi om die Nagmaal in Grahamstad se NG kerk, waarvan hy die hoeksteen 41 jaar tevore gelê het, te bedien.

In die Setlaarstad het ds. Daneel ál meer betrokke geraak by die beweging vir morele herbewapening. In 1953 het hy die eerste veelrassige konferensie van die groep vir geestelike en morele herbewapening in Grahamstad bygewoon. Die regering het toe gelas dat dié groep, wat rassesamewerking in
kerkverband bevorder het, sy werksaamhede staak. Hulle het "vriendelik dog ferm" geweier, aldus ds. Daneel.

Hy aanvaar demissie op 5 Julie 1953 sodat hy hom voltyds daarop kon toespits, eers van 1955 tot 1981 in Pretoria en toe van 1982 tot 1989 in Windhoek. Destyds, toe apartheid veral in ’n stad soos Pretoria hoogty gevier het, het hy en sy vrou moeite gedoen om dialoog tussen verskillende rasse aan te moedig.

In 1990 gaan vestig George en Johanna Daneel hulle in Huis Herfsblaar in Pretoria. In 1996, met die oog op sy 92ste verjaardag, het "Beeld" hom uitgevra oor die geheim van sy lang lewe. "Dit is nie my skuld dat ek so oud geword het nie," het hy gesê en verwys na ’n oom van hom wat 102 jaar oud geword het nie. Hy het sy lang lewe daarna toegeskryf dat hy fiks was en gedissiplineerd gelewe het sonder drank en rook. In dieselfde berig het hy ’n staaltjie vertel van sy pa wat vir Calvinia se eerste span rugby gespeel het tot hy agtergekom het die gemeente hou bidure "vir die predikant dat hy tog bekeer sal word". Oor die destydse Waarheids-en-versoeningskommissie het hy gesê hy hoop dit sou "groter eensgesindheid in die land bevorder". Ds. Daneel het nog tot op 90 tennis gespeel en daarna gestap vir oefening.

Johanna Daneel is op Vrydag 22 Mei 1998 op Franschhoek oorlede, net drie maande nadat sy en ds. Daneel daarheen verhuis het om by hul dogter Charlotte en dié se man, Derk Blaise, te gaan woon. Sy was 84 jaar oud.

Ds. Daneel het sy honderdste verjaardag tydens ’n feesgeleentheid in 2004 in die NG kerk op Franschhoek gevier wat deur sowat 200 mense bygewoon is. Hy was toe die oudste lewende predikant en oud-Springbok. Skaars twee maande later is hy oorlede en twee dae later, op 21 Oktober, uit die NG kerk Franschhoek begrawe. Op die begrafnis het Charlotte Daneel gesê: "Dankie dat julle vir die tweede keer in twee maande by dié lieflike kerk op Franschhoek bymekaarkom om die lewe van George Daneel te vier. Gister toe dit so heerlik gereën het, het ek my voorgestel dat pappie by die hemelpoort aangekom het, en toe hy daar met ope arms ontvang en verwelkom word, dat hy op 'n rustige en droë manier gesë het: 'Baie dankie, dit is goed, ek kom graag in, maar dan moet julle darem eers sorg vir 'n bietjie reën daar in Franschhoek en die Boland, want dit is baie droog daar." Sy het gesê ds. Daneel was nie siek nie, maar is "letterlik weens ouderdom dood". Sy het gesê sy naasbestaandes "voel geseënd dat hul pa so lank geleef het dat hy die nuwe Suid-Afrika kon sien".



</doc>
<doc id="104053" url="https://af.wikipedia.org/wiki?curid=104053" title="Wapadrand">
Wapadrand

Wapadrand is 'n voorstad in die ooste van Pretoria in Gauteng, Suid-Afrika. Die gebied is boomryk met pragtige tuine. Wapadrand is so genoem omdat 'n ou wapad deur die huidige dorpsgebied geloop het. Die strate is na die onderdele van 'n ossewa genoem op aanbeveling van die argitek Koos Reyneke, een van die buurt se stigters.




</doc>
<doc id="104054" url="https://af.wikipedia.org/wiki?curid=104054" title="Erosie">
Erosie

Erosie is 'n geologiese proses waar materiaal (afsettings, gesteentes en grond) van 'n landskap verwyder of verskuif word. Op Aarde vind erosie veral deur die werking van wind, lopende water, ys en gravitasie plaas. Minder algemene oorsake is vulkanisme en die impak van meteoriete. Sekere menslike aktiwiteite, soos die afkap van woude en ploeg van lande, kan ook erosie veroorsaak.

Erosie moet nie met "verwering" verwar word nie. Die verskil tussen erosie en verwering is dat erosie die materiaal verskuif. Verwering kan die materiaal in stukkies breek (meganiese verwering) of chemies verander (chemiese verwering), maar dit sal op dieselfde plek bly. Dit is wel so dat verweerde materiaal dikwels makliker erodeer (weggevoer word).



</doc>
<doc id="104055" url="https://af.wikipedia.org/wiki?curid=104055" title="Lynnwood Manor">
Lynnwood Manor

Lynnwood Manor is 'n voorstad van Pretoria in Gauteng, Suid-Afrika. Dit is 'n goed-ontwikkelde gebied, en is ongeveer 12 km  oos van die sentrum van die stad geleë.

Toe dit in die 1960's gestig is, was dit die mees oostelike voorstad van Pretoria, maar die stad het sedertdien aansienlik ooswaarts en suidwaarts uitgebrei.

Saam met Brooklyn en Menlopark, is hierdie voorstede waarskynlik vernoem na hul Amerikaanse eweknieë. Vandag staan hierdie voorstede bekend as die "ou ooste" en spog met 'n paar van die stad se duurste wooneiendomme.


</doc>
<doc id="104056" url="https://af.wikipedia.org/wiki?curid=104056" title="Kameeldrift">
Kameeldrift

Kameeldrift is 'n voorstad en kleinhoewes van Pretoria. Dit is 20 km noordoos van Pretoria se middestad geleë. Die klein gemeenskap se aktiwiteite wentel om die plaaslike skooltjie, genaamd Kameeldrift Laerskool.



</doc>
<doc id="104057" url="https://af.wikipedia.org/wiki?curid=104057" title="Booysens, Pretoria">
Booysens, Pretoria

Booysens is 'n voorstad in die weste van Pretoria, Suid-Afrika.


</doc>
<doc id="104058" url="https://af.wikipedia.org/wiki?curid=104058" title="Eersterust">
Eersterust

Eersterust is 'n voorstad van Pretoria in Gauteng, Suid-Afrika. Dit is 'n ontwikkelde gebied en lê aan die westekant van Mamelodi.


</doc>
<doc id="104059" url="https://af.wikipedia.org/wiki?curid=104059" title="Sunnyside, Pretoria">
Sunnyside, Pretoria

Sunnyside is 'n ou voorstad van Pretoria in Gauteng, Suid-Afrika. Dit is 'n goed ontwikkelde gebied en lê direk oos van die sentrum van die stad. Die gebied word oorheers deur massas buitelandse burgers op soek na werk en 'n beter lewensbestaan as in hulle vaderland.



</doc>
<doc id="104062" url="https://af.wikipedia.org/wiki?curid=104062" title="Prinshof">
Prinshof

Prinshof is 'n gebied in Pretoria. Dit is die tuiste van die Fakulteit Gesondheidswetenskappe van die Universiteit van Pretoria en die Steve Biko Hospitaal (voorheen die "Pretoria Akademiese Hospitaal").


</doc>
<doc id="104063" url="https://af.wikipedia.org/wiki?curid=104063" title="Cornwall Hill">
Cornwall Hill

Cornwall Hill is 'n woongebied suid van Pretoria, Gauteng, Suid-Afrika. Dit grens aan sy westekant aan Irene. 


</doc>
<doc id="104064" url="https://af.wikipedia.org/wiki?curid=104064" title="Grootvlei-gevangenis">
Grootvlei-gevangenis

Grootvlei Gevangenis is geleë suidwes van die stad Bloemfontein in Suid-Afrika.


</doc>
<doc id="104065" url="https://af.wikipedia.org/wiki?curid=104065" title="Heidedal">
Heidedal

Heidedal is 'n 81% Kleurling voorstad van die stad Bloemfontein in Suid-Afrika.


</doc>
<doc id="104066" url="https://af.wikipedia.org/wiki?curid=104066" title="Johan Bezuidenhoud">
Johan Bezuidenhoud

Ds. Johan Gregorius Bezuidenhoud (distrik Ermelo, Transvaal, 28 November 1911 – Brakpan, 6 September 1997) was tussen 1938 en 1980 ’n predikant in 11 gemeentes van die Nederduitse Gereformeerde Kerk, twee in Johannesburg, vier in die Oos-Kaap, een in die Wes-Kaap, een in die NG Kerk Vrystaat en twee op Brakpan aan die Oos-Rand.

Ds. Bezuidenhoud is weliswaar gebore in die distrik Ermelo, maar het eintlik sy kinderdae op die plaas Hebron in die distrik Piet Retief deurgebring. Sy vader, Johannes Jurgens Bezuidenhoud, was ’n burger in die Tweede Vryheidsoorlog en het deelgeneem aan die veldslae van Spioenkop en Colenso. Hy is as krygsgevangene na Indië gestuur. Sy grootvader aan vaderskant was van 1886 tot 1891 president van die kortstondige Republiek Klein Vrystaat, wat ná vyf jaar by die Zuid-Afrikaansche Republiek ingelyf is. Die familieplaas, Vaalkop, was indertyd bekend as die setel van die Republiek, waarvan die regering bestaan het uit ’n driemanskap met die president as voorsitter. Die gebruik in die Republiek Klein Vrystaat was dat die burgers jaarliks op Nuwejaarsdag op die president se plaas byeengekom het vir skyfskiet en boeresport. In 1991 het pres. Paul Kruger genl. Piet Joubert gestuur om met ná onderhandeling die Republiek volledig met sy bestaande polisiemag ens. by Transvaal in te lyf. Die regeringseëls was lank in ds. Bezuidenhoud se besit, maar hy het dit in die vyftigerjare aan die Unie-argief in Pretoria oorhandig.

Blykbaar het Johan Bezuidenhoud reeds op sewe die roepstem tot die evangeliebediening verneem. Sy vroegste skoolonderrig ontvang hy aan die plaasskool Roburnia en daarna sy sekondêre onderwys agtereenvolgens aan die Hoërskool Piet en die Afrikaanse Hoër Seunskool, Pretoria.

Begin 1931 gaan hy Boland toe waar hy ’n B.A.-graad aan die Universiteit van Stellenbosch behaal en daarna die vierjarige teologiese kursus aan die Kweekskool deurloop. Op skool en as student was hy ’n groot sportliefhebber wat graag rugby, tennis en bofbal gespeel en ook geboks het. In later jare het hy net af en toe gholf gespeel. Reeds op universiteit het Johan Bezuidenhoud blyke van redenaardstalent getoon.

Einde 1937 is prop. Bezuidenhoud gelegitimeer en ontvang hy beroepe na Tulbagh, Melville, Johannesburg en Eloffsdal, wat hy nie een aanneem nie, want op 31 Julie 1938 begin hy sy bediening in die NG gemeente Cottesloe (toe nog genoem Vrededorp), in die weste van Johannesburg. In hierdie uiters minderbevoorregte buurt het hy veel gedoen om die jong gemeente van bankrotskap en verval te red. Vrededorp is op 27 Augustus 1927 van Fordsburg en Vrederus (later Melville genoem) afgestig. Uit die staanspoor was die nuwe gemeente hulpbehoewend. Aanvanklik het lidmate kerk gehou in 'n ou saaltjie, wat Fordsburg geskenk het, totdat die gemeente sy eie kerk (sonder 'n toring) gebou het op 'n stuk grond op die hoek van Kite- en Eerste Straat op die grens tussen Vrededorp en Cottesloe, wat van die stadsraad Johannesburg ontvang is. Die kerk is omstreeks 1935 ingewy.

Omdat die gemeente 'n arm gebied bedien het, was sy inkomste aanvanklik baie laag en het die kerkraad by die ring aansoek gedoen om die grense in die rigting van Brixton uit te brei sodat dit die Jan Hofmeyr-stadsgedeelte (eweneens armoedig) sou insluit. Die versoek is toegestaan en later is dié woonbuurt in drie groot wyke verdeel. Ook het die kerkraad 'n verband op die kerklike eiendomme geneem om twee skakelhuise te laat bou vir verhuring op grond wat van Fordsburg ontvang is. So het dit gebeur dat die gemeente 'n las gedra het van £3 350, met 'n gemiddelde inkomste van £12 per maand aan dankoffers, £28 per maand uit die verhuur van die huise en £100 per jaar uit die fonds vir hulpbehoewende gemeentes.

Nietemin het die eerste leraar, ds. E.C. Anderssen, en sy vrou dit reggekry om elders £2 145.5.4 ten behoewe van die gemeente in te samel terwyl die leraar se vrou £697.5.11 deur die Tiekiebond byeengebring het en £238 ingesamel het vir die nuwe orrel.

Gedurende die tweede leraar, ds. P.V. Pistorius, se dienstyd (1936 tot 1938), besluit die gemeente om 'n pastorie langs die kerk te bou. En tydens ds. Bezuidenhoud se tyd is etlike stadsgedeeltes by die gemeente gevoeg, wat die lidmate tot meer as duisend laat toeneem het. In dieselfde tydperk leen die kerk nog £1 000 vir die bou van 'n poskantoor om aan die staat te verhuur. Dus staan die skuld van die gemeente in Maart 1941 op £4 600, wat die kerkraad baie langsaam met huurgelde en 'n vermeerdering in die maandelikse bydraes kon afbetaal. Gedurende die vierde leraar, ds. Grobler, se tyd (1941–1945) groei die gemeente tot 1 130 lidmate en verminder die skuld met £2 000.

Ná ’n vrugbare bediening van drie jaar, aanvaar ds. Bezuidenhoud ’n beroep na die NG gemeente Johannesburg.

Ná die vertrek van ds. Gert Meij (1939–1940) het Johannesburg se kerkraad die beroep van 'n medeleraar vir 'n onbepaalde tyd uitgestel. Kort daarna tree daar egter nuwe ontwikkelinge in wat die studentebearbeiding van die Transvaalse Kerk op 'n nuwe grondslag geplaas het en regstreeks aanleiding gegee het tot die beroep van 'n medeleraar vir dié gemeente. Die Sinode van April 1940 het besluit om 'n tweede studentepredikant aan te stel, die werkkring onder die Transvaalse studente in twee te verdeel, naamlik Pretoria (met Heidelberg) en Johannesburg (met Potchefstroom) en aan die studenteleraars 'n vaste kerkregtelike status as medeleraars van gemeentes, met werkkring onder die studente, toe te ken. So het dit gekom dat die kerkraad van Johannesburg weer 'n medeleraar, veral met die oog op die studente, beroep het. Eers is in November 1940 die destydse studenteleraar van die Transvaalse Kerk, ds. Ben Marais beroep, maar toe hy 'n soortgelyke beroep as studentepredikant na Pretoria-Oos ontvang en dit aanneem, het die kerkraad van Johannesburg in Januarie 1941 die jong predikant van Vrededorp as medeleraar met werkkring onder die studente van Johannesburg en Potchefstroom beroep. Ds. Bezuidenhoud het die beroep aangeneem en is op Saterdag 15 Maart 1941 in die Braamfonteinse kerkgebou deur sy kollega, ds. P.S.Z. Coetzee bevestig, terwyl ds. G.D. Worst van Potchefstroom die rede uitgespreek het. Ds. Bezuidenhoud het ná twee jaar van vrugbare maar veeleisende diens 'n beroep na Steynsburg aangeneem en middel Mei 1943 na sy nuwe werkkring vertrek.

Op 19 Januarie 1942 is ds. Bezuidenhoud in die gemeente Steynsburg bevestig, maar ook sy tyd in die gemeente kan nie veel afgelei word uit die beskikbare bronne nie. Dit was wel in dié tyd dat die kerk hom in 1945 verlof verleen het om as veldprediker na die Midde-Ooste te gaan om die Suid-Afrikaanse magte daar te gaan bearbei. Van April tot Oktober daardie jaar besoek hy Sirië, Egipte, Libië, Palestina, Tunisië en Algerië en reis binne drie maande meer as 20 000 km per vragmotor deur die woestyn.

Daarna word hy op 10 Mei 1947 bevestig in die NG gemeente Dordrecht, wat in 1957 (die eeufees), 1982 en 2007 ’n gedenkboek of –brosjure oor die gemeente se geskiedenis uitgebring het. Ds. Petrus Coetzee, ds. Bezuidenhoud se medeleraar in Johannesburg, het van Edenburg af Dordrecht toe gekom om die bevestigingsrede te lewer. Ds. N.F.P. Burger van die buurgemeente Indwe en eerw. P.H. Muller van Elliot het ook aan die plegtigheid deelgeneem. Soos die geval in al sy 11 gemeentes binne 43 jaar, was ds. Bezuidenhoud se bediening op Dordrecht ook van korte duur, want reeds op 6 Augustus 1950 lewer hy sy afskeidspreek nadat hy ’n beroep aanvaar het na die Nuwekerk, Graaff-Reinet. Op Dordrecht het veral sy prediking en pastorale werk uitgestaan.

Met die gemeente se 125-jarige feesviering het ds. Bezuidenhoud oor sy dienstyd geskryf: "Wat ons persoonlik betref, staan Dordrecht eerste van die elf gemeentes wat ons in ons bediening van 43 jaar bedien het. Soek maar deur die gemeentes van ons dierbare kerk en jy sal Dordrecht se gelyke nooit vind nie. Heimwee oorspoel ons en die verlange verteer ons wanneer ons aan daardie gemeente dink. Dit was ’n kerkvaste, lojale en gehoorsame gemeente wat met ywer en beslistheid aan die saak van die Here gebou het en wat vanweë haar koersvastheid die allerbeste uit haar leraar gehaal het."

Op 12 Augustus 1950 is ds. Bezuidenhoud in die Nuwekerk, Graaff-Reinet, bevestig. Op dié Karoodorp speel hy ’n vername rol in die Kerk en gemeenskap. Van die vorige jaar tot 1954 het hy gedien in die Sinodale Kommissie vir Studentebearbeiding asook in die kieskollege vir professore van die Kweekskool. Hy was kerklike verteenwoordiger vir godsdiensonderrig op skole in Kaapland, dosent in godsdiensonderwys aan die Graaff-Reinetse Onderwyskollege, scriba vir die Ring van Graaff-Reinet en lid van die plaaslike skoolraad, soos ook die geval was op Steynsburg en Dordrecht, lid van die Graaff-Reinetse kollegeraad en van die skoolkomitees van sowel die Hoër as Laer Volkskool. Hy was lid van kindersorg en van laasgenoemde drie dorpe se hospitaalraad.

Ook in Riviera, waar ds. Bezuidenhoud op 22 Januarie 1955 as medeleraar bevestig is, was hy aktief betrokke by talle liggame. Hy was voorsitter van die Ring van Eloffsdal, van die Ringskommissie en van die Boederkring, van die beheerraad van die Hoërskool Michael Brink en van die Laerskool Riviera se skoolkomitee. Hy was ook betrokke by die Christelike Maatskaplike Raad.

Die kerkraad van die NG gemeente Barkly-Oos het ds. Bezuidenhoud die eerste keer in Februarie 1958 beroep. Hy het dit van die hand gewys, maar ná nog twee mislukte beroepe, beroep hulle hom op 24 Mei weer en neem dit die uitdaging aan. Hy is die laaste naweek in Augustus 1958 ontvang en bevestig. Die gemeente het die Bezuidenhouds Vrydagmiddag 29 Augustus op die Lady Greypad in gure weer gaan ontmoet. Op die dorp gekom, het die kerkraad in die sendingpastorie oor 'n koppie tee nader kennisgemaak met die nuwe dominee en sy vrou. Tydens die ontvangsgeselligheid daardie aand in die stadsaal het die konsulent, ds. J.E. Terblanche van Molteno, as seremoniemeester opgetree. Met ds. Bezuidenhoud se bevestiging die Saterdagmiddag het ds. Jannie Malan, sy medeleraar in Riviera, die rede uitgespreek. Hy het ook die roudiens daardie aand ter nagedagtenis van die pas ontslape eerste minister, adv. J.G. Strijdom, waargeneem. Dié Sondagoggend het ds. Bezuidenhoud in 'n stampvol kerk sy intreepreek gelewer na aanleiding van 1 Kor. 2:2: "Want ek het my voorgeneem om niks anders onder julle te weet nie as Jesus Christus, en Hom as gekruisigde."

Ds. J.A. Theron (leraar van 1947 af) is in Desember 1957 geskors as predikant weens 'n beweerde verhouding oor die kleurgrens nadat daar 'n opspraakwekkende hofsaak hieroor was, maar die gemeente was eintlik al sedert Julie daardie jaar sonder predikant. Weens ontevredenheid met ds. J.A. Theron wat al in 1950 begin het, was die gemeente geestelike en geldelik (omdat lidmate hul dankoffers teruggehou het) op 'n laagtepunt. Ds. Bezuidenhoud moes die lidmate se geskokte vertroue in die amp van die leraar herstel en hul samewerking kry. Kort voor lank het 'n nuwe gees van samewerking in die gemeente posgevat. Groot ondernemings, soos die bou van 'n sendingskool en pastorie en die opknapping van die kerkgebou, is aangepak en deurgevoer. Die dorpswyke is ook heringedeel en 'n begin gemaak met die uitgee van 'n gemeenteblad wat elke kwartaal voor die nagmaal versprei is. Ook in die jeugarbeid was daar 'n aansienlike oplewing. Ouers het hul kinders getrou elke Sondag van die plaas af dorp toe gebring sodat die Sondagskool sowat honderd leerlinge bygekry het. Begin 1959 is 'n tak van die Kerkjeugvereniging gestig.

Met die Pinksterdienste van 1959, die eerste onder ds. Bezuidenhoud se leiding, was daar ongekende belangstelling van die gemeente. Reeds in sy eerste godsdiensverslag kon Ds. Bezuidenhoud melding maak van 'n merkwaardige verbetering in kerkbywoning. In sy eerste jaar op Barkly-Oos het 80 persent van die lidmate die Nagmaal bygewoon, die helfte die voorbereidingsdiens, meer as twee derdes die dankseggingsdiens en sowat die helfte die gewone oggenddienste. So het die kollektes tydens eredienste in daardie jaar met £800 toegeneem. Die kwartaallikse verskyning van die gemeenteblad, "Op die Berge", maar veral die leraar se taktvolle optrede en besielende leiding, het baie gedoen om die gemeente se belangstelling op te wek en samewerking te bevorder. Gevolglik het die gemeente ook ywerige saamgewerk vir die opknapping aan die kerkgebou in 1959 en die bou van 'n nuwe pastorie in 1958/'59.

Die KJV wat ds. Bezuidenhoud gestig het, het gou koers gevat en daar wat 'n mooi aantal jong mense wat met groot ywer en getrouheid die vergaderings bygewoon en aan die besprekings deelgeneem het, aldus ds. Bezuidenhoud se tweede godsdiensverslag. Hy maak in dié verslag van 1960 ook melding van die 90 intekenare op "Die Kerkbode" wat in die gemeente gewerf is. In dié orgaan van die NG Kerk het destyds mooi beriggies oor Barkly-Oos se gemeente verskyn, waarin veral melding gemaak is van die geseënde Pinksterdienste, die inwyding van die nuwe pastorie en van die hernieude kerkgebou op 28 en 29 November 1959. Om die kerkvervreemdes in te bring, het ds. Bezuidenhoud in November 1961 in samewerking met twee plaaslike Engelse gemeentes 'n evangelisasieveldtog van stapel gestuur. Elke gemeente sou 'n reeks spesiale dienste in sy kerk hou en daarna sou al die gemeentes op die dorp op die laaste dag vir 'n spesiale diens saamkom.

Vroeg in 1962 het ds. Bezuidenhoud 'n beroep na die gemeente Swartland op Malmesbury in die Wes-Kaap aanvaar. Vir die gemeente wat in die afgelope drie en 'n half jaar baie geheg aan hul leraar geraak het, het 'n swaar afskeid voorgelê van 23 tot 25 Maart 1962. Die Vrydagaand was daar 'n groot opkoms by die afskeidsgeselligheid in die stadsaal. Die Sondagoggend het ds. Bezuidenhoud in 'n oorval kerk sy afskeidspreek na aanleiding van Hand. 20:20 ("... hoe ek niks agtergehou het van wat nuttig is nie, om dit aan julle te verkondig en julle te onderrig in die openbaar en in julle huise"), waarna ds. H.F. Witthuhn van Rossville, Rhodes, demissie aan hom verleen het en die gemeente ds. Bezuidenhoud en sy vrou "God sy met u tot ons weer ontmoet" staande toegesing het. In die "Barkly East Reporter" het die beriggewer geskryf: "So is dan afgesluit die geseënde en wonderlike werk wat ds. en mev. Bezuidenhoud met soveel toewyding en krag gedurende die afgelope drie jaar en ses maande op Barkly-Oos gedoen het." Volgens die kerkraadsnotule het die Bezuidenhouds die dorp op 10 April verlaat.

Op Malmesbury het ds. Bezuidenhoud sowat drie jaar gebly voor hy in 1965 na die NG gemeente Zastron, sy enigste Vrystaatse gemeente vertrek het. Weer was dit 'n kort bediening, want in 1969 aanvaar hy 'n beroep na Dalview op Brakpan. Hier bly hy die langste van al sy gemeentes, want eers in 1977 aanvaar hy 'n beroep na die Brakpanse moedergemeente, waar hy op 23 November 1980 sy emeritaat aanvaar. Die Bezuidenhouds het op Brakpan bly woon waar ds. Bezuidenhoud in die ouderdom van 85 jaar ná 'n kort siekbed oorlede is. Die teks tydens die begrafnisdiens was Luk. 1:23: "Toe die tyd van sy tempeldiens om was, het hy huis toe gegaan."

Ds. Bezuidenhoud is op 12 Julie 1938, sowat twee weke voor hy in sy eerste gemeente bevestig is, met Anna (of Nita, gebore 23 Mei 1917) Coetzee getroud. Drie seuns is uit dié huwelik gebore.



</doc>
<doc id="104068" url="https://af.wikipedia.org/wiki?curid=104068" title="Doleansie">
Doleansie

Doleansie (om te doleer) is om 'n sentiment of filosofie van teenkanting teen 'n heersende idee (bv. beleid van 'n regering) of 'n entiteit (bv. 'n individu of politieke party wat so 'n beleid ondersteun) uit te spreek. Die woord doleansie kom van "doleo" in Latyn. Dit beteken letterlik om pyn te ervaar. In geestelike sin beteken dit om te treur of te kla.

Rondom die jare 1880 het heelwat kerkrade en lidmate in Nederland in doleansie gegaan omdat hulle in verset gekom het teen afwykende teologie en teoloë in die gereformeerde kerke daar. Dit het beteken dat hulle nie meer godsdienstige verrigtinge in hulle eie gemeentes sou bywoon wat deur afwykende predikante gelei is nie. Hulle het nie lidmaatskap by die gemeentes waar hulle behoort het, opgesê nie. Hul eerste doel was om die kerk tot sy belydenisgrondslag terug te lei. Dolerende lidmate het egter nie by 'n stille protes en treurlied oor die kerk gebly nie. Daadwerklike pogings is aangewend om die kerk te reformeer en terug te lei na sy belydenisgrondslag. Hierdie pogings is begin by die plaaslike gemeentes waarin gepoog is om die eie kerklike lewe volgens die Woord in te rig.

In 1892 het die Afgeskeie Kerk, 'n kerkgroep wat in 1834 in Nederland onder leiding van di. H. de Cock en P.H. Scholte van die bestaande Nederlandse Hervormde Kerk afgeskei het weens besware teen dié kerk op die gebied van die kerkleer, kerkregering en liturgie, sedert 1869 bekend onder die veranderde naam Christelike Gereformeerde Kerk, verenig met die Nederlandse Gereformeerde kerke, voortgekom uit die Doleansie van 1886, onder die naam Gereformeerde Kerke in Nederland. 




</doc>
<doc id="104072" url="https://af.wikipedia.org/wiki?curid=104072" title="Salignabloekom">
Salignabloekom

Die salignabloekom ("Eucalyptus grandis") is 'n groot tot massiewe boom en indringerplant wat groei in waterlope, woudrande en grasveld. Dit is inheems aan die ooste van Australië. Dit kan tot 55 m hoog word. Die boom het growwe bas wat afskilfer in lang repe om die gladde, liggrys of wit onderbas te ontbloot. Die blare is enkelvoudig, lansvormig, donkergroen aan die bokant en leeragtig. Die blommetjies is roomkleurig met uitstaande meeldrade en lok veral bye. Die boom se vrug is 'n klein, peervormige kapsule.

Die boom word in plantasies geplant vir kommersiële gebruik.





</doc>
<doc id="104074" url="https://af.wikipedia.org/wiki?curid=104074" title="Silwereik">
Silwereik

Die silwereik ("Grevillea robusta") is 'n indringerplant en groot immergroen boom wat tot 30 m hoog kan word. Dit is inheems in die ooste van Australië. Die boom het 'n reguit stam, die takke is dikwels kaal met 'n slordige voorkoms. Dit staan ook bekend as die Australiese silwereik. Die saamgestelde blare is varingagtig, grysgroen aan die bokant en silwerig aan die onderkant. Die blomme is goudgeel en kom in trosse voor; dit is die opvallendste in die vroeë somer. Die vrug is 'n harde houtagtige kapsule. Die boom groei vinnig en word in parke en tuine aangeplant.





</doc>
<doc id="104075" url="https://af.wikipedia.org/wiki?curid=104075" title="Lynnwood Glen">
Lynnwood Glen

Lynnwood Glen is 'n voorstad van Pretoria in Gauteng, Suid-Afrika. Die voorstad is in 1967 gestig en is geleë op 'n gedeelte van die oorspronklike plaas Hartebeestpoort wat aan mnr. F.E.B. Struben behoort het. 

Dit word begrens deur Atterburyweg aan die suide, January Masilela-rylaan (voorheen Generaal Louis Bothalaan) aan die ooste, Lynnwoodweg aan die noorde en die N1-snelweg aan die westekant. 

Die Moreletta- en Waterkloofspruit loop deur die voorstad en die Strubendam-voëlreservaat is daarin geleë. Die gebied is bekend vir sy unieke verskeidenheid inheemse voëls en klein soogdiere.


</doc>
<doc id="104078" url="https://af.wikipedia.org/wiki?curid=104078" title="Vaalpopulier">
Vaalpopulier

Die vaalpopulier ("Populus x canescens") is skraal, bladwisselende, regop boom en 'n indringerplant wat feitlik dwarsoor Suid-Afrika voorkom behalwe die noordwestelike gedeeltes van die Noord-Kaap. Die bas is wit of grys met dwarsbande. Die jong boompie se blare is driehoekig en getand en die ouer bome se blare is enkelvoudig, rond en gaafrandig. Die boom kan tot 20 m hoog word. Die boom is 'n kruising van twee of meer Eurasiese Populus-spesies. Kolonies vorm van wortelsuiers.





</doc>
<doc id="104080" url="https://af.wikipedia.org/wiki?curid=104080" title="Brummeria">
Brummeria

Brummeria is 'n voorstad in die ooste van Pretoria, Suid-Afrika.


</doc>
<doc id="104081" url="https://af.wikipedia.org/wiki?curid=104081" title="Colbyn">
Colbyn

Colbyn is 'n voorstad in die sentraal-ooste van Pretoria, Suid-Afrika. 

Colbyn is vernoem na die dorp Colby op die Eiland Man waar J.B. Kneen, ontwikkelaar van Colbyn, gebore is. Die opmeting is deur die Wesleyaanse (Metodiste) kerkvereniging gedoen, wat ook dieselfde seggenskap gehad het in Hatfield, Queenswood en Kilnerpark. Die oorspronklike transportaktes het die beperking gedra dat geen drank in een van dié vier woonbuurte verkoop mog word nie. 


</doc>
<doc id="104082" url="https://af.wikipedia.org/wiki?curid=104082" title="Equestria">
Equestria

Equestria is 'n voorstad in die ooste van Pretoria, Suid-Afrika.


</doc>
<doc id="104083" url="https://af.wikipedia.org/wiki?curid=104083" title="Faerie Glen">
Faerie Glen

Faerie Glen is 'n welaf voorstad in die ooste van Pretoria, Suid-Afrika. Faerie Glen is geleë tussen Lynnwood Glen en Garsfontein.



</doc>
<doc id="104084" url="https://af.wikipedia.org/wiki?curid=104084" title="Eastwood">
Eastwood

Eastwood is 'n klein voorstad in die ooste van Pretoria, Suid-Afrika. Eastwood is geleë oos van die Uniegebou en tussen die ambassades van verskeie buitelandse lande.


</doc>
<doc id="104085" url="https://af.wikipedia.org/wiki?curid=104085" title="Witmoerbei">
Witmoerbei

Die Witmoerbei ("Morus alba") is 'n indringerplant en 'n groot, bladwisselende en bosserige boom met neerhangende buitetakke. Die boom word tot 15 m hoog en groei aan stroomoewers en woudrande. Die enkelvoudige blare is ovaal, blink en het 'n skerp punt. Die are is duidelik op die blaar, dit is heldergroen aan die bokant en ligter aan die onderkant. Die groenerige blommetjies verskyn in are gedurende September tot Oktober. Die vrugte is silindries en kan rooi, wit of pers wees. Voëls eet graag die vrugte en versprei so die saad. Die boom is inheems aan China en Japan, waar dit deel van die sybedryf is.




</doc>
<doc id="104087" url="https://af.wikipedia.org/wiki?curid=104087" title="Katrivier-nedersetting">
Katrivier-nedersetting

Die Katrivier-nedersetting was 'n onsuksesvolle poging van die Kaapkolonie om sy oosgrens teen aanvalle tydens die Kaapse grensoorloë te versterk.

Die Katrivier-nedersetting is in 'n vallei in die bolope van die Katrivier, aan die westekant van die Amatolaberge, ten noorde van Fort Beaufort en tussen die Koonaprivier en die Tyhumerivier (of Tjumirivier). Daar word op 'n groot deel van die vrugbare grond tans met lemoene onder besproeiing geboer.

In 1829 het 'n mag onder die kommandant-generaal van die Oos-Kaap, kapt. Andries Stockenström, die Xhosas onder Maqoma, 'n seun van Gaika, uit die bolope van die Katrivier en die hele Neutrale Gebied (tussen die Groot-Visrivier en die Keiskammarivier) verdryf omdat die Xhosas die blanke boere se vee gesteel het. Eno, Tjalie en Botman en hul volgelinge het egter hulle plundertogte in die vallei voortgesit. In 1833 is alle Xhosas uit die Neutrale Gebied verdryf en is 'n militêre beheerpunt by Elandspos (die huidige Seymour) gestig om die situasie te hanteer. Ordonnansie 50 van 1828 het 'n einde gebring aan die beheer op Khoi-rondlopery. Met dit in gedagte het Stockenström in April 1829 aan die goewerneur voorgestel om Khoi aan die bolope van die Katrivier op kleinhoewes te vestig. Dit sou die Khoi leer om op een plek te bly woon en om landbou te beoefen. Hulle kon dan help met die grensverdediging en sou dien as 'n buffer tussen die Xhosas en die blanke boere in die Kaapkolonie.

Die Khoi is in verskeie gehuggies gevestig elkeen onder 'n hoof wat wet en orde moes handhaaf. Geen landdros is oor hulle aangestel nie, maar slegs een veldkornet vir die hele nedersetting van ongeveer 650 vk. km. Dorpies wat bekend geword het, was Buxton, Hertzog (nou Mhlangeni), Philipton, Readsdale, Lushington, Fairbairn en Lower Blinkwater. Amptenare van die Londense Sendinggenootskap is meesal vereer in die naamgewing. Op versoek van die inwoners van die streek is die distrik in 1884 herdoop tot Stockenström.

Soos die bedoeling was, het die Khoi in die volgende grensoorloë aan die kant van die Britse regering en die Kaapkolonie geveg. Tydens die Sesde Grensoorlog (1834–1836) het die Koi groot verliese gely toe hul huise en landerye vernietig is. Met die Oorlog van die Byl (1846–1847) het hulle weer alles verloor. Die koloniale owerheid het onsimpatiek teenoor hul verliese gestaan en geen vergoeding daarvoor aangebied nie. Boonop het die Khoi ongelukkig gevoel omdat hulle deur die Britse amptenare en die blanke boere van die omgewing verplig is om op die boere se landerye te werk. Oorbevolking en 'n gevoel van onveiligheid het tot hul ontevredenheid bygedra.

Tydens die Agtste Grensoorlog (1850–1853) steun die Khoi van die Katrivier-nedersetting onder leiding van Hermanus Matroos, 'n Xhosa-Khoibendeleier, en Willem Uithaalder, 'n Khoi-rebelleleier, hul erfvyand, die Gaikas, Temboes, die Galekas en rebellerende swart konstabels teen die Britse koloniale magte. Hierdie rebellie van die Khoi verleng die oorlog, omdat die Khoi goed bekend was met die vegtegnieke van die blanke soldate en boere. Die Khoi val militêre buiteposte tot by Fort Beaufort aan en die Khoi-garnisoen by Fort Armstrong muit. Ook veroorsaak die rebellie dat die burgers van die oostelike distrikte nie aanmeld vir kommandodiens nie, omdat hulle hul eie huis en haard wil beskerm. Eers op 22 Februarie 1851 word die rebelle deur genl. sir Henry Somerset uit Fort Armstrong verjaag en aan die einde van die maand is die rebellie onderdruk. 'n Proklamasie gedateer 19 Maart 1852 het die Khoi se eienaarskap van die nedersetting ontneem. Mettertyd het blanke boere hulle daar gevestig.

In die Africana Museum is 'n waterverfskildery uit 1838 van die Katrivier-nedersetting deur Henry Butler.



</doc>
<doc id="104089" url="https://af.wikipedia.org/wiki?curid=104089" title="Steeleik">
Steeleik

Die steeleik ("Quercus robur") is 'n indringerplant en groot tot massiewe boom wat in woudrande, langs paaie en rivieroewers in grasveld en fynbos groei. Die boom staan ook bekend as die "Europese" of "Engelse eik" en is inheems aan Engeland, Europa en Wes-Asië.

Die boom kan tot 30 m hoog word en is bladwisselend met 'n breë, geronde kroon. Die bas is donkerbruin en grof. Die enkelvoudige blare is ovaal, groen met geskulpte lobbe. Die steeleik se heldergroen jong blare verdonker namate die seisoen vorder. Die blommetjies is gelerig in neerhangende bloeiwyses. Die vrug is die kenmerkende akker. Dit is in 'n doppie. Die boom lewer aantreklike geelbruin hout wat baie gewild is vir onder meer die vervaardiging van meubels en wynvate.

Volgens oorlewering is die eerste eikebome in Suid-Afrika deur die volksplanter Jan van Riebeeck waarskynlik in 1656 geplant. Later het die goewerneur Simon van der Stel en sy seun Willem Adriaan in die jong Kaapkolonie se timmerhoutbehoeftes voorsien deur tussen 1679 en 1706 duisende groot eike in Kaapstad, Stellenbosch, Drakensberg en die Paarl aan te plant. Die oudste lewende eikebome in die land is omstreeks 1797 in Stellenbosch, ewe goed bekend as die Eikestad, geplant. Hulle is meer as 200 jaar oud en tot nasionale gedenkwaardighede verklaar.




</doc>
<doc id="104093" url="https://af.wikipedia.org/wiki?curid=104093" title="Indo-Irannese tale">
Indo-Irannese tale

Die Indo-Irannese tale vorm die grootste en mees oostelike bestaande tak van die Indo-Europese taalfamilie. Hulle word deur meer as een miljard mense gepraat en streek vanaf die Kaukasus (Osseties) en Europa (Romani) ooswaarts tot Xinjiang (Sarikoli) en Assam (Assamees) asook suid tot die Maledive (Dhivehi) en Sri Lanka (Singalees). Die mees afgeleë Indo-Irannese taal is egter Fidjiaanse Hindi, een van die drie amptelike tale van die eilandnasie Fidji in Oseanië.
Die Indo-Irannese taalfamilie bestaan uit die drie hooftakke:

Die grootste tale (volgens moedertaalsprekers) behoort tot die Indo-Ariese groep: Hindoestani (Hindi-Oerdoe, 325 miljoen), Bengaals (190 miljoen), Pandjabi (129 miljoen), Marathi (72 miljoen), Gujarati (47 miljoen), Awadhi (40 miljoen), Bhojpuri (40 miljoen), Maithili (34 miljoen), Oriya (32 miljoen), Sindhi (24,5 miljoen), Marwari (20 miljoen), Nepalees (16 miljoen), Singalees (16 miljoen), Rangpuri (15 miljoen), Assamees (13 miljoen), Chhattisgarhi (13 miljoen), Rajasthani (13 miljoen), Konkani (6 miljoen), Kasjmiri (5,5 miljoen) en Dogri (4 miljoen). Die belangrikste tale binne die Irannese groep is: Persies (57 miljoen), Pasjtoe (ca. 50 miljoen), Koerdies (30 miljoen) en Beloetsji (5 miljoen).



</doc>
<doc id="104095" url="https://af.wikipedia.org/wiki?curid=104095" title="Vaalmimosa">
Vaalmimosa

Die vaalmimosa ("Acacia podalyriifolia") is 'n boom en indringerplant wat voorkom in stedelike gebiede, langs paaie en waterlope. Die boom is inheems in oos en suidoos Australië. Dit staan ook as die "lierwattel" bekend.

Die boom word tot 8m hoog, is middelgroot, doringloos met 'n silwergrys loof. Die fluweelagtige blare is enkelvoudig en die vorm wissel van ovaal tot ellipties. Die bas is glad en liggrys van kleur. Nuwe uitgroeisels is met poeieragtige hare bedek. Die blomhofies is bolvormig en goudgeel; dit verskyn in lang aanskoulike blomtakkies van Junie tot Augustus. Die saadpeul het 'n golwende rand. Die boom word as 'n sierboom gekweek.





</doc>
<doc id="104099" url="https://af.wikipedia.org/wiki?curid=104099" title="Heuweloord">
Heuweloord

Heuweloord is 'n voorstad van Centurion, Suid-Afrika. Die woonbuurt lê noord van die N14 en oos van die R55-pad.


</doc>
<doc id="104100" url="https://af.wikipedia.org/wiki?curid=104100" title="Erasmia">
Erasmia

Erasmia is 'n voorstad suidwes van Pretoria se stadskern geleë, in die Stad Tshwane Metropolitaanse Munisipaliteit.


</doc>
<doc id="104101" url="https://af.wikipedia.org/wiki?curid=104101" title="Clubview">
Clubview

Clubview is 'n voorstad suid van Pretoria se stadskern geleë, in die Stad Tshwane Metropolitaanse Munisipaliteit.


</doc>
<doc id="104103" url="https://af.wikipedia.org/wiki?curid=104103" title="Eldoraigne">
Eldoraigne

Eldoraigne is 'n voorstad suidwes van Pretoria se stadskern geleë, in die Stad Tshwane Metropolitaanse Munisipaliteit.


</doc>
<doc id="104105" url="https://af.wikipedia.org/wiki?curid=104105" title="Jacobus Theron">
Jacobus Theron

Ds. Jacobus Andries Theron (17 September 1896 – Pretoria, 25 Oktober 1981) was ’n predikant in drie gemeentes van die Nederduitse Gereformeerde Kerk, maar hy is geskors in 1957, toe hy reeds 61 jaar oud was, ná ’n opspraakwekkende hofsaak en ’n kerklike tugverhoor weens ’n beweerde verhouding oor die kleurgrens.

Ná sy skoolopleiding (die bronne sê nie waar nie) vertrek hy na die Universiteit van Stellenbosch waar hy die B.A.-graad verwerf. Hierna studeer hy verder aan die Teologiese Seminarium op Stellenbosch, waar hy einde 1925 as predikant gelegitimeer word. Aan die Kweekskool het hy onderrig ontvang by professore Adriaan Moorrees, John du Plessis, B.B. Keet en E.E. van Rooyen.

Ná sy studie ontvang hy ’n beroep na die Machadadorp, waar hy op [10 April]] 1926 ontvang en met handoplegging bevestig word. In sy eerste gemeente werk hy 18 jaar lank. Onder sy leiding bou die gemeente hul kerkgebou, wat vandag nog ’n sieraad is. Onder ds. Theron se leiding is die kerkgebou, ontwerp deur die vermaarde argitek van onder meer die Voortrekkermonument, Gerard Moerdyk, op 30 Maart 1926 ingewy. Dit het £13 800 maar die gemeente het vooraf genoeg geld ingesamel om dit sonder skuld in gebruik te neem.

Ná die vertrek van ds J.P. Strümpfer is die eerste twee beroepe onsuksesvol, nadat ds J.F. Kelber (Florida) en dr. A.E.F. Bosman (Heidelberg, Tvl.) nie geroepe gevoel het om na Mafeking (soos dit toe nog geskryf is) te gaan nie. Tydens 'n vergadering op 11 Maart 1944 is ds. Theron beroep en het hy die beroep aangeneem. Sy naam was met die eerste beroep al op die groslys, wat hom toe 'n volstrekte meerderheid gegee het. Hy is in die naweek van 12 en 13 Mei 1944 op Mafeking ontvang en bevestig. In teenstelling met wat later op Barkly-Oos sou gebeur, is daar in die notuleboek van Mafeking geen aanduiding dat daar spanning tussen leraar en gemeentelede tydens sy dienstyd was nie.

Ds. Theron is in die naweek van 30 Augustus 1947 in die NG gemeente Barkly-Oos bevestig. In 1950 het ontevredenheid met die leraar in dié gemeente ontstaan. Sommige lidmate wou selfs nie meer hul dankoffer bydra nie. In Mei 1951 het die kerkraad ’n kommissie van vier lede benoem om die beswaardes te ontmoet en te probeer om die moeilikheid uit die weg te ruim. Drie het kort daarna verskyn, maar geweier om hul klagtes te lug terwyl ds. Theron in die voorsitterstoel sit. Toe was dit duidelik hul besware was teen die leraar gemik. 

In 1951 het ’n hele paar kerkraadslede bedank en daarna D.M.C. Greyvenstein in September 1962 as skriba weens ’n ernstige meningsverskil met ds. Theron. Die kerkraad het aan die beswaardes voorgestel dat hulle twee onpartydige predikante vra om oor te kom om die geskil te besleg. Die beswaardes was nie daarvoor te vind nie en eis die leraar se bedanking. Die kerkraad kon nie aan dié eis voldoen nie, maar neem in November 1952 die volgende besluit: "Aangesien die welsyn van die kerk en die hel van sy lede nie bevorder kan word deur die ontevredenheid langer toe te laat nie, en aangesien die ontevrede lidmate tot nog toe geweier het om met die ring en die kerkraad saam te werk en vrede te bewerkstellig, en nou al meer as twee jaar vortgaan om die bediening van Gods Woord en van die heilige sakramente te verag, en tweedrag in die gemeente te saai – so besluit die eerw. kerkraad om andermaal ’n skrywe aan die ontevredenes te rig om hulle ernstig in die Naam van die Here te vermaan om tog nie langer so onversoenlik te wees nie en nie in ontevredenheid te leef en die bediening van die Woord en die Nagmaal te verontagsaam nie. As hulle op die verkeerde weg volhou, sal daar vir die kerkraad net een ding oorbly om te doen en dit is om die kerktug toe te pas."

Nietemin het die ontevredenheid, teen die persoon van ds. Theron, net ál meer toegeneem; die beswaardes was weliswaar onversoenlik, maar blykbaar het die leraar ook nie altyd taktvol en verstandig teenoor hulle opgetree nie. Die sterk bewoorde besluit het geen uitwerking gehad nie en so moes die kerkraad weer ’n kommissie benoem om met hulle onderhandel. Intussen het nog kerkraadslede bedank. Die ontevredenheid het geestelike sowel as stoflike skade aangerig, want terwyl die lidmaattal weens die ontvolking van die platteland geleidelik gedaal het, was daar lidmate wat hul dankoffers teruggehou het soda die afname in die gemeente se inkomste des te groter was. Die ontevredenes het so lank reeds niks bygedra nie, dat hulle nie meer by die lidmaattal gereken is nie, wat gevolglik toe op net 558 gestaan het, vergeleke met die NG Kerk-jaarboek se amptelike syfer van 620 vir sy 1952-uitgawe.

In 1952 het twee lede van die Ringskommissie Barkly-Oos besoek om die aanklag van twee ontevrede lidmate aan te hoor. Hulle het dit blykbaar reggekry om dié lidmate se griewe by te lê. Maar in Maart 1957 was daar steeds lidmate wat "ontevrede" en "onvergenoegd" was, luidens die kerkraadsnotule. Tog is die diakens gevra om steeds by hulle aan te klop vir hul dankoffer. Die ontevredenheid het toe al ses jaar voortgeduur en die gemeente groot skade berokken. Asof dit nie erg genoeg was nie, tref ’n opspraakwekkende hofsaak die gemeente waarin ’n ernstige aanklag teen ds. Theron ingebring is. Dié aanklag was so ernstig dat ds. A.P. Smit in sy uiters volledige eeufeesgedenkboek van Barkly-Oos se NG gemeente, 1873–1973, getiteld "Ligglans oor die berge", glad nie laat blyk wat dit was nie. Ook verskyn daarin nóg ’n foto nóg ’n lewenskets van ds. Theron, terwyl dit met al die ander leraars die geval is. Eers in 1992 in "Genade by die plek van klippe. Ned Geref Gemeente Mafikeng, 1892–1992" laat dr. Gerdrie van der Merwe die aap uit die mou wanneer hy skryf: "Die Ring van Burgersdorp hanteer op 3–4 Desember 1957 die tugsaak waar d.s. J.A. Theron weens 'n beweerde verhouding oor die kleurgrens as predikant geskors word."

Nadat die Ringskommissie ds. Theron op 23 September 1957 voorlopig geskors het, is die saak in die hande van die ringsvoorsitter gelaat, wat die Ring van Burgersdorp vir ’n buitengewone vergadering op Barkly-Oos op 3 Desember 1957 byeengeroep het. Hierdie vergadering het sy skorsing op 4 Desember bekragtig en sou by die Sinode aanbeveel dat hy geskors word as predikant. Ds. Theron het op 14 Maart 1958 na die Sinode geappelleer, maar dié liggaam het op sy vergadering van 1961 die appèl van die hand gewys en hom geskors as leraar van die NG Kerk in Suid-Afrika. Hierdie gebeure het wyd opspraak veroorsaak en die groot skok het die gemeente en kerkraad verslae gelaat. In dié donker tyd moes ds. B.H. Visser van Rossville die gemeente as konsulent bystaan.

Ds. Theron en sy vrou verhuis na Pretoria waar hy op 25 Oktober 1981 in die ouderdom van 85 jaar oorlede.



</doc>
<doc id="104109" url="https://af.wikipedia.org/wiki?curid=104109" title="Hymne Weiss">
Hymne Weiss

Hymne Weiss (gebore Naudé, Goedemoed, Oranje-Vrystaat, 2 Oktober 1910 – Pretoria, 6 Oktober 2001), was ’n bekroonde vertaler van boeke uit Duits, Nederlands, Engels, Noorweegs en Sweeds in Afrikaans en ’n skrywer van novelles en kortverhale.

Hymne Naudé is op die destydse arbeidskolonie van die Nederduitse Gereformeerde Kerk Goedemoed gebore terwyl haar vader, ds. Jozua Francois Naudé (1873–1948), die eerste leraar daar was. Sy was die tweede oudste van die agt kinders uit haar vader se huwelik met Adriana Johanna Zondagh van Huyssteen (1879–1967).Sy het vyf susters (Lichtstraal, Adalena Tricharda, Vryheidster (Stella), Reinet Retief (Netta) en Lierika) en twee broers (Jozua Francois en Christiaan Frederick Beyers) gehad. Haar jongste broer was Beyers Naudé, wat groot bekendheid verwerf vir sy stryd teen die ongeregtighede van apartheid. Die gesin het net twee jaar op haar geboorteplek gewoon, want in 1911 aanvaar ds. Naudé ’n beroep na die NG gemeente Roodepoort, waar haar broer Beyers in 1915 gebore is. 

Sy gaan vanaf 1916 skool op Roodepoort. Die gesin verhuis in 1919 na Piet Retief in die destydse Oos-Transvaal nadat ds. Naudé die beroep aanvaar het na die plaaslike NG gemeente. Hymne voltooi haar skoolloopbaan in 1928 toe sy in die eerste klas matrikuleer aan die Hoër Volkskool op Graaff-Reinet, waar haar vader predikant van die plaaslike NG moedergemeente was. Weens siekte word haar studie vir twee jaar onderbreek. Sy wen 'n prys van die Graaff-Reinetse stadsraad toe sy in standerd agt die hoogste punte in die eindeksamen behaal. Sy het matriek in die eerste klas geslaag met die vakke Afrikaans, Engels, Nederlands, plantkunde, aardrykskunde, Duits en geskiedenis. Sy speel netbal en tennis, is lid van die skoolorkes (as tjellis) en lê ook lisensiate in klavier prakties en teoreties af. Op Graaff-Reint, waar haar vader 27 jaar lank tot sy dood sou bly, het hy 'n groot stryd ter wille van die Afrikaanse taal en kultuur gestry en dit was deur sy toedoen dat Afrikaans sy regmatige plek as plaaslike opvoedingstaal ingeneem het met die stigting van die Hoër Volkskool in 1922, die eerste Afrikaansmedium-hoërskool in die destydse Kaapprovinsie (en die tweede in Suid-Afrika). 

Sy studeer verder aan die Universiteit van Stellenbosch, waar sy aan talle studente-aktiwiteite deelneem.Sy is primaria van die Harmonie-koshuis en lid van die studenteraad, die Universiteitsdebatsvereniging, die Konservatorium se orkes en medewerker van "Die Burger". In 1932 verwerf sy die B.A.-graad met lof met Afrikaans-Nederlands en Duits as hoofvakke en Engels, Frans, Sielkunde en Antropologie as byvakke. In 1933 verwerf sy die M.A.-graad en in 1934 die Senior Onderwysdiploma, beide ook met lof. Vir haar uitnemende resultate word ’n beurs vir verdere studie by Cambridge Universiteit aan haar toegeken, maar sy kan dit weens persoonlike omstandighede nie benut nie.

In 1934 is sy tydelike lektor in Afrikaans aan die Denneoord Opleidingskollege in Stellenbosch en die daaropvolgende jaar is sy tydelike lektor in Afrikaans aan die Universiteit van Stellenbosch. Sy gee in 1935 ook tydelike onderwys aan die Standerton Nywerheidskool en Graaff-Reinet Hoër Volkskool. In 1936 gee sy tydelike klas in Afrikaans aan die Pretoria Tegniese Kollege. Hierna spits sy haar toe op die opvoeding van haar kinders en haar skryfwerk en onderneem onder meer uitgebreide reise na Israel in 1954 en Amerika in 1960, waar sy met ander skrywers en digters kontak maak, lesings oor letterkunde bywoon en lesings oor die Afrikaanse Letterkunde aanbied. Sy toer ook deur Ysland, Europa en Skandinawië, waar sy skrywers en digters ontmoet in Reykjavik, Oslo, Stockholm, Kopenhagen, Hamburg, Darmstadt, München, Tübingen en Frankfurt en kursusse bywoon in Deens, Noorweegs, Sweeds en Ou-Noors. In 1958 is sy tydelike lektor in Afrikaans aan die Universiteit van Stellenbosch. Vir agtien maande is sy redakteur van die kinderkolom in "Die Huisvrou" en sy bied ook ’n gereelde rubriek aan in die dagblad "Hoofstad" in Pretoria. Vanaf 1 Januarie 1967 is sy vertaler en taalpraktisyn by die Suid-Afrikaanse Verpleegstersvereniging in Pretoria, ’n posisie wat sy tot die einde van 1984 beklee.

Sy neem op verskeie vlakke deel aan maatskaplike en sosiale bedrywighede. As stigterslid van die Stigting Simon van der Stel het sy lewenslange lidmaatskap van hierdie liggaam. Sy is ’n lid van die Suid-Afrikaanse Akademie vir Wetenskap en Kuns, lewenslange lid van die Hugenotevereniging van Suid-Afrika, erelid van die Vertalersinstituut en erelid van die Pretoriase Afrikaanse Kultuurraad. Verder is sy lid van die Genootskap Oud-Pretoria, lid van die simfonie-orkes van die Pretoria Technikon (vir wie sy die tjello speel) en bestuurslid van die Genootskap vir die Handhawing van Afrikaans, die Christelike Kultuuraksie en die Pretoria Kultuurraad. Vir ’n ruk is sy ook lid van die American Scandinavian Foundation. Per geleentheid tree sy op as beoordelaar by die Afrikaanse kunswedstryd in Pretoria en sy dien ook in die Kommissie vir die hersiening van die Afrikaanse Psalms en Gesange. Sy lewer ook gereeld openbare voordragte, onder ander by die Oranjeklub in Kaapstad, die Vroueklub van die parlement in Kaapstad, die Vrystaatse Landbou-unie in Bloemfontein en die Rapportryers in Thabazimbi, Potchefstroom en Pretoria.

Sy is in 1935 met dr. Paul Friedrich Detlev Weiss getroud. Ds. Weiss, van 1935 af medeleraar van die NG gemeente Pretoria-Oos, maar het op 14 Mei 1947 'n beroep aanvaar as eerste leraar van die NG gemeente Hartbeesspruit, wat in April daardie jaar van die Ooskerk afgestig het. Hy is op 5 September 1947 bevestig. Die jong gemeente was egter sommer gou vakant toe ds. Weiss in Februarie 1948 'n professoraat in Semitiese Tale aan die Universiteit van Stellenbosch aanvaar. Uit dié huwelik is drie kinders gebore, Ode Krige, getroud met Johan Dawid Krige, Elske van Rooyen en dr. Milde Weiss. Sy is op 6 Oktober 2001 in Pretoria oorlede.

Sy skryf romans, kortverhale en essays en vertaal ook verskeie boeke uit veral die Skandinawiese tale in Afrikaans. Haar romans ("Die saaier saai", "Vergeet wat agter is", "En wie is my naaste?", "Die kleinste" en "Die wind het gaan lê") is stigtelik van aard en poog veral om ’n morele boodskap te bring. In "Die saaier saai" word die werk van ’n jong dominee in die stad nie deur die gemeente waardeer nie. Sy vrou word slagoffer van die nyd en afguns van die gemeentevroue en soek dan vervulling in ’n eie beroep, terwyl die man in sy pogings om die gemeente tevrede te stel sy gesin afskeep. "Die wind het gaan lê" se hoofkarakter is die onskuldige Marina, wat in ’n vissersdorpie woon. Ten spyte van omstandighede en mense wat teen haar werk, slaag sy tog daarin om mense se goedkeuring te wen.

Essaybundels van haar is "Die towertapyt" (in 1958 bekroon met die eerste prys in die nasionale prysvraag van die Vroue Landbouvereniging) en "'Diep in die blou stilte". Die essays is hoofsaaklik moraliserend van aard, hoewel sy meermale ’n bekoorlike stuk vir nadenke skryf, soos "Met ’n knypie sout" in "Die towertapyt".Sy slaag in hierdie bundels daarin om idees op te diep uit terloopse waarnemings van alledaagse dinge en dit dan met staaltjies in te klee. Elize Botha neem die voorheen ongepubliseerde stuk "Vreugde-huisie" in haar versamelbundel oor “"Afrikaanse essayiste"” op en hierdie stuk word dan later deur Weiss ingesluit in "Diep in die blou stilte". In die Uniale Letterkundige Wedstryd van die Vroue Landbouvereniging in 1955 verower sy die eerste prys in beide die kortverhaal en essay-afdelings en in 1990 verower haar essay "My kontrei" ’n tweede prys in ’n kompetisie van die Suid-Afrikaanse Uitsaaikorporasie se program "Uit en tuis".

Hoewel haar kortverhale (gebundel in "Verwaaide bloeisels", "Boumeesters", "Die geel kruik", "Skewe fees", "Bitterbessiebos" en "Nonet") ook nie aan die gevaar van moralisering ontkom nie, lewer sy tog ’n paar sterk kortverhale wat beïndruk met hulle fyngevoeligheid en humor. "Boumeesters" bevat byvoorbeeld die sobere verhale "Die besondere Kersfees" en "Vrede op Verkeerdepoort", wat eg aandoen. "Bitterbessiebos" bevat verhale wat hoofsaaklik die enkeling uitbeeld in sy aftakeling en eensaamheid. Daar is hier ook ’n paar aangrypende verhale, maar die algehele indruk is een van ietwat oordrewe sentimentaliteit. "Die geel kruik" word met die eerste prys bekroon in ’n prysvraag van die Kaapse Vroue Landbouvereniging. "Skewe fees" se oorheersende tema is ironiese belewenis van Kersfees. "Bitterbessiebos" se verhale beeld elkeen ’n hoofkarakter uit wat hom of haar in ’n moeilike situasie bevind, met die verhaal "José" wat uitstaan. "Nonet" sluit in wese aan by die ander bundels. Weereens beïndruk sy plek-plek met ’n netjiese wending in die verhaal en gevatte frases, terwyl die verhale "Buite om" (waar die waarnemende verteller eindelik aangewys word as die volgende slagoffer van ’n kollega) en "In die krop" (die uitbeelding van die kontras van die onskuld van ’n kind en die gemeenskap se nare perspektief op hom) hoogtepunte verteenwoordig. "Die kombers is weg" uit hierdie bundel word deur Annemarie van Niekerk opgeneem in die versamelbundel "Vrouevertellers 1843–1993". Vir die jeug skryf sy ook verhale wat in verskeie tydskrifte gepubliseer word, terwyl sy gereeld bydra tot die jeugblad "Patrys". Van haar kortverhale word opgeneem in die versamelbundels "Vrouevertellers" en "Kernbeeld van die Afrikaanse kortverhaal". Sy skryf ook artikels oor skrywers en ander onderwerpe vir tydskrifte, terwyl sy die Skandinawiese letterkunde beskryf in die "Afrikaanse Kinderensiklopedie".

In 1957 verower sy die Akademieprys vir Vertaalde Werk vir haar vertaling van "Barabbas" van Pär Lagerkvist. Sy vertaal en verwerk ook vele ander werke, insluitende "Die kluisenaar" van Ebba Pauli, "Christuslegendes" van Selma Lagerlöf, "Vreemdes in ’n vreemde wêreld" van Stefan Zweig, "Die lig in jou oë"' van An Rutgers van der Loeff, "Die Bybelse geskiedenisse" van W.G. van der Hulst en "Petrus Beterweter: ’n legende" van Gabriel Scott. Saam met haar man vertaal sy Albert Schweitzer se outobiografiese geskrifte " ’n Pelikaan vertel" en "Uit my jong dae". In opdrag van die Nasionale Toneelorganisasie vertaal sy Henrik Ibsen se drama "Die vrou van die see" vir ’n opvoering daarvan in 1955. Vir die SAUK vertaal sy in 1975 ook radiodramas vir uitsending, onder andere Wolfgang Altendorf se "As ’n goeie fee sê ek kan iets wens" en B. Bruderer se "Trekvoëls".



</doc>
<doc id="104113" url="https://af.wikipedia.org/wiki?curid=104113" title="Detlev Weiss">
Detlev Weiss

Prof. dr. Paul Friedrich Detlev Weiss (Standerton, 22 Oktober 1907 – Pretoria, 5 Desember 1999) was ’n predikant in die Nederduitse Gereformeerde Kerk, eerste hoogleraar in Semitiese tale aan die Universiteit van Stellenbosch (1948–1962) en die eerste Suid-Afrikaner aan wie ’n doktorsgraad op dié gebied toegeken is, eerste direkteur van Afrika-studies (1962–1970), voorsitter van die Suid-Afrikaanse Akademie vir Wetenskap en Kuns (1961–1963), voorsitter van die beheerraad van die SAUK (1969–1973) en voorsitter van die Afrikaanse Kultuurraad van Pretoria.

Akademies was prof. Weiss uitstekend vir sy latere taak as hoogleraar toegerus. Hy het aan die Universiteit van Stellenbosch sy M.A.-graad in sielkunde (met lof) en die B.D.-graad verwerf. Aan die US het hy hom op vele terreine onderskei, onder meer as kampioenswemmer en lid van die studenteraad. Aan die Kweekskool het hy die proponentseksamen met onderskeiding afgelê. Terwyl hy predikant was in Pretoria-Oos (1935 tot 1947) het hy sy M.A. in Semitiese tale aan die Universiteit van Pretoria verwerf. Terwyl hy professor aan Stellenbosch was, het hy sy D.Litt. in Semitiese tale behaal. Albei dié grade was cum laude. Hy was toe die eerste en enigste persoon in Suid-Afrika met 'n doktorsgraad in Semitiese tale. 

Ds. Weiss was van 1935 af medeleraar van die NG gemeente Pretoria-Oos en het op 14 Mei 1947 'n beroep as eerste leraar van die NG gemeente Hartbeesspruit, wat in April daardie jaar van die Ooskerk afgestig het, aanvaar. Hy is op 5 September 1947 bevestig. Die jong gemeente was egter gou weer vakant toe ds. Weiss in Februarie 1948 'n professoraat in Semitiese tale aan die Universiteit van Stellenbosch aanvaar. As leraar het hy hom beywer vir die oprigting van sendinghospitale. Dr. Weiss se swaer ds. Beyers Naudé was studenteleraar in die Ooskerk van 1949 tot 1955.

Dr. Weiss is aan die Universiteit van Stellenbosch aangestel as eerste professor in Semitiese tale. Hy het baanbrekerswerk in die nuutgestigte departement gedoen en dit van die grond af opgebou. Hy het besondere aandag aan die kursusse gegee en ook die inisiatief geneem met die uitbouing van 'n boekery vir die Semitiese tale, waarvan daar so te sê niks in die biblioteek was nie. Hierdie departement het spoedig uitgebrei. 'n Goeie aanduiding hiervan is dat daar in die 13 jaar tot sy uittrede in 1962 elke jaar M.A.-studente in die departement studeer het. 
Hy het baanbrekerswerk op die gebied van antieke tale gedoen omdat hy die Afrikaanssprekende student in die wêreld en tale van die ou Midde-Ooste ingelei het. Aan Maties het hy onder meer vakke doseer soos Akkadies, Oegarities en Sumeries, wat hy deur selfstudie bemeester het. Prof. Weiss het talle publikasies die lig laat sien en was medewerker in verskeie groot projekte, soos die uitgawe van die Bybel met Kantaantekeninge in Afrikaans. Aan sy studente het hy steeds hoë eise gestel, dieselfde eise wat hy ook aan homself gestel het.

Prof. Weiss het hom nie net in sy studeerkamer toegesluit en alleen in sy vak belanggestel nie. Behalwe dat hy meer as 35 tale geken het, was hy geweldig veelsydig. Hy het tot talle kulturele liggame op Stellenbosch en elders behoort waar hy sy invloed laat geld het. Die gevolg is dat hy in 1961 tot voorsitter van die Suid-Afrikaanse Akademie vir Wetenskap en Kuns gekies is. Jare lank was hy gemoeid met die Suid-Afrikaanse Buro vir Rasseaangeleenthede (SABRA), waarvan hy omstreeks 1960 ondervoorsitter geword het. Juis hierdie wye belangstelling het aan hom die belangrike nuwe pos as direkteur van Afrika-studies in Pretoria besorg. Daar het hy gebly tot sy aftrede in 1970. Hy was ook lid van die beheerraad van die SAUK en voorsitter van die Afrikaanse Kultuurraad.

Dr. Weiss is in 1935 met die Afrikaanse skrywer en vertaler Hymne Weiss getroud. Uit dié huwelik is drie kinders gebore, Ode Krige, getroud met Johan Dawid Krige, Elske van Rooyen en dr. Milde Weiss. 
Prof. Weiss is in Desember 1999 in Pretoria oorlede waar hy en sy vrou bly woon het ná sy aftrede. Hy was 92. Sy is in Oktober 2001 in die ouderdom van 91 in die Lynnwoordoord oorlede.




</doc>
<doc id="104116" url="https://af.wikipedia.org/wiki?curid=104116" title="Zwartkop">
Zwartkop

Zwartkop is 'n residensiële voorstad langs die Centurionmeer en suid van Pretoria, Gauteng.


</doc>
<doc id="104117" url="https://af.wikipedia.org/wiki?curid=104117" title="Sunderlandrif">
Sunderlandrif

Sunderlandrif is 'n klein industriële gebied suidwes van Pretoria, Gauteng, Suid-Afrika.


</doc>
<doc id="104118" url="https://af.wikipedia.org/wiki?curid=104118" title="Rooihuiskraal">
Rooihuiskraal

Rooihuiskraal is 'n groot residensiële voorstad in Centurion, suidwes van Pretoria, Gauteng.



</doc>
<doc id="104120" url="https://af.wikipedia.org/wiki?curid=104120" title="Mauritiusdoring">
Mauritiusdoring

Die Mauritiusdoring ("Caesalpinia decapetala") is 'n indringerplant en struik of klimplant wat inheems is aan Suidoos-Asië, en nie Mauritius soos die naam aandui nie. Dit groei aan rivieroewers, woudrande en woudooptes asook langs paaie.

Die plant word 2 tot 4 m hoog, groei dig en is immergroen. Die "Acacia"-agtige plant het 'n veeragtige loof. Dit vorm verstrengelde ruigtes of klim in bome op. Kort dorings bedek die takkies, wat reguit of haakvormig kan wees. Die blare is saamgestel en die bokant is donkerder. Die blomme is aanskoulik, liggeel en verskyn in keëlvormige are. Die vrug is 'n houtagtige peul en skerp, amper soos 'n snawel.





</doc>
<doc id="104122" url="https://af.wikipedia.org/wiki?curid=104122" title="Indo-Ariese tale">
Indo-Ariese tale

Die Indo-Ariese tale vorm 'n onderfamilie van die Indo-Irannese tale binne die Indo-Europese taalfamilie. Die meer as 'n honderd tale word deur omtrent een miljard mense oorwegend in Noord- en Sentraal-Indië, Pakistan, Bangladesj, Nepal, Sri Lanka en die Maledive gepraat. Die belangrikste Indo-Ariese tale sluit in Hindi-Oerdoe (Hindoestani), Bengaals en die klassieke taal Sanskrit. Ook Romani, wat deur Roma in Europa gepraat word, behoort tot die Indo-Ariese tale. Die mees afgeleë Indo-Ariese taal is egter Fidjiaanse Hindi, een van die drie amptelike tale van die eilandnasie Fidji in Oseanië.
Die Drawidiese tale, wat veral in Suid-Indië gepraat word, is nie met die Indo-Ariese tale verwant nie, maar deur duisend jaar se taalkontak het hulle talle gemeenskaplike kenmerke ontwikkel. Dit vorm 'n taalfamilie op sy eie reg.

Die grootste tale (volgens moedertaalsprekers) is: Hindoestani (Hindi-Oerdoe, 325 miljoen), Bengaals (190 miljoen), Pandjabi (129 miljoen), Marathi (72 miljoen), Gujarati (47 miljoen), Awadhi (40 miljoen), Bhojpuri (40 miljoen), Maithili (34 miljoen), Oriya (32 miljoen), Sindhi (24,5 miljoen), Marwari (20 miljoen), Nepalees (16 miljoen), Singalees (16 miljoen), Rangpuri (15 miljoen), Assamees (13 miljoen), Chhattisgarhi (13 miljoen), Rajasthani (13 miljoen), Konkani (6 miljoen), Kasjmiri (5,5 miljoen) en Dogri (4 miljoen).




</doc>
<doc id="104124" url="https://af.wikipedia.org/wiki?curid=104124" title="The Reeds">
The Reeds

The Reeds is 'n residensiële voorstad in Centurion, suidwes van Pretoria, Gauteng.


</doc>
<doc id="104125" url="https://af.wikipedia.org/wiki?curid=104125" title="Montana Park">
Montana Park

Montana Park is 'n woonbuurt van Pretoria in Gauteng, Suid-Afrika. Dit is ongeveer 18 km noordoos van die stadskern van Pretoria geleë.

Dit is 'n hoofsaaklik Afrikaanssprekende voorstad vir vele jong blanke inwoners.


</doc>
<doc id="104126" url="https://af.wikipedia.org/wiki?curid=104126" title="Refilwe">
Refilwe

Refilwe is 'n township in die noordooste van die Gauteng-provinsie in Suid-Afrika. Dit is digby Cullinan geleë en is onder beheer van die Tshwane-metroraad.


</doc>
<doc id="104131" url="https://af.wikipedia.org/wiki?curid=104131" title="Metaalverkoling">
Metaalverkoling

Metaalverkoling is 'n katastrofiese vorm van korrosie/roes wat plaasvind wanneer vatbare materiaal blootgestel word aan 'n omgewing met hoë koolstof-aktiwiteite. Die roes manifesteer as 'n opbreek van metaal tot metaalpoeier. Die vermoedelike meganisme is eerstens die afsetting van 'n grafietlaag (gewoonlik van koolstofmonoksied (CO) in die dampfase) op die oppervlak van die metaal. Hierdie grafietlaag vorm vermoedelik metastabiele M3C-spesies (waar M die metaal is), wat weg van die metaaloppervlak migreer. In sommige areas word geen M3C-spesies waargeneem nie en dui dit op 'n direkte oordrag van metaalatome in die grafietlaag in.

Die temperature wat gewoonlik met metaalverkoling geassosieer word is hoog (300-850 °C). Uit 'n algemene begrip van chemie, kan dit afgelei word dat die tempo van die reaksie wat metastabiele M3C-spesies vorm by laer temperature, te laag is om beduidend te wees, en by baie hoër temperature is die grafietlaag te onstabiel, sodat CO-afsetting (minstens tot 'n aansienlike mate) nie kan plaasvind nie.

Baie kortliks bestaan daar verskeie voorgestelde metodes vir die voorkoming of vermindering van metaalverkoling; die mees algemene blyk te wees Aluminidebedekkings, legering met koper en die toevoeging van stoom.

Daar is ook 'n goeie opsomming van metaalverkoling en 'n paar voorkomingsmetodes in 'Corrosion by Carbon and Nitrogen – Metal Dusting, Carburisation and Nitridation'.

Daar is hoofsaaklik twee reaksies wat CO omskakel na koolstof wat dan die metaal penetreer en afbreek:



</doc>
<doc id="104132" url="https://af.wikipedia.org/wiki?curid=104132" title="Boudouard-reaksie">
Boudouard-reaksie

Die Boudouard-reaksie is vernoem na Octave Leopold Boudouard. Dit is die redoksreaksie van 'n mengel van koolstofmonoksied, koolstofdioksied en koolstof wat by 'n gegewe temperatuur in 'n chemiese ekwilibrium verkeer. Dit word soos volg weergegee:

Die onderstaande tabel dui die persentasie samestelling van die ewewigsmengsel by verskillende temperature (telkens onder standaarddruk van 100 000 Pa) aan.


</doc>
<doc id="104144" url="https://af.wikipedia.org/wiki?curid=104144" title="Rotten Row">
Rotten Row

Rotten Row is 'n ruiterpad in Hyde Park in die middestad van Londen wat strek van Hyde Park Corner tot Coalbrookdale Gate. Dit is in 1690 aangelê om 'n veilige roete te verskaf aan koning Willem III as hy van die een na die ander paleis sou reis. Vermoedelik is die naam 'n verbastering van die Franse "route du roi", die roete van die koning. In die 18de eeu het die pad ontwikkel tot die bymekaarkomplek van edelmanne en gesiene burgers met hul perde. Hierdie pad is die onderwerp van 'n bekende gedig deur Frederick Lampson.

James Kirkwood, na wie die dorp Kirkwood in die Oos-Kaap genoem is, het die woonbuurt van sy personeel op sy plaas Hillside in die Sondagsriviervallei ook Rotten Row genoem. Ten spyte van sy verduideliking dat die naam 'n aristokratiese konneksie het, het sy personeel ongelukkig gebly met die naamkeuse en het Kirkwood die naam gewysig.



</doc>
<doc id="104145" url="https://af.wikipedia.org/wiki?curid=104145" title="Ruiterpad">
Ruiterpad

'n Ruiterpad is 'n spesiale grondpad waarop ruiters met hulle perde kan ry. So 'n pad is gewoonlik van ander paaie verwyder, sodat ruiters hulle nie oor verkeer of ander padgebruikers hoef te bekommer nie, en ruiters ook nie motorvoertuie ophou nie.

In geïndustrialiseerde lande word ruiterpaaie hoofsaaklik vir ontspanning aangewend. Hulle bly egter belangrike vervoerroetes in landelike en onherbergsame gebiede. Sulke roetes word, byvoorbeeld, steeds in Lesotho gebruik om tussen dorpe te reis.

Hedendaagse ruiterpaaie word gewoonlik met 'n bordjie aangedui en is meestal slegs vir berede perde toeganklik. Ter beskerming van die ruiters en hul diere, word fietse en stappers meestal nie op hierdie roetes toegelaat nie. Sommige ruiterpaaie is smal, terwyl ander heelwat breër is. Die breër ruiterpaaie word soms ook vir perdekarre gebruik.



</doc>
<doc id="104146" url="https://af.wikipedia.org/wiki?curid=104146" title="Matroosfontein Primêr">
Matroosfontein Primêr

Matroosfontein Primêr is 'n skool in Matroosfontein. Die skool het vier grade: Graad R, Graad 1, Graad 2 en Graad 3. Daar is meer as 100 kinders.

Die skool is in 1959 oopgemaak.

Daar is meer as 15 onderwysers.


</doc>
<doc id="104147" url="https://af.wikipedia.org/wiki?curid=104147" title="Sino-Tibettaanse tale">
Sino-Tibettaanse tale

Die Sino-Tibettaanse tale, soms ook Trans-Himalaja-tale genoem, vorm met omtrent 457 tale wat deur sowat 1,3 miljard mense gepraat word die tweede grootste taalfamilie ná die Indo-Europese tale. Dié taalfamilie bestaan uit twee groepe, naamlik die Tibeto-Birmaanse tale en die Chinese tale, vandaar die naam. Hulle word veral in Oos-, Suidoos- en dele van Suid-Asië (Himalaja-streek) gepraat.

Die grootste tale (volgens moedertaalsprekers) is: Chinees (1,2 miljard), Birmaans (32 miljoen), Meitei (1,5 miljoen), Bodo (1,3 miljoen), Newari (1,3 miljoen) en Tibettaans (1,2 miljoen, insluitende Dzongkha). Baie Sino-Tibettaanse tale word deur klein gemeenskappe in afgeleë berggebiede gepraat en is weinig gedokumenteer. Belangrike Chinese dialekte (soms ook Chinese tale genoem) sluit in: Mandaryns (960 miljoen), Wu (80 miljoen), Kantonees (63 miljoen), Min (60 miljoen), Hakka (48 miljoen), Xiang (37 miljoen) en Gan (22 miljoen).

Vroeër is soms ook die Tai-Kadai-tale, die Hmong-Mien-tale (ook "Miao-Yao-tale" genoem) en Viëtnamees by die Sino-Tibettaanse tale ingereken. Sedert die 1950's word die Tai-Kadai- en die Hmong-Mien-tale as aparte taalfamilies beskou wat nie verwant aan die Sino-Tibettaanse tale is nie, terwyl Viëtnamees as 'n Austro-Asiatiese taal erken word. Die ooreenkomste in fonologie, sintaksis en woordeskat tussen dié taalfamilies word aan ontlenings en plaaslike langtermyn kontakte toegeskryf.



</doc>
<doc id="104153" url="https://af.wikipedia.org/wiki?curid=104153" title="Jan Hofmeyr (mediese sendeling)">
Jan Hofmeyr (mediese sendeling)

Dr. Jan Kriel Albertyn Hofmeyr (Hanover, Kaapkolonie, Suid-Afrika, 15 Maart 1882 – Portmahomack, Skotland, 15 April 1914) was 'n mediese sendeling van die Nederduitse Gereformeerde Kerk op die sendingstasie Madzimoyo in Noord-Rhodesië.

Hofmeyr is in die pastorie van die NG gemeente Hanover in die Karoo gebore waar sy vader, ds. Arend Hofmeyr, leraar was van 1877 tot sy dood op 14 April 1903. Een van dr. Hofmeyr se broers, Attie, was van 1901 tot sy dood in 1918 'n gevierde sendeling van die NG Kerk in die destydse Njassaland. Hul twee halfbroers uit hul vader se tweede huwelik, Charlie en Willie, was in later jare inspekteur van onderwys in die Unie. 

Nadat hy in 1907 sy mediese kursus in Edinburgh, Skotland, voltooi het, het dr. Jan Hofmeyr na Noord-Rhodesië vertrek waar hy op Madzimoyo sy werk as mediese sendeling begin het. Ná 'n dienstyd van vyf jaar het hy en sy vrou, Katherina McGregor Munro (Skotland, 26 Augustus 1883 – Nuweland, Kaapstad, 18 September 1967), met wie hy op 12 April 1910 op die sendingstasie Mlanda, Njassaland, in die huwelik bevestig is – waarskynlik deur sy broer, ds. A.L. Hofmeyr – met die oog op verdere studie in tropiese siektes en tandheelkunde in 1913 na haar geboorteland vertrek. Daar het hy op 15 April die volgende jaar beswyk aan longkanker in die jeugdige ouderdom van 32. 

Onder die baie deugde wat dié toegewyde man besit het, so staan geskryf in "Dr. Jan Hofmeyr, Mediese Zendeling in Nyasaland", moet veral genoem word sy onselfsugtigheid en selfopoffering. Hy het homself nie gespaar nie, nie as geneesheer nie, en ook nie as sielesoeker nie. Iemand was destyds saam met hom daar gewerk het, getuig dan ook van hom: "Hier volgt hy de voetstappen van zyn Meester, die het land doorging genesende de kranken en predikende het Evangelie aan verloren zielen. Onze dokter was een zielezoeker onder de heidenen. Die eeuwigheid zal het openbaren hoeveel vruchtbaar zaad by by de verpleging van het lichaam uitgestrooid heeft in de donkere zielen des lyders."



</doc>
<doc id="104155" url="https://af.wikipedia.org/wiki?curid=104155" title="Mhlangeni">
Mhlangeni

Mhlangeni is 'n plattelandse gemeenskap in die Raymond Mhlaba Plaaslike Munisipaliteit in die Oos-Kaap. Dit lê in die Katriviervallei, 640 m bo seevlak, 7 km suidwes van Seymour, 14 km van Buxton, 27 km noordoos van Fort Beaufort en aan die R67-pad tussen Fort Beaufort en Whittlesea.

Die area van die gemeenskap beslaan 1,16 vk. km. en het in 2011 'n 323 inwoners gehad. Daar is 'n kerk en 'n skool. Die dorpie is in 1929 met die naam Tamboekievlei as deel van die Katrivier-nedersetting gestig as 'n sendingstasie van die Londense Sendinggenootskap. Eerw. James Read was die sendeling hier in 1834. Op versoek van die inwoners is die dorpie herdoop tot Hertzog ter ere van Willem Frederik Hertzog, die Kaapkolonie se adjunk-landmetergeneraal, wat oorspronklik die Katrivier-nedersetting uitgemeet het.


</doc>
<doc id="104156" url="https://af.wikipedia.org/wiki?curid=104156" title="Attie Louw">
Attie Louw

Ds. Adriaan Jacobus (Attie) Louw (Paarl, 23 Januarie 1859 – Pretoria, 23 September 1935) was ’n predikant in die Nederduitse Gereformeerde Kerk en die stigter van talle onderwysinstellings op Heidelberg, Gauteng. Reeds voor die Tweede Vryheidsoorlog het, was hy bestuurslid van die Staatsgymnasium in Pretoria. Deur sy onvermoeide arbeid, meer as van enige ander, het dié dorp die “Stellenbosch" van Transvaal geword het. Nie minder nie as 38 jaar het hy daar gestaan en sy groot lewenstaak verrig, veral in verband met die onderwys. In 1931 het hy afskeid van die gemeente geneem en enige jare sy aftrede in Pretoria geniet.

Uit die eerste skooltjie wat op 3 Augustus 1903 in die kelder van die kerkgebou op Heidelberg geopen is, het mettertyd die Laer Volkskool, die Hoër Volkskool, die Heidelbergse Normaalkollege en die verskillende kerklike koshuise ontwikkel. In die Transvaalse Sinode en in die Raad van NG Kerke het Louw 'n leidende rol gespeel. Hy het in 1894 assistent-skriba van die Sinode geword en van 1897 tot 1916 as actuarius synodi gedien. In laasgenoemde jaar is hy as moderator gekies en beklee dié amp tot 1925. In Maart 1933 word hy onbestrede tot tweede kanselier van die Universiteit van Pretoria verkies, maar bedank in September 1934 weens toenemende doofheid.

Louw was 'n groot kerk- en volksman, met 'n kragtige persoonlikheid en sterk deursettingsvermoë. Hy was 'n gevierde prediker, magtig in die Skrif, kragtig in gebed en 'n welsprekende redenaar. Hy was besadig, maar standvastig van karakter en 'n man met 'n groot invloed. Sy volksliefde het veral in sy ywer vir die opvoeding van die Afrikanerkind tot uiting gekom.

Die A.J. Louw-gebou op Heidelberg is na hom genoem en die digter A.G. Visser het hom twee keer met huldigingsgedigte vereer. 'n Versameling van sy preekmanuskripte berus in die NG Kerkargief in Pretoria.

Louw is gebore in 1859, die eerbiedwaardige jaar waarin die NG Kerk se Kweekskool op Stellenbosch opgerig is, as een van 10 kinders – sewe dogters en drie seuns van Adriaan Jacobus Louw (1811–1877) van Babylons Toren, Paarl, en sy vrou, Charlotte Louise Herold, 'n dogter van ds. T.J. Herold. Sewe van Attie se susters het met ’n predikant getrou:.

Een van Louw se twee broers, Tobias Johannes Louw (1850–1930), was die vader van die groot Afrikaanse argitek Wynand Louw (1883–1967).

Op twintigjarige leeftyd is hy aan die Kweekskool ingeskryf saam met sulke bekende leraars van die NG Kerk soos J.A. Beyers, P.S. van Heerden en A.J.B. Albertyn. Vier maande ná sy inskrywing het hy om gesondheidsredes na Europa vertrek en eers weer agt maande later sy studie hervat ; gevolglik is hy nie voor November 1884 gelegitimeer nie, saam met die bekende di. J.P. van Heerden, J.J.T. Marquard, J.C. Truter en I.F.A. de Villiers.

Sy eerste gemeente was Riebeek-Wes, waar hy in Maart 1885 “zeer feestelijk en zeer hartelijk" bevestig is saam met sy eggenote, Maria Rowan, die oudste dogter van die welbekende skoolinspekteur A.N. Rowan, wat destyds reeds op Stellenbosch gewoon het. Nie minder as 37 rytuie nie, so vermeld ’n berig, het die stoet gevorm wat die jong egpaar ontmoet het. Daar was adresse, weltoebereide tafels met versierde koeke en selfs 'n ereboog met die woord “Welkom” daarop aangebring. Prof. N.J. Hofmeyr, ’n swaer van die jong leraar, het die bevestigingsrede uitgespreek oor Matt. 7:29, terwyl die jong leraar die welbekende woorde van Paulus uit Rom. 1:16 (“Want ik schaam mij des Evangelies van Christus niet; want het is een kracht Gods tot zaligheid een iegelijk, die gelooft, eerst den Jood, en ook den Griek.”) as teks gebruik het. Ná 'n kort dog geseënde verblyf in dié Bolandse gemeente het ds. Louw 'n beroep na die verre Vryheid aangeneem. Hy is egter in sy eerste gemeente nie vergeet nie en het in 1933 die feesrede aldaar gehou by geleentheid van die driekwarteeufees.

Die gemeente Vryheid was destyds in die onafhanklike Nieuwe Republiek en is gedurende die bediening van ds. Louw opgeneem in die Transvaalse Kerk. Die inlywing het enige maande ná sy aankoms plaasgevind en wel deur bemiddeling van ds. H.L. Neethling van Utrecht, wat deur die Sinodale Kommissie van die Transvaalse Kerk vir hierdie taak aangewys is. Hierdie republiek was 'n deel van Zoeloeland wat gegrens het aan die ou ZAR en wat deur Dinuzulu gegee is aan 'n aantal burgers wat hom gehelp het teen sy vyande, en om vrede en orde in sy land te handhaaf. Lukas Meyer was president van dié republiek, wat ná enige jare weer by Transvaal ingelyf is. Dit het aan die een kant aanleiding gegee tot die stigting van die gemeente Vryheid in die republiek, terwyl die burgerlike inlywing die kerklike voorberei het. Ds. Louw was die eerste leraar van die gemeente, het daar lief en leed met die gemeente gedeel en die voorreg gehad om in 1891 die hoeksteen te lê van die kerkgebou wat tot vandag toe as hoofkerk op Vryheid dien. Die grondslag van die toekomstige bloei van die gemeente is in daardie tyd heg gelê. Ook hier het ds. Louw die vriendskap geniet van vooraanstaande manne soos die president wat sy ouderling was en genl. Louis Botha, later die eerste eerste minister van die Unie van Suid-Afrika, terwyl in sy vorige gemeente twee kinders in die dorpskool was wat bestem was om later 'n leidende rol in die land se geskiedenis te speel, naamlik genl. J.C. Smuts en dr. D.F. Malan.

Voordat die kerkraad van die NG gemeente Heidelberg, Tvl., op 3 Desember 1892 'n beroep kon uitbring in die plek van wyle ds. Van Warmelo, moes die waarborglyste wat uitgestuur is, eers nagegaan word om vas te stel of die gemeente die salaris van die predikant wat beroep sou word, kon waarborg. Dit het geblyk dat die totale bedrag van £423-16-6 gewaarborg kan word. Aangesien die salaris van die predikant op £400 p.j. vasgestel is, kon die kerkraad toe 'n beroep uitbring. Op die tweetal uit die groslys het die name van ds. A.J. Louw van Vryheid en ds. D.P. Ackerman van Wakkerstroom gekom en eersgenoemde is gekies. Die beroepsbrief is in gereedheid gebring en aan hom afgestuur. Ds. Louw het egter nog om uitstel van twee weke gevra. In sy antwoord van 9 Januarie 1893 neem hy die beroep aan en skryf onder meer soos volg: “Het is nauwelijks noodig u te zeggen dat hoe vereerend ook, het voor mij zwaar uiterst zwaar was tot eene beslissing in deze zaak te komen. Een arbeidsveld te verlaten waarop de zegen des Heeren zoo kennelijk heeft gerust, eene gemeente op te geven met wier wording en leven wij op 't nouwst vereenzelvigd zijn geworden van vele en dierbare zielen afscheid te nemen, die door heilige banden aan ons verbonden zijn, dit alles, en veel meer nog vaarwel te zeggen, heeft geen geringen strijd gekost. Maar de stille overtuiging kwam langzamerhand over ons dat de stem uit Heidelberg die des Heeren was.”

Op ontvangs van hierdie brief is daar toe 'n kommissie benoem om die nodige stappe vir ’n behoorlike ontvangs vir ds. Louw op 8 April 1893 te reël. Ds. Louw sou gevra word om self 'n wa te vind wat sy goed van Vryheid af na Heidelberg kon vervoer, terwyl die kerkraad die transportkoste sou betaal. Ds. Louw het egter vereers alleen oorgekom, maar eers nadat hy saam met die gemeente die kerkgebou ingewy het. Aangesien mev. Louw nie gesond was nie, het hy die gesin Kaap toe geneem. Hy het al die huisraad op Vryheid verkoop en sou in Kaapstad of Johannesburg nuwe meubels aankoop. Die wa het net sy boeke vervoer.

Ds. Louw sou in die hitte van 'n kerkstryd op Heidelberg aankom. Op 17 Julie 1893 moes daar 'n buitengewone Algemene Kerkvergadering gehou word “van wegen den hachelijken toestand waarin de Kerk gedompeld is”, en daar sou benewens die predikant nog vier afgevaardigdes van Heidelberg dié vergadering bywoon. Die stryd het veral gegaan tussen die Verenigde Kerk en die herstelde Hervormde Kerk om die kerkeiendomme. Op Heidelberg was die toestande nie rooskleuriger nie. Die gesin van ds. Louw wat intussen aangekom het, het geen woning gehad om in tuis te gaan nie. Hulle moes 'n heenkome in 'n hotel vind. Die gevoelens teen ds. Louw in sommige kringe het so hoog geloop dat een van die boere met 'n geweer sou rondgeloop het om na ds. Louw te soek met die dreigement om hom te skiet. Intussen het die Hervormde kerkraad geweier om die sleutels van die pastorie aan die Verenigde Kerkraad af te gee. Die eintlike probleem in verband met die pastorie het op 'n buitengewone vergadering van 3 Julie 1893 sy ontstaan gehad. R.P. Ueckermann deel aan die vergadering mee dat hy gedurende daardie week die sleutels van die pastorie by mev. Van Warmelo gevra het. Maar sy het op aandrang van die Hervormde kerkraad geweier om dit te oorhandig. Die vergadering besluit toe om 'n kommissie van drie persone te benoem om as afgevaardigdes met mev. Van Warmelo te gaan onderhandel, terwyl die vergadering intussen sou verdaag. Mev. Van Warmelo weier egter volstrek om die sleutels te oorhandig aangesien sy skriftelik daartoe gelas om dit nie te doen nie.

Regsadvies is vervolgens van die heer Ahrbeck ingewin. In die daaropvolgende bespreking van die saak is “besloten by meerderheid dat de pastorie in bezit genomen zal worden." Terwyl die vergadering weer verdaag, sou die broeders R.P. Ueckermann en P. Venter die taak gaan afhandel. “Maar zulks zal geschieden met alle bedaardheid, terwijl niemand anders toegelaten zal worden tegenwoordig te zijn; en indien eenig tegenstand of verzet zich voordoet, dan niet meer tegenstand te bieden." Ná 'n uur het die betrokke persone teruggekeer en gemeld dat hulle die pastorie sonder enige teenstand oopgemaak het. Die besittings van mev. Van Warmelo wat nog in die huis was, kon vir 'n week in die studeerkamer gelaat word.

By geleentheid van die volgende vergadering, op 31 Julie, doen Ueckermann verder verslag oor dié aangeleentheid: mev. Van Warmelo het intussen haar meubels verwyder. Maar 'n kriminele dagvaarding is deur die staat namens die Hervormde kerkraad teen Ueckermann uitgereik. Die voorlopige ondersoek het toe reeds plaasgevind, en sonder sy medewete is 'n borgtog van £150 aan hom toegestaan. Die Hervormde kerkraad het beweer dat, volgens 'n beëdigde verklaring van ene timmerman A. Owen verkry, Ueckermann met sy hulp die deur met 'n vals sleutel oopgemaak en die pastorie in besit geneem het. Op dieselfde vergadering is ook kennis geneem van 'n protesgeskrif waarin 'n ouderling en diaken namens die Hervormde gemeente beswaar aanteken teen die handelswyse van die kerkraad. Daar het egter niks van die hofsaak gekom nie omdat die waarnemende staatsprokureur geweier het om stappe te doen.

So het die stryd om die besit van sekere van die kerkeiendomme nog vier jaar lank geduur met baie onverkwiklike gevolge aan weerskante, en dit sou eers 11 jaar ná die vereniging deur 'n hof bevel besleg word. Eindelik het die pastorie oorgegaan in die hande van die Hervormde kerk. Ná die skikking moes daar ander voorsiening vir die huisvesting van die pastoriegesin gemaak word. In Desember 1896 koop die kerkraad twee erwe (nr. 98 en 99) van ene J.A. Smit teen 'n bedrag van £4 000 plus nog 'n addisionele £50 betaalbaar aan ene Ochtman vir die ontruiming van die huis wat daarop gestaan het. Smit self het hierdie erwe vir £37-10-0 gekoop. Die heer F.J. Bezuidenhout het die nodige geld vir die hele transaksie tot die beskikking van die kerkraad gestel. Van die materiaal van die ou kruiskerk is vir die bou van die nuwe pastorie gebruik soos duidelik gesien kan word aan die klipwerk regs by die ingang van die pastorie. Die pastorie is op 5 November 1897 in gebruik geneem sonder dat die ringmuur daaromheen voltooi was. Hierdie pastorie is vandag nog in gebruik nadat dit omstreeks 1952 herbou en gemoderniseer is. Met die gemeente se eeufees in 1965 is dit deur die studenteleraar bewoon. Die kerkraad het eers in 1922 daarin geslaag om die twee erwe waarop die pastorie van die Hervormde kerk gestaan het, teen 'n bedrag van £2 000 te koop. Op 'n gedeelte van daardie erwe is die nuwe ds. A.J. Louw-gebou in 1962 gebou.

Op 4 September 1899 het die kerkraad vir die laaste keer voor die Driejarige Oorlog byeengekom. Op 11 Oktober het die bloedige stryd ontbrand wat byna drie jaar lank sou voortduur. Bokant die deur van die Gedenksaal by die Volkskool staan hierdie woorde: “Ter Roemryke nagedachtenis van hen, die tydens den oorlog 1899–1902 uit het distrikt Heidelberg zijn omgekomen, t.w. 90 burgers die sneuvelden, 624 mannen, vrouwen en kinderen in de kampen en 153 die te huis of in het veld gestorven zyn: 867 offers voor vryheid, vaderland en volk." Ook ds. Louw is as krygsgevangene weggevoer. Gedurende die afwesigheid van die predikant is die gemeentewerk deur ouderling J. Freislich met behulp van besoekende leraars behartig.

Die eerste vergadering van die kerkraad ná die oorlog op 1 November 1902, vyf maande ná die vredesluiting op Vereeniging, moes 'n smartlike byeenkoms van verslae manne gewees het. Die vergadering is belê op gesag van die sinodale kommissie wat bepaal het dat die ampstermyn van die hele kerkraad van elke gemeente onder die omstandighede as beëindig beskou moet word. 'n Nuwe kerkraad moes dus ook op Heidelberg gekies word. Uit die ou kerkraad het twee manne gesneuwel, naamlik genl. C.J. Spruyt en kmdt. J.C. Kriegler, en nog twee broeders is deur die oorlog vermink. Die een was diaken G.D. van den Heever van wie die oë deur 'n liddietbom uitgeskiet is. Oom Gerrie, soos hy alombekend was, het nog tot in die vyftigerjare van die 20ste eeu die lewe behou en as 'n bejaarde gesterwe. Hy was 'n vrome man en het in sy testament 'n erf met 'n huis daarop aan die sending van die gemeente bemaak.

Die ander was oudl. P.J.J.D. Kilian wat bekendheid by Amajuba verwerf het tydens die Eerste Vryheidstryd. Sy een arm was so onherstelbaar vermink dat hy dit nooit weer kon gebruik nie. Ook hy het 'n hoogbejaarde geword. Om die gees wat toe geheers het werklik te begryp, is dit nodig om die rede van die voorsitter woordeliks weer te gee: “De voorzitter spreekt de vergadering toe met diepe aandoening, terwyl de leden allen met een bewogen gemoed voor het eerst weer zitting nemen in de kerkeraadsvergadering, na drie vreeselijke jaren en een vreeselijke stryd te hebben doorgemaakt. Een ieder gevoelt dat het oogenblik thans bykans te ernstig en te solemneel is voor woorden. Men kan moeielyk bevatten wat in dien donkeren nacht al niet is gebeurd en wat een ieder heeft moeten doormaken. En te meer is de tegenwoordigen toestand dubbel pijnlijk als men let, niet slechts op de akelige verwoesting die het gansche land heeft getroffen, maar ook opmerkt dat op geestelijk gebied er veel schade is geleden door verdeeldheid, verbittering, ontrouw en verraad, die op zulke treurige wijze zich hebben geopenbaard onder ons volk, alsmede in de kerk. De voorzitter heet verder de Broeders welkom aan deze plaats; en met hen dankt hij den Heer voor het gespaard leven en de uitredding uit duizend gevaren van de afgeloopen jaren; en tevens voor het voorrecht om weer de handen en harten in een te slaan om het werk Gods in de gemeente te aanvaarden. Veel stof tot dankbaarheid zegt hij, hebben wij, waar ons geloof, zoo zwaar op de proef gesteld, niet heeft opgehouden. Alleen de wonderlijke genade Gods kon in staat stellen te midde van al die bittere teleurstellingen de zware beproevingen, de verijdelde hoop en de schijnbare verkrachting van de gebedsverhooring, om niet tot vertwijfeling en wanhoop en onverschilligheid over te gaan. Dat het volk nog vasthoudt aan hun God, is dan ook genoegzaam bewijs dat God het volk nog niet heeft verlaten. En dit geeft moed en hoop voor de toekomst om in 't gebed en in des Heeren werk te volharden. Maar welk hart ook is dezen dag niet en te meer in deze stonde, vervuld met eene pijnlijke droefheid bij 't aanschouwen van de twee broeders, Kilian en Van den Heever, in ons midden, die op zulke eene hartroerende wijze zijn verminkt gedurende den oorlog! En wie is er niet die met de innigste aandoening vervul is bij het zien van de ledige plaatsen in deze vergadering, en bij de nagedachtenis treurt van de geliefde en gewaardeerde maar nu ontslapene broeders Spruyt, Kriegler en Hendrik Greyling! Goddank voor den troost van te weten dat zij in hoogere vergaderingen zijn gaan plaats nemen om het werk huns Heeren onder de gezaligden des hemels voort te zetten. De Heere vertrooste de weduwen en verzorge de weezen. De Heere ontferme zich over alle nooddruftigen en verarmden! De Heere verhoore het noodgeschrei van de teleurgestelden die alles hebben geofferd voor vaderland en volk! De Heere bezoeke Zijne Kerk en Zijne kinderen! De Heere bekwame U ook broeders tot het gewichtig werk als voorgangers in de gemeente en geve u Zijne genade!"

Die voorsitter het hierna Psalm 77 gelees en die broeders het aan ernstige smeekgebede deelgeneem. Daarna het die vergadering tot die verkiesing van 'n nuwe kerkraad oorgegaan. In hierdie gees het die Kerkraad hulle taak onderneem en besluit om nie moed op te gee nie, maar van meet af te begin. Die broeder Frieslich het dan ook kon meedeel dat die Kerkraad aan die einde van 1899 'n balans van £4-13-3 op hande gehad het. Ná die vertrek van die voorsitter het hy die geldsake na behore beheer, soos dit ingekom het. Ten tye van die vergadering was daar sowat £50 in die kas waarmee 'n begin gemaak kon word. Die enigste skuldlas was die agterstallige salaris van die predikant vir die afgelope drie jaar en wat 'n bedrag van £1 500 bedra het. Hierop het ds. Louw soos volg geantwoord: “De Voorzitter zegt, dat een ieder in onze gemeente, zowel als in 't gansche land, bitter heeft geleden; en ook hij is gewillig zijn aandeel van verlies zowel als lijden te dragen. Hy wil dan van het achterstallige salaris vooreerst niets vorderen van eene gemeente die zelve als uitgeroeid is. Hij wil echter onder aandacht brengen dat eenige vrienden, vooral oudkerksraadsleden, aan zijne vrouw en gezin zekere bedragen hebben voorgeschoten tot hare instandhouding en afreizen tijdens de ballingschap van den Leeraar. Zoo mogelijk, verzocht hij den Kerkeraad deze bedragen, zowat £200, aan gemelde vrienden te willen terugbetalen." Dit het hulle dan ook onderneem om te doen.

Die omstandighede waaronder die kerkraad sy taak moes opneem, was om verskeie redes baie moeilik. Op 18 Januarie 1904 was die kerkraad vir die eerste keer sedert die beëindiging van die oorlog voltallig. "Daarom wordt het ook te meer gewaardeerd dat deze broeders zich de keuze hebben laten welgevallen en in een tijd van vele moeilijkheden en druk zij toch voorwaarts getreden zijn om de kudde des Heeren alhier te helpen weiden. Getrouwheid aan den Opper Herder en broederlijke liefde onder elkaar is wat bijzonderlijk noodig is in den raad der Kerk: en dat geve de Heer genadiglijk."

Op 17 Oktober 1903 het 'n baie groot en indrukwekkende gebeurtenis in die gemeente voorgekom: die herbegrafnis in die Kloof-kerkhof van twee diakens van die gemeente, genl. C.J. Spruyt en kmdt. J.L. Kriegler en nog ses gesneuweldes. Aan die verrigtinge het verskeie predikante deelgeneem, o.a. ds. H.S. Bosman, voorsitter van die Algemene Kerkvergadering, en onder die aanwesiges was daar manne soos kmdt.-genls. Louis Botha en C.R. de Wet, asst.-genls. J.C. Smuts en J. Kemp, genls. C.H. Muller, P.R. Viljoen, H.A. Alberts en C. Brits. Van hierdie manne het ook as slipdraers van genl. Spruyt opgetree. Agter die kis van genl. Spruyt het eers sy adjudant, Jurie Human, met genl. Spruyt se getroue perd, Scot, gestap, en daarna die naasbestaandes en offisiere van die distrik.

Vir kmdt. Kriegler het diakens as draers opgetree en ouderlinge as slipdraers, en hulle is gevolg deur die naasbestaandes en kerkraadslede van die gemeente. In die kerk het ds. Louw en ds. J. van Belkum voorgegaan. Die hoofrede is waargeneem deur ds. J.M. Louw, wat die veldprediker onder genl. Spruyt was. In die kerk is toesprake gelewer deur kmdt.genls. C.R. de Wet en Louis Botha terwyl genls. Smuts en Viljoen in die kerkhof die woord gevoer het. Ds. H.S. Bosman het die gebed by die graf gedoen.

Genl. Cornelis Johannes Spruyt is op 24 April 1857 gebore. Hy was dus 44 jaar oud toe hy op 20 Julie 1901 oorlede is. Hy is langs die spoorlyn tussen Val en Standerton deur 'n vyandelike koeël getref en het as gevolg daarvan 'n halfuur later gesterf. Die kerkraad is in besit van 'n aantal briewe wat hy van die slagveld aan sy vrou geskryf het. Daaruit blyk dit onder meer hoe 'n innig gelowige mens hy was. Hy het sy kerk baie jare lank as diaken gedien. Ook was hy 'n Sondagskoolonderwyser. As gevolg van hierdie feit het die Sondagskoolkinders ’n koorsang by die graf gelewer. Sy besonderse persoonlikheid het 'n onbekende tot 'n lykdig van elf versies geïnspireer.

Gedurende al die jare sedert die stigting van die gemeente was dit die gebruik (of tradisie) dat hy oor 'n eerste leraar beskik wat as voorsitter van die kerkraad opgetree het. As die behoefte daartoe ontstaan, het die gemeente van tyd tot tyd van 'n tydelike of 'n permanente hulp vir die leraar gebruikgemaak. So 'n persoon het dan as hulpprediker diens gedoen en het alleen 'n adviserende stem in die kerkraad gehad, al was hy dalk bevestig. As hy lank genoeg bly, is hy as tweede leraar beroep en het dan eers 'n stem gehad. Eers op 16 September 1944 het die kerkraad vir die eerste keer besluit om hierdie leraarspos in een van 'n medeleraar te omskep. Ds. D. Theron, die latere eerste sendingsekretaris van Transvaal, het in Oktober 1896 as die eerste hulp na Heidelberg gekom het. Hy het slegs 'n jaar gebly en toe 'n beroep na Fordsburg aangeneem.

En so het dit gebeur dat Heidelberg in Mei 1905 bevoorreg was om die latere eerste minister van Suid-Afrika as sy eerste permanente hulpprediker te kry in die persoon van prop. dr. D.F. Malan. Hy het hierheen gekom om die dienste waar te neem tydens die afwesigheid van ds. Louw wat met vakansie was. Aan die einde van daardie maand is sy saak vir Heidelberg oorweeg. “Ter uitvoering van het besluit van de gemeentevergadering dato 29 April l.l. wordt nu besloten Proponent Dr. D.F. Malan, M.A., tot hulpprediker dezer gemeente te vragen voor onbepaalden tijd tegen een traktement van £300 per jaar, hij vindende zijn eigen logies. De kerkeraad verlangt ook dat zijne ordening zoo spoedig mogelijk alhier zal plaatsvinden."

Die ordening het dan ook op 29 Julie 1905 plaasgevind in die teenwoordigheid van agtien predikante, o.a. ook ds. J.D. Kestell. Die bevestigingsrede is deur ds. D.S. Botha van Stellenbosch waargeneem. Dr. Malan het op 'n kussing gekniel wat deur mev. W.W.J.J. Bezuidenhout (tant Anna) gemaak is. Dieselfde middag het hy sy intreerede gelewer na aanleiding van 1 Kor. 1:23–25. Die bede is uitgespreek dat hy lank en met vrug in die gemeente sal arbei. Hy is as scriba van die kerkraad benoem en een van die reeks notules verskyn in sy handskrif. Ongelukkig het hy net tot aan die einde van die jaar gebly. Reeds op die vergadering van 4 Desember neem die kerkraad daarvan kennis dat dr. Malan 'n beroep na Montagu aangeneem het en om sy ontslag vra. "Algemeen leedwezen wordt uitgesproken over zijn heengaan (vertrek)." Dr. Malan het net 'n paar maande op Heidelberg vertoef, maar dit was maande wat 'n onuitwisbare indruk op sy lewe gemaak het. Hy het saam met mnr. T.A. Dönges in die pastorie tuisgegaan en hulle het 'n vriendskap gesluit wat tot aan die einde van hulle lewe gebly het. Dr. Malan het Heidelberg toe gekom gedurende 'n tydperk toe die naweë van die oorlog nog duidelik sigbaar was. In 1954 het dr. Malan by geleentheid van die inwyding van die vernieude kerk 'n boodskap aan die gemeente gestuur waarin hy sy herinneringe aan sy eerste gemeente boekstaaf: “Die Heidelbergse Kerk wat nou vernuwe word, sal vir my onvergeetlik bly omdat dit 'n tydperk in my lewe simboliseer, die betekenis waarvan ek nie kan oorskat nie. .. Ek was. .. ongeveer ses maande daar, en die waarde van die ondervindings wat ek toe opgedoen het, was vir my onberekenbaar. Voorop in my gedagte staan natuurlik die ordeningsplegtigheid in die ou kerk, waarvan ek nog altyd 'n blywende herinnering besit in die sierlike kussing met gepaste opskrif daarop uitgewerk, wat 'n geskenk was van mev. Willem Bezuidenhout. .. Dit bly 'n waardevolle erfstuk in die familie. Ek dink ook verder aan my intieme kontak met daardie twee hoogstaande en kragtige persoonlikhede, ds. A.J. Louw en die hoofonderwyser en latere senator T.A. Dönges – twee manne aan wie die Heidelbergse gemeente so ontsaglik veel te danke het, beide vir hul geestelike invloed en vir die feit dat Heidelberg vandag 'n eersterangse opvoedingsentrum is. En nie die minste van al nie, bly ek dankbaar vir die geleentheid wat ek gehad het om slegs drie jaar na die Vryheidsoorlog so intiem kennis te maak met 'n gemeenskap wat saam met die res van die Boerevolk alles vir sy vryheid en reg opgeoffer het. In die breë kerkraad was 'n oudouderling met nog maar een arm, terwyl 'n ander in die oorlog albei sy oë verloor het. Families was daar waar die vaders of waar daar seuns in die stryd geval het. Oorlogswese is in 'n weeshuis tuisgebring en liefderik versorg. .. Dit alles het 'n onuitwisbare indruk op my gemaak. Ek het die hart van ons volk hoor klop en 'n deel van sy smart aanskou. Dit is vir my 'n eer en was vir my 'n voorreg om aan Heidelberg verbind te wees. Daarvoor bly ek dankbaar."

So het dr. D.F. Malan 'n loopbaan op Heidelberg begin wat sou oploop tot die amp van die eerste minister van Suid-Afrika. Met sy heengaan op 7 Februarie 1959 het die gemeente aan sy nagedagtenis hulde gebring. Daar is op Sondag 8 Februarie 'n huldebetuiging voor die aanvang van die diens voorgelees waarna die gemeente aan gesamentlike gebed deelgeneem het. In die huldebetuiging is onder meer die volgende gesê: “Ons hele land is armer as gevolg van die heengaan van die gryse staatsman en volksman, dr. D.F. Malan, wat gedurende sy lang openbare lewe vir sy land en volk so onuitspreeklik veel beteken het. Hy was onder die heel grootstes wat uit ons bodem gekom het, onder daardie seuns van Suid-Afrika wat deur God geroep is om in krisisjare in die bres te kom staan. .. Ons treur oor die heengaan van 'n groot kerkman, 'n geliefde volksman, 'n troue leidsman, 'n staatsman en godsman."

In 1909 het die eerste afstigting deur Greylingstad met 'n gedeelte van Heidelberg plaasgevind. Die grond vir die kerk en pastorie is deur Willem Bezuidenhout aan dié gemeente geskenk. Hy het destyds op 'n plaas naby Greylingstad gewoon. Twee jaar later is die NG gemeente Eendracht met gedeeltes van Heidelberg, Standerton, Erasmus (NG gemeente Bronkhorstspruit), Bethal, Boksburg en Middelburg gestig.

'n Jaar later (1912) is Vereeniging van Heidelberg, en in samewerking met Potchefstroom, afgestig. Die belangstelling in Vereeniging as 'n afsonderlike gemeente het reeds in 1905 begin. Grond is daar deur die kerkraad aangekoop en 'n kerk gebou wat reeds op 11 November 1911 ingewy is. In September van dieselfde jaar (1911) is prop. H.E. Steyn gevra om Heidelberg toe te kom, veral met die oog op die moontlikheid van Vereeniging as 'n selfstandige gemeente. Die gedagte was dat hy op Heidelberg as hulp sou bly indien Vereeniging hom nie beroep nie. En so het hy dan op 20 April 1912 Heidelberg se tweede geordende hulpprediker geword. Gedurende Maart 1913 het hy 'n beroep na Vereeniging aangeneem. Sy afskeidsgeskenk van Heidelberg was 'n goue horlosie. Hy het tot aan die einde van sy bediening op Vereeniging gestaan.

In 1916 het ds. Louw vir die eerste keer moderator van die Sinode geword. Gedurende daardie tyd is dit, volgens sinodale besluit van die moderator verwag om gereeld die onderskeie gemeentes van Transvaal te besoek. Aangesien sy eie gemeente onteenseglik skade daardeur sou ly, het die kerkraad besluit om 'n hulpprediker vir die gemeente te kry. Die kerkraad se versoek aan die sinodale kommissie dat 'n bedrag van £100 onder die omstandighede deur die Sinode aan die gemeente toegestaan sal word, is voorwaardelik toegestaan. Dit sou dan die kerkraad help om 'n hulpprediker te bekom.

Die kerkraad het gedurende dié tyd ook besluit “dat het meer dan tijd geworden is een Hulpprediker voor deze gemeente te krijgen. De werkzaamheden 's Leraars zijn zeer vermenigvuldigd van wege zijn Moderatorschap alsmede de grote uitbreiding op opvoedingsgebied alhier enz. terwijl dan de gemeente niet behoorlijk bezocht kan worden, noch genoegzame buitendienste gehouden.” Die voorsitter moes dus onmiddellik probeer om 'n hulpprediker te kry aan wie 'n salaris van £20 per maand toegesê sou word. So het 'n gemeenteseun in die persoon van Justus D. Kilian na Heidelberg gekom en op die vergadering van 1 Oktober 1917 is hy ontvang. “De jonge broeder. .. wordt hartelijk welkom geheten en het vertrouwen uitgesproken dat hij als zoon der Gemeente met veel vrug mogen arbeiden." Hy het so vroeg as Februarie 1918 'n beroep na Hertzogville aangeneem.

Kort nadat proponent Kilian vertrek het, is die dienste van ds. J.C. Pauw verkry. Hy word op 13 Mei 1918 in die kerkraadsvergadering welkom geheet, en ten spyte van die feit dat hy in 'n tydelike hoedanigheid na Heidelberg gekom het, het hy vir 'n beroep na Zoekmekaar bedank. Op dieselfde vergadering is daar eenparig besluit om hom as permanente hulpprediker teen 'n salaris van £300 per jaar en die gebruik van 'n vry woning aan te stel. Die beroepsbrief is vervolgens opgestel en onderteken, en die nodige reëlings getref vir sy ordening. Die plegtigheid het op 19 Oktober 1918 plaasgevind nadat hy en sy jong eggenote die vorige aand gesellig ontvang en daar aan hulle 'n huweliksgeskenk oorhandig is. Die woning wat die kerkraad vir hom ingeruim het, het regoor die eerste pastorie by Begemannstraat 27 gestaan. (Later die woning van die skoolinspekteur.) Op 10 November 1919 is hy as die eerste tweede leraar van die gemeente beroep en op die eerste vergadering daarna (9 Februarie 1920) het hy as volwaardige lid van die vergadering ook die notules kon teken. Ds. Pauw het op Heidelberg gebly tot hy in Oktober 1925 'n beroep na Fordsburg aangeneem het. Hy het goeie werk in die gemeente gedoen en was alombemind. By die ontvangs van sy demissie ná sewe jaar, het ds. Louw met groot waardering van sy arbeid melding gemaak “en wenst ds. Pauw verdere zegeningen Gods op zijn werk in de toekomst. Bovenal dankt hy God voor de hartelike samewerking in de byna agt jaar."

Ds. Pauw het tydens sy verblyf op Heidelberg as scriba van die kerkraad opgetree en met sy oorlye, op 14 November 1937, was hy assistent-scriba van die Sinode. In die Handelinge van die Sinode van 1940 is die volgende hulde aan hom gebring: “Dit sal moeilik gaan om in 'n paar woorde 'n getrouer en vollediger rekening te gee van die ontslape broer as. .. die geliefde en getroue" (Ef. 6:21). Dit was broer Jammie in die volste sin van die woord. Hy was die geliefde onder die broers en die getroue onder die dienaars. Hy was een van die veelbelowendes in 'n veelbelowende kerk. Vroeg in sy bediening wat helaas van alte korte duur was, het hy reeds sy merk gemaak Sy bediening word veral gekenmerk deur sy getroue pastorale arbeid, sy minsame omgang, sy vurige liefde vir die sending en die armes van sy volk, en sy ernstige prediking. .. Sy netheid en presiesheid het aan spreekwoordelikheid gegrens." Hy het nog lank na sy vertrek die vriendskapsbande met die gemeente behou en so het hy ook deelgeneem aan die teraardebestelling van dr. A.G. Visser in Junie 1929.

Op 29 April 1920 is mev. Maria J. Louw (geb. Rowan) in die ouderdom van 60 jaar oorlede nadat sy reeds geruime tyd lydende was. Op 1 Mei is sy in teenwoordigheid van 'n groot skare gemeentelede en 'n hele aantal evangeliedienaars begrawe. In die kerk is die rede gevoer deur di. H.S. Bosman en D. Theron terwyl ds. William Nicol die gebed gedoen het. By die graf het ds. J.M. Louw die woord gevoer. Die hulde wat die Kerkraad as mosie van roubeklag aan haar gebring het, was die volgende: “Wij willen verder bij deze gelegenheid onze hoge waardering uitspreken van wat uw ontslapene dierbare voor ons en onze gemeente vooral geweest is. Zij was een ware moeder voor de gemeente, en wij zullen haar zeer missen."

Dr. A.G. Visser was ds. Louw se buurman en ook die pastorie se huisdokter. Hy het 'n diepe godsdienssin gehad, was 'n gereëlde kerkganger en het dikwels ook die orrel in die kerk bespeel. As buurman, vriend en gemeentelid het hy 'n besondere bewondering vir ds. Louw gehad en daar was altyd die beste verhouding tussen die twee. By geleentheid van ds. Louw se 66ste verjaardag, het dr. Visser hom met 'n ongepubliseerde gediggie gelukgewens. Hy het dieselfde gedoen by geleentheid van ds. Louw se 70ste verjaardag wat feestelik deur die gemeente gevier is. Hierdie gedig openbaar watter hoë dunk hy van ds. Louw se werk gehad het waar hy hom kenskets as die baanbreker, bouer en dienaar.

'n Paar maande later is dr. Visser oorlede, en twee jaar daarna het ds. Louw ook uit die diens getree.

Nadat ds. Pauw in 1925 vertrek het, het die kerkraad weer van tydelike hulp gebruik gemaak tot ds. Louw vir prop. C.B. Brink gevra het om Heidelberg toe te kom. Hy word op 30 Januarie 1928 in die kerkraadsvergadering welkom geheet. “Die vertroue word gekoester dat hy onder die seën van God 'n krag ten goede in die gemeente sal wees." In Maart ontvang prop. Brink 'n beroep na Alberton en die kerkraad besluit om hom as vaste hulpleraar aan te stel. Hy is op 3 Junie georden. Hy het egter reeds in Oktober 'n beroep na Dullstroom aangeneem. Ds. Brink het in latere jare 'n belangrike rol in die Transvaalse Kerk gespeel. Hy was eers actuarius en later moderator. Voor dat hy in 1964 sy demissie aanvaar het, was hy sendingsekretaris vir die Noordstreek-Sinode van Transvaal.

Op 27 April 1929 is prop. J.P.W. de Vries as die volgende tydelike hulpprediker verwelkom. By geleentheid van dieselfde vergadering word besluit om hom as vaste hulpprediker aan te stel “in die vertroue dat hy dan vaste wortels hier sal skiet en nie soos sy voorgangers ons spoedig sal verlaat nie." Op 6 September 1930 is hy as tweede leraar vir die gemeente beroep en op 1 November bevestig. Daarvan het ds. Louw die volgende gesê: “Ds. De Vries word dan nou nie alleen as tweede leraar maar ook as lid van die kerkraad verwelkom en die vertroue uitgespreek dat sy werk 'n vrugbare en 'n geseënde sal wees." Tot aan die einde van ds. Louw se dienstydperk het ds. De Vries in die gemeentelike bediening gestaan en tydens die vakature wat toe ontstaan het, het hy alleen in die gemeente waargeneem. Vanaf 1932 tot 1935 het hy saam met die volgende eerste leraar, ds. P.J. Viljoen, gearbei.

Hy het op 22 Maart 1935 sy demissie ontvang en na Amersfoort vertrek. Omdat hy inderhaas moes gaan, is die afskeid binne 'n kort tydsbestek gereël. Dit was nietemin hartlik en innig. In die Junie-uitgawe van die gemeentelike kwartaalblad, “Opwaarts”, skrywe ds. Viljoen soos volg: “Ook langs hierdie weg wil ons ds. en mev. De Vries hartlik bedank vir wat hulle gedoen en beteken het vir die gemeente van Heidelberg in die tyd wat hulle hier gearbei het. Andermaal wil die gemeente hulle verseker dat hul beste wense hulle vergesel, dat hulle aan hulle dink in hulle gebede en dat hulle te eniger tyd hartlik welkom sal wees in ons gemeente."

Die dienstydperk van ds. Louw het ook ten einde geloop. 'n Paar maande voor die koms van ds. J.P.W. de Vries in 1929 het die kerkraad en gemeente by geleentheid van ds. Louw se sewentigste verjaardag op 23 Januarie 'n gesellige byeenkoms vir hom gereël. By hierdie geleentheid het hy ook 'n geskiedkundige oorsig van die gemeente sedert 1865 gegee. 'n Geskenk is hom aangebied asook aan mej. Charlotte Louw as blyk van waardering vir die dienste wat sy sedert haar moeder se dood in 1920 in belang van die Gemeente gelewer het. Op die vergadering van September 1931 het ds. Louw gesê "dat hy daartoe gelei is in die laaste tyd vanweë hoë ouderdom, krankheid en verswakte gesondheidstoestand om sy bedanking as eerste leraar in die hande van die kerkraad te stel."

Hy het op 5 Desember 1931 in die teenwoordigheid van 'n aantal ringspredikante eervolle ontslag ontvang. Die gemeente het langs verskillende weë van hom afskeid geneem. Eers het hy uitgery na die buitewyke van die gemeente en tydens die dienste die wykslidmate gegroet. Op 5 Desember het die jong mense gedurende die namiddag van hom afskeid geneem en gedurende die aand het die gemeente en gaste aan die beurt gekom. Op Sondag 6 Desember het hy sy afskeidsboodskap gelewer na aanleiding van Hand. 21:14: "Toe Paulus dan nie oor te haal was nie, was ons tevrede en het gesê: Laat die wil van die Here geskied." Hy het van die gemeente 'n geskenk van £1 500 ontvang vir 'n woning op Pretoria waar hy hom gaan vestig het. Daarmee saam het hy nog £10 per maand ontvang as 'n aanvullende bedrag op sy pensioen. Twee adresse is deur die Kerkraad aan hom gebied namens die kerkraad en gemeente, en ook namens die besture van die kerkkoshuise waarvan hy die stigter was.

Dit was vir die gemeente, kerkraad en leraar baie swaar om die bande wat gedurende 38 jaar gebind is, te verbreek. Nadat hy afgetree en hom op Pretoria gaan vestig het, is hy gekies as kanselier van die Universiteit van Pretoria, en dit as bewys van erkentlikheid vir wat hy vir die opvoeding en onderwys in Transvaal beteken het.

Terwyl hy op Heidelberg was, het hy 19 beroepe ontvang. Na sommige gemeentes is hy twee, selfs drie keer beroep. Hy het in 1898 weer 'n beroep na Vryheid ontvang en in 1906 as saakgelastigde van die Transvaalse Kerk. Van 1897 tot 1916 was hy aktuarius en van 1916 tot 1925 moderator. Nadat hy afgetree en hom op Pretoria gaan vestig het, is hy gekies as kanselier van die Universiteit van Pretoria, en dit as bewys van erkentlikheid vir wat hy vir die opvoeding en onderwys in Transvaal beteken het. Hy is op 23 September 1935 op Pretoria oorlede en die volgende dag op Heidelberg begrawe.

Met sy heengaan het die sinodale kommissie van Transvaal onder meer die volgende oor hom geskryf: "Die sinodale kommissie van die NH of G Kerk wil met dankbaarheid teenoor God die gewer van alle goeie gawes, die waardering van die Kerk te boek stel oor wat die ontslape dienskneg van die Heer vir die Kerk beteken het. A.J. Louw het vir meer as 40 jaar die kerk gedien as leraar van die gemeentes Vryheid en Heidelberg. As getroue herder het die gemeentes onder sy bearbeiding gebloei en het siele tot bekering gekom. Veral ook sal sy nagedagtenis onder ons bly voortlewe deur sy ywer vir die onderwys. Op sy pogings in daardie rigting het groot seën gerus. Aan die sinodale vergaderings het ds. Louw buitegewone dienste bewys. Sedert 1894, toe hy as assistent-skriba gekies is, het hy op die moderatuur van nege sinodale vergaderings gedien. .. Van ds. Louw het daar steeds besieling vir die kerk uitgegaan. Sy diepe oortuiging omtrent die aanspraak van die Here Jesus op die lewe van die gelowige en die heelhartige oorgawe van al sy talente aan die arbeid waarin hy homself nie gespaar het nie, sy brandende liefde vir die Afrikanervolk, sowel as sy ander veelvuldige gawes van verstand, karakter en persoonlikheid, het hom gemaak tot 'n krag in ons midde gedurende al hierdie jare. Die Kerk is God dankbaar vir sy lewe en arbeid, en die leidsliede verneem met sy heengaan 'n roepstem tot 'n nuwe toewyding aan die nog onvoltooide taak van die Kerk op aarde."

Louw is in 1884 met Maria J. Rowan van Stellenbosch getroud. Uit die huwelik is 'n seun en twee dogters gebore. Ná sy vrou se dood in 1920 is hy met die weduwee Chrissie Theron getroud.




</doc>
<doc id="104164" url="https://af.wikipedia.org/wiki?curid=104164" title="Austronesiese tale">
Austronesiese tale

Die Austronesiese tale is 'n taalfamilie met 'n groot verspreiding en omvat omtrent 1150 tale wat deur sowat 300 miljoen mense gepraat word. Volgens die aantal tale word die Austronesiese tale net deur die Niger-Kongo-tale oorskry en volgens die moedertaalsprekers se aantal vorm dit die vyfde grootste taalfamilie ter wêreld. Die verspreiding van die Austronesiese tale streek vanaf Madagaskar (Malgassies) in die weste tot die Paaseiland (Rapa Nui) in die ooste en vanaf Taiwan (Formosaans) en Hawaii (Hawais) in die noorde tot Nieu-Seeland (Māori) in die suide. Daarmee vorm dit ná die Indo-Europese tale die tweede mees verspreide taalfamilie ter wêreld. Die naam van dié taalfamilie is afgelei van Latyn "auster" vir "suidewind" en Grieks "nêsos" vir "eiland".

Die Austronesiese tale bestaan uit twee takke, naamlik die Formosaanse tale wat net op Taiwan gepraat word en die wydverspreide Maleis-Polinesiese tale wat die meeste van die tale insluit. Die Formosaanse tale word in nege ondergroepe verdeel wat deur die inheemse bevolking gepraat word maar deur die uitbreiding van Chinees nou ernstig bedreig word. Die meeste taalkundiges stem ooreen dat die Austronesiese tale vanaf die eiland Taiwan in 'n suidelike rigting versprei het.

Die grootste tale (volgens moedertaalsprekers) is: Javaans (85 miljoen), Maleis (40 miljoen), Soendanees (34 miljoen), Tagalog (24 miljoen), Indonesies (23 miljoen), Cebuano (16 miljoen), Ilokano (7 miljoen), Madoerees (6,8 miljoen), Hiligaynon (5,8 miljoen), Boeginees (5,5 miljoen), Minangkabau (5,5 miljoen), Atjehs (3,5 miljoen), Balinees (3,5 miljoen) en Bandjarees (3,5 miljoen). Elkeen van die Austronesiese tale met meer as 'n miljoen moedertaalsprekers behoort tot die Maleis-Polinesiese taalgroep. Daarbenewens staan tale soos Hawais met 1 000, Māori met 157 110 en Samoaans met 360 000 moedertaalsprekers.



</doc>
<doc id="104167" url="https://af.wikipedia.org/wiki?curid=104167" title="Hyundai U-enjin">
Hyundai U-enjin

Die Hyundai U-enjin is 'n reeks van drie- of viersilinder dieselenjins wat deur die Hyundai Kia Motorgroep gebou word vir hul motoraanwendings. Die U-reeksenjins sluit die kleinste motordieselenjins in wat deur Hyundai vervaardig word.

Die 1.1 L U dieselenjin is 'n 3-silinder weergawe van die 1.5 L U-reekseenheid en word gebou uit 'n gegote ysterblok en aluminium silinderkop met 'n kettinggedrewe DOHC met 4 kleppe per silinder, Bosch algemene spoor direkte inspuiting (CRDi), veranderlike geometrie turbo-aanjaer (VGT) en innamelugkrulbeheer. Boor en slag is 75 mm x 84.5 mm. Dit lewer 'n indrukwekkende 55 kW (74 pk) by 4000 opm en 152 N·m se wringkrag teen 2000 opm. Dit is een van Hyundai se doeltreffendste enjins met 'n verbruik van slegs 4.2 L/100 km (56 mpg), en laat 'n skrale 112 g/km CO2-gas vry. Die enjin sluit ook 'n 1½-enjinorde balanseeras in, gemonteer onder die krukas en gedryf deur heliese ratte om enjinvibrasie te verminder. Dit word tans toegerus in die Kia Picanto, Kia Rio, Hyundai i10 en i20 modelle.

Die 1.4 L U dieselenjin maak gebruik van vier silinders en is gemaak van 'n gegote ysterblok en aluminium silinderkop met 'n kettinggedrewe DOHC met 4 kleppe per silinder, Bosch algemene spoor direkte inspuiting (CRDi), vaste geometrie turbo-aanjaer (FGT) en innamelugkrulbeheer. Dit is 'n korter slag-weergawe van die 1.5 L U-reeks met boor en slag van 75 mm x 79 mm. Dit produseer 55 kW en 220 N·m se wringkrag in die basis Hyundai i20 en i30 GD modelle en 66 kW en 220 N·m se wringkrag in die hoër spesifikasie Hyundai i20 en Kia Rio modelle.

Die 1.5 L U diesel enjin het vier silinders en is gemaak met'n cast iron blok, aluminium silinderkop met 'n  kettingaangedrewe DOHC (4 kleppe per silinder), Bosch algemene spoor direkte inspuiting (CRDi), veranderlike geometrie turbo-aanjaer (VGT) en inname lug krul beheer. Boor en slag is 75 mm x 84.5 mm. Dit produseer 66 kW en 216 N·m wringkrag in die Hyundai Getz en 81 kW teen 4000 opm en 236 N·m se wringkrag teen 2000 opm in die Kia Rio en hoër spesifikasie Hyundai Getz modelle. Sedert sy bekendstelling in 2005 vervang hierdie enjin die VM Motori-gelewerde 1.5 L 3-silinder common rail diesel wat in die vroër Hyundai Getz en Accent modelle diens gedoen het en wat merkbaar meer onverfynd was.

Die 1.6-liter U dieselenjin (bekend as die D4FB) van die Žilina Kiafabriek in Slowakye is 'n uitgeboorde weergawe van die 1,5 liter-U-reeksenjin (77.2 mm teenoor 75 mm). Dit is 'n wêreldwye "beste in sy klas" dieselenjin. In 2009 is dit verfyn tot die 1.6 U2 weergawe, met 'n nuwe verplasingsinhoud, en ontwikkel 94 kW en en 264 N·m se wringkrag.






</doc>
<doc id="104168" url="https://af.wikipedia.org/wiki?curid=104168" title="Shah Rukh Khan">
Shah Rukh Khan

Shah Rukh Khan (ook Shahrukh Khan, SRK; gebore op 2 November 1965 in Nieu-Delhi, Indië) is 'n Indiese akteur. Hy is in Nieu-Delhi gebore, nadat sy grootouers daar vanaf Afghanistan en Peshawar verskuif het. Hy het sy loopbaan in die 1980's begin. Hy is 'n Moslem en het aan 'n Moslem-skool gestudeer. Hy is getroud met Gauri, 'n Hindoe, en hulle het drie kinders; Aryan, Suhana en Abran. Hy het ook 'n suster met die naam Shehnaz Lalarukh. Hy het 'n magistergraad en volgens die Los Angeles Time-koerant is hy dalk die wêreld se mees beroemde film-stêr.

hi is Afghan Noorzai cast hi form Afghanistan capital kabul



</doc>
<doc id="104169" url="https://af.wikipedia.org/wiki?curid=104169" title="Hyundai Gamma-enjin">
Hyundai Gamma-enjin

Die Hyundai Gamma-enjin is 'n reeks inlynviersilinder petrolenjins wat deur die Hyundai/Kia Motorgroep gebou word vir hul motoraanwendings. 

Die Hyundai Gamma-enjin is in die 2010 Hyundai Accent konsepmotor vrygestel om die bestaande Alpha-enjin in die Hyundai Accent en Kia Rio te vervang.

Die Gamma-reeksenjins se 1.4L en 1.6L weergawes word in klein- tot mediummotors wat deur Hyundai en Kia vervaardig word, gebruik.



</doc>
<doc id="104170" url="https://af.wikipedia.org/wiki?curid=104170" title="Bajra Sandhi-monument">
Bajra Sandhi-monument

Die Bajra Sandhi-monument is 'n monument wat aan die voorkant van die Bali-goewerneur se kantoor geleë is. Die doel van die gebou is om die Balinese volk se tydige stryd te gedenk.

Die monument is min of meer vierkantig uitgelê. Dit is in drie dele gedeel:


</doc>
<doc id="104171" url="https://af.wikipedia.org/wiki?curid=104171" title="Hyundai Kappa-enjin">
Hyundai Kappa-enjin

Die Hyundai Kappa-enjin is 'n reeks van drie- en viersilinder petrolenjins gebou deur die Hyundai Kia Motorgroep vir hul motoraanwendings. Die Kappa-reeksenjins sluit die kleinste motorenjins in wat deur Hyundai vervaardig word.


Die hoofverbetering is die toevoeging van VVT (Variable Valve timing) tot die enjin.



</doc>
<doc id="104172" url="https://af.wikipedia.org/wiki?curid=104172" title="Trevor Noah">
Trevor Noah

Trevor Noah (gebore op 20 Februarie 1984 in Johannesburg) is 'n Suid-Afrikaanse komediant, akteur en TV-aanbieder.

Trevor Noah is in Johannesburg gebore en hy het in die stadsdeel Soweto grootgeword. Sy moeder, Patricia, is 'n swart Suid-Afrikaanse vrou wat half Joods is. Sy vader Robert is 'n wit man wat van Switsers-Duitse afkoms is. Tydens die apartheidsjare was die verhouding tussen sy ouers onwettig. Sy moeder is destyds deur die apartheidsregering in hegtenis geneem en beboet. Die jong Trevor is deur sy moeder en ouma opgevoed. Sy veelrassige afkoms en persepsies oor ras en etnisiteit kom ook gereeld in sy komedie-optredes ter sprake.

Trevor Noah is veeltalig; hy praat Engels, Xhosa, Zoeloe, Suid-Sotho, Tswana, Tsonga, Afrikaans asook 'n bietjie Duits en Spaans.



</doc>
<doc id="104175" url="https://af.wikipedia.org/wiki?curid=104175" title="Hyundai Epsilon-enjin">
Hyundai Epsilon-enjin

Die Hyundai Epsilon-enjin is 'n reeks van drie- en viersilinder petrolenjins gebou deur die Hyundai Kia Motorgroep vir hul motoraanwendings. 

Die G4HA is 'n viersilinderenjin van 0.8 L (798 cc) met 'n boorwydte van 63 mm en slag van 64 mm. Sy kraglewering is 40 kW teen 6000 opm en behaal 'n wringkrag van 70 N·m teen 4800 opm.

Die G4HC is 'n viersilinderenjin van 1.0 L (999 cc) met 'n groter 66 mm boorwydte en 73 mm slag. Kraglewering is 43 kW teen 5700 opm, maar wringkrag is heelwat verbeter tot 110 N·m teen 3000 opm. Die enjin word gebruik in Hyundai se klein luikrug, die Hyundai Atos.

Die G4HG is 'n viersilinder met 3 kleppe per silinder, 'n 1.1 L (1086 cc) weergawe met 'n boorwydte van 67 mm en 'n slag van 77 mm. Kraglewering is 48 kW teen 5500 opm en 97 N·m wringkrag teen 2800 opm. Die enjin word gebruik in Hyundai se nuwer Santro Xing motors asook die Kia Picanto.

Die G3HG is 'n driesilinder, 9 klep enkelbo-nokas, 0.8 L (814 cc) weergawe met 'n boorwydte van 67 mm en slag van 77 mm. Kraglewering is 41 kW teen 5500 opm en 75 N·m wringkrag teen 4000 rpm. Die enjin word gebruik in Hyundai se nuwe klein luikrug, die Hyundai Eon. Soos die naam aandui is hierdie G3HG enjin niks anders as 'n G4HG enjin met een minder silinder, hoofsaaklik ontwerp vir beter brandstofdoeltreffendheid.



</doc>
<doc id="104179" url="https://af.wikipedia.org/wiki?curid=104179" title="Eeufeesgebou, UP">
Eeufeesgebou, UP

Die Eeufeesgebou op die Hatfieldkampus van die Universiteit van Pretoria huisves ses 300-sitplek lesingsale. Die gepaste naam Eeufeesgebou herdenk 'n honderd jaar van argitektoniese diversiteit op die kampus. Die visie en groei van die akademiese gemeenskap het gelei tot 'n eklektiese verskeidenheid van argitektoniese style op die kampus. Die voorlegging vir die Eeufeesgebou was 'n wenner in 'n argitektoniese kompetisie wat deur die universiteit aangebied was. Die gebou is ontwerp deur André Eksteen, Braam de Villiers en Leon van der Westhuizen van Earthworld Architects and Interiors en is in 2009 voltooi.


</doc>
<doc id="104182" url="https://af.wikipedia.org/wiki?curid=104182" title="Hyundai Beta-enjin">
Hyundai Beta-enjin

Die Hyundai se Beta-enjin is 'n 1.6 L tot 2.0 L inlynviersilinder wat in Ulsan, Suid-Korea vervaardig word. Alle Beta-enjins is DBNA-ontwerpe.




</doc>
<doc id="104187" url="https://af.wikipedia.org/wiki?curid=104187" title="Hyundai Alpha-enjin">
Hyundai Alpha-enjin

Die Hyundai Alpha-motorenjin was die eerste wat in Suid-Korea ontwerp en vervaardig is. Dit was 'n moderne EBNA 3-klep inlynviersilinder en beskikbaar in turbo en natuurlikgeaspireerde weergawes. Die eerste Alpha-enjin is in 1993 bekendgestel in die Hyundai Scoupe en was beskikbaar tot 2002. 

Alpha-enjins is geproduseer in 1.3 L (1341 cc) en 1.5 L (1495 cc) weergawes, met 'n 1.6 L (1599 cc) Alpha II wat van 2005 tot 2011 geproduseer is, waarna dit deur die Hyundai Gamma-enjin vervang is.




</doc>
<doc id="104188" url="https://af.wikipedia.org/wiki?curid=104188" title="Hyundai Delta-enjin">
Hyundai Delta-enjin

Die Hyundai Delta-enjin is 'n 2.5 L en 2.7 L V6-enjin wat in Ulsan, Suid-Korea vervaardig word.




</doc>
<doc id="104189" url="https://af.wikipedia.org/wiki?curid=104189" title="Lys van Hyundai-enjins">
Lys van Hyundai-enjins

Die Hyundai Motormaatskappy het reeds die volgende families van motorenjins geproduseer:


</doc>
<doc id="104190" url="https://af.wikipedia.org/wiki?curid=104190" title="Hyundai Lambda-enjin">
Hyundai Lambda-enjin

Die Hyundai Lambda-enjin is 'n 3.0 L tot 3.8 L V6-enjinreeks wat in Montgomery, Alabama, Verenigde State vervaardig word.



</doc>
<doc id="104191" url="https://af.wikipedia.org/wiki?curid=104191" title="Preity Zinta">
Preity Zinta

Preity Zinta is 'n Indiese model en aktrise. Sy is beroemd vir die rolle wat sy in Bollywood se Hindi-rolprente speel. Sy het ook in 'n paar Engelse, Pandjabi- en Telugu-rolprente gewerk. Nadat sy 'n graad in kriminele sielkunde verwerf het, het sy in 1998 haar debuut in die rolprent "Dil Se" gemaak. Daarna het sy, in dieselfde jaar, 'n rol in die rolprent "Soldier" vertolk. As gevolg van hierdie optredes, verdien Zinta 'n Filmfare-toekenning vir die Beste Vroulike debuut. Later is sy vir haar rol as 'n tiener enkelma in "Kya Kehna" erken. Zinta het dus haar loopbaan in die rolprentbedryf met 'n verskeidenheid van karakterrolle gevestig. Haar rolprentrolle, saam met haar TV-persoonlikheid het die konsep van 'n heldin in die Hindirolprentwêreld verander; Sy het daarvoor baie toekennings ontvang.




</doc>
<doc id="104192" url="https://af.wikipedia.org/wiki?curid=104192" title="Hyundai Theta-enjin">
Hyundai Theta-enjin

Die Hyundai Theta-enjin is 'n 2.0 L tot 2.4 L inlynviersilinder wat in Montgomery, Alabama, Verenigde State vervaardig word. 

Alle Theta-enjins is DBNA-ontwerpe.



</doc>
<doc id="104193" url="https://af.wikipedia.org/wiki?curid=104193" title="Robert Sobukwe">
Robert Sobukwe

Robert Mangaliso Sobukwe (5 Desember 1924 – 27 Februarie 1978) was 'n Suid-Afrikaanse politieke dissident, wie die Pan Africanist Congress of Azania in opposisie teen apartheid gestig het. In 2004 is Sobukwe as nommer 42 in die lys van SABC3 se Grootste Suid-Afrikaners vernoem.

Sobukwe is in Graaff-Reinet, in die Kaapse Provinsie gebore. Hy het van 'n arme familie gekom en dus was hy plaaslik opgelei. Hy het by 'n Metodiste kollege in Healdtown en later Fort Hare Universiteit bygewoon waar hy in 1948 'n lid van die African National Congress Youth League (ANCYL) geword het. Hy was baie betrokke met die Afrikanistiese politiek en die ideale wat daarmee verbind is. Hy het later die ANC verlaat om sy eie bevrydingsbeweging, die PAC te stig.

Sobukwe is op Robbeneiland in eensame opsluiting aangehou en daarna onder huisarres in Kimberley geplaas.

As gevolg van longkanker, is hy in 1977 in die hospitaal opgeneem. Sy dokters het versoek dat die goewerment hom die vryheid van beweging op humanitêre gronde toelaat. Maar hierdie versoek is onbepaald geweier. Hy het op 27 Februarie 1978 gesterf, en is op 11 Maart 1978 in Graaff-Reinet begrawe.


</doc>
<doc id="104195" url="https://af.wikipedia.org/wiki?curid=104195" title="Kia Cerato">
Kia Cerato

Die Kia Cerato (ook bekend as die Kia Spectra in die VSA) is 'n kompakte motor wat sedert 2003 deur die Suid-Koreaanse vervaardiger Kia Motors gebou word. In 2008 is die Cerato vervang deur die Kia Forte, maar die "Cerato" naam het bly voortbestaan in sekere markte.


</doc>
<doc id="104196" url="https://af.wikipedia.org/wiki?curid=104196" title="Zac Goldsmith">
Zac Goldsmith

Frank Zacharias Robin Goldsmith (* 20 Januarie 1975), beter bekend as Zac Goldsmith, is 'n Britse politikus en joernalis. Hy het die kiesafdeling Richmond Park, Londen van 2010 tot 2016 en sedert die algemene verkiesing van 2017 in die Laerhuis van die Britse parlement verteenwoordig. 

In 2015 is Zac Goldsmith aangewys as die Konserwatiewe Party se kandidaat vir die Londense burgemeestersverkiesing in 2016. Hy is verslaan deur die Britse Arbeidersparty se kandidaat, Sadiq Khan.
In Oktober 2016 het hy beswaar aangeteken teen die Britse regering se besluit om Londen se Heathrow-lughawe uit te brei en vervolgens as parlementslid bedank. In die volgende byverkiesing in Richmond Park het hy as onafhanklike kandidaat gestaan, maar is verslaan deur die Liberaal-Demokratiese kandidaat Sarah Olney. Hy verslaan Sarah Olney in die algemene verkiesing van 2017 deur enigste 45 stemme.



</doc>
<doc id="104197" url="https://af.wikipedia.org/wiki?curid=104197" title="Arend Hofmeyr">
Arend Hofmeyr

Ds. Arend Hermanus Hofmeyr (Kaapstad, 27 September 1837 – Hermanus, 14 April 1903) was van 1877 tot sy dood leraar van die NG gemeente Hanover in die Karoo. Hy word beskryf as ’n nederige, verstandige en vriendelike maar besliste mens.

Hofmeyr was die seun van Arend Hermanus Hofmeyr (Kaapstad, 17 April 1802 – Somerset-Oos, 9 Maart 1887) van die landgoed Waterhof in die Kaapse stadskom, ’n kleinseun van die Hofmeyr-stamvader Johann Heinrich Hofmeyr (Ibbenbüren, Münster, Noordryn-Wesfale, 17 Maart, 1721 – Kaapstad, 4 Julie 1805). Die stamvader het twee seuns gehad, Jan Hendrik (1759–1838), van wie ds. Arend Hofmeyr ’n agterkleinseun was, en Stephanus Johannes Hofmeyr (1760–1826). Die politieke leier Jan Hendrik Hofmeyr was ’n neef van ds. Arend Hofmeyr se vader, ’n bekende bankier in die Moederstad.

Sy moeder was Susanna Maria Hofmeyr (Paarl, 4 Oktober 1813 – Somerset-Oos, 11 Mei 1887). Albei sy ouers is op Somerset-Oos oorlede nadat hulle by hul seun ds. J.H. Hofmeyr in die ou pastorie gaan inwoon het waar hy en sy vrou, Isabella, ’n dogter van ou ds. Andrew Murray van Graaff-Reinet en suster van vyf broers wat predikant geword het, die bejaardes in hul laaste jare versorg het.

Arend se eerste eggenote, Louisa Adriana (Wiesie, 1845–1883), met wie hy op 20 Oktober 1868 in die Paarl getroud is, was een van die sewe dogters van Adriaan Jacobus Louw van die Paarl wat met ’n predikant getrou het, terwyl een van haar drie broers, Attie Louw (1859–1935), 38 jaar lank predikant was van die Heidelberg, Tvl. Danksy dié verwantskap het Arend Hofmeyr, buiten ds. Attie Louw, nog ses predikant-swaers gehad: prof. Nicolaas Hofmeyr., ds. J.R Albertyn, ds. George Murray, prof. C.F.J. Muller, ds. J.C. Truter, en ds. P.G.J. Meiring. Vyf van sy broerskinders van Somerset-Oos het predikant geword: Lou, Charlie, John, Georg en Andrew en benewens George Murray, nog vier van sy broer Jan Hendrik se swaers: John, Andrew, William en Charles. Van Arend en Louisa se se vyf kinders het Attie ’n legendariese sendeling in Njassaland geword, Jan ’n mediese sendeling in Noord-Rhodesië, Willie was ’n tyd lank onderwyser in Njassaland, Issie het na dieselfde kolonie gegaan waar sy met die sendingboer Frikkie van Eeden getrou het en Lily het deur haar huwelik met ds. Kotie Retief van Njassaland ook die sendingsaak gedien.

Ds. Hofmeyr het altesaam 15 kinders gehad, naamlik 10 uit sy eerste huwelik en nog vyf uit sy tweede huwelik, met Jane Gray Wright (Skotland, 25 Augustus 1850 – Stellenbosch, 27 Oktober 1940) op 17 Desember 1884 op Somerset-Oos of Hanover. Sy eerste vrou was sewe jaar jonger as hy en die tweede 13 jaar.

Arend Hofmeyr het eers gaan boer. Tydens ’n diens in die Groote Kerk, waarvan sy familie lidmate was, waartydens die sendelinge A. McKidd en H.L. Gonin vir die sending afgesonder is, het Hofmeyr hom tot die evangeliebediening geroepe gevoel. Hierna het hy na die Kweekskool op Stellenbosch gegaan waar hy sy studie in 1868 voltooi het, toe hy 30 of 31 jaar oud was.

Kort ná voltooiing van sy studie het ds. Hofmeyr ’n beroep na die Maclean in die Kaapkolonie se Grensgebied aanvaar. Dié gemeente is later na Komga verander, maar tydens ds. Hofmeyr se dienstyd het dit onder meer ook King William's Town en Oos-Londen ingesluit waar eers vroeg in die 20ste eeu NG gemeentes sou afstig. Dit was kort voor of net ná sy bevestiging in dié gemeente dat ds. Hofmeyr met sy eerste vrou getroud is. Hul eerste kind, wat na sy pa genoem is, is op 19 Februarie 1870 en die tweede, Charlotte Louise, op 7 Mei 1871 gebore, albei op Komga. Die derde, Susanna Maria, is daar gebore op 18 November 1872, maar die volgende jaar op 24 April oorlede, bes moontlik in die pastorie. Ook Attie (28 Desember 1872), Maria (9 Oktober 1875) en Margaretha Susanna (20 Maart 1877), wat almal kleintyd oorlede is, was boorlinge van Komga.

Vir Maclean was ds. Hofmeyr se vertrek na Hanover in die lente van 1877 ’n groot verlies. ’n Korrespondent in die "Cape Mercury" van King William's Town het indertyd berig (uit die Nederlands vertaal): "Die fraai kerk op Maclean het sy oorsprong te danke aan sy onvermoeide vlyt en die bestaan van die niekerklike skool, wat ’n groot opbloei beleef het, is ook aan die heer Hofmeyr te danke."

Vir die gemeente Hanover was die koms van ds. Hofmeyr ’n groot wins, want sy 26 jaar lange dienstyd was een van die geseëndste tydvakke in die gemeente se geskiedenis. Binne vyf maande ná die vertrek van ds. J.I. Marais, wat professor aan die Kweekskool geword het, kon die gemeente sy opvolger in die persoon van ds. Arend Hofmeyr verwelkom. Benewens ’n salaris van £300 is hom ook 50 hamels en 12 mudden meel per jaar aangebied. Hy is beroep op dieselfde dag waarop demissie aan ds. Marais verleen is, maar het ses weke later laat weet dat hy nie voor die eerste naweek in Oktober ontvang en bevestig sou kon word nie omdat hy eers die nuwe kerk op Maclean sou voltooi en inwy. Drie broers het toe met ’n perdewa afgereis na Maclean om ds. Hofmeyr, sy vrou en vyf kinders te gaan haal. Terselfdertyd is ’n bokwa met esels gestuur om soveel moontlik van die pastoriegesin se huisraad te vervoer.

Op Vrydag 2 Oktober 1877 is ds. Hofmeyr en sy gesin die dorp binnegelei, gevolg deur 21 karre. Aangesien dit ook Nagmaalsnaweek was, was die ou kerk stampvol toe die bevestiging die Saterdagoggend plaasvind. Behalwe sy broer ds. J.H. Hofmeyr van die NG gemeente Somerset-Oos wat die bevestiging uitgespreek het, was ook ds. Hofmeyr se swaer ds. J.R Albertyn (Hanover se konsulent) teenwoordig om die plegtigheid namens die Ring waar te neem. Die namiddag het ds. Hofmeyr sy intreepreek gelewer.

Op Hanover, soos seker ook op Maclean, was ds. Hofmeyr baie geliefd. ’n Gemeentelid, wat jare lank in die pastorie op Hanover ingewoon het, het in later jare as volg van die predikant getuig (uit die Nederlands vertaal): "Ds. Hofmeyr was stil dog vriendelik. Hy was vriendelik en tog beslis. Hy was beslis en tog gematig en verstandig. Hy was verstandig maar nederig. Hy was nederig maar eerbiedwaardig. Hy was swak as mense en tog sterk in zy Here en vol liefde tot sy gemeente en huisgesin. Hy was een van die stilles van die land, een van die mense wat weinig ander reg waardeer voor sy dood. ’n Predikant het ná sy dood in "De Kerkbode" drie dinge het hom in die lewe van ds. Arend Hofmeyr getref: sy diepe godsvrug, sy groot beskeidenheid en hoe presies hy in al sy sake ("bezigheid") was.

Nadat hy net meer as ’n jaar in die gemeente gearbei het, het oudl. F.W. Stevens in die kerkraadsvergadering opgestaan raadsvergadering opgestaan en "in naam van den Kerkeraad aan den Leeraar een paar karpaarden ten gebruike voor zyn werk in den gemeente" aangebied. 'n Paar jaar later besluit die kerkraad op voorstel van dieselfde broeder om sy salaris aan te vul "door een jaarlyksche vrye gift van 60 schapen". Ds. Hofmeyr het kort tevore vir die beroep na Potchefstroom bedank en die kerkraad wou deur hierdie "vrye gift", asook 'n adres, vergesel van £63, sy waardering op tasbare wyse betuig. Die predikant van Hanover het in die 1870's en '80's jare stoere staatmakers aan sy sy in die kerkraad gehad, onder wie C.J. Vermeulen, F.W. Stevens, I.A. van Zyl, C.D. Cilliers, P.A. Wannenburg (kassier), G.P. van den Hever, A.J. Burger en D.J. Viljoen (vader van ds. P.J. Viljoen, emeritus van Heidelberg). Vermeulen is in 1877 as rustende ouderling oorlede, en in die kerkraadsvergadering van Oktober van daardie jaar word hulde aan hom gebring as baanbreker en stigter van die dorp, jare lange staatmaker in die kerkraad en aandeelhouer van die "Gesticht" (plaaslike sendingwerkkring).

Hoewel die skuld in ds. Marais se tyd aansienlik verminder is, kon dit tog nie heeltemal gedelg word nie. Dit het mettertyd selfs weer aangegroei sodat dit aan die begin van ds. Hofmeyr se dienstyd op £1 400 gestaan het. Vir die delging hiervan het hy en sy kerkraad, ondanks die "drukkende tyden" vroeg in 1879 aan die werk gespring. 'n Grootskaalse basaar tydens die April-Nagmaal met die doel om al die skuld uit te wis, word in die vooruitsig gestel. Met die oog op 'n kollekte van huis tot huis is die gemeente in vyf wyke verdeel, en die leraar versoek om die kollekterende vyf diakens op hul kollektereis deur die distrik te vergesel. Hierdie kragdadige poging tot skulddelging was baie geslaagd: ruim £900 is ingesamel. Ook het 'n paar lidmate saam £400 bygedra en die diakens het aan kontant nog £100 op die lyste gekry. En so kon die kerkraad die hele skuld uitwis. In sy godsdiensverslag van 1878–'79 maak ds. Hofmeyr met 'n opregte gevoel van dankbaarheid gewag van die milde bydraes en eendragtige samewerking van die kant van die gemeente, waardeur die kerkraad in staat gestel is om die skuld in die maand April te kon delg.

Die gebruik om 'n jaarlikse dankfees te hou, het destyds sy beslag gekry. Na aanleiding van 'n Sinodale besluit dat elke gemeente jaarliks 'n dankdag moet hou, het die kerkraad op voordrag van ds. Hofmeyr besluit om "in verband met den bepaalden dankdag een dankfeest te hebben". Hierdie eerste dankfees in die geskiedenis van Hanover, wat in 'n tyd van droogte gehou is, kon slegs £271 inbring. Tog het hierdie klein begin, in 'n besonder drukkende tyd aangepak, met die jare uitgegroei tot 'n pragtige en geseënde instelling, waardeur in die latere jare etlike duisende ponde jaarliks in die kerkkas gestort is. Hierdie jaarlikse dankfeeste, wat vanaf 1881 gereeld in ds. Hofmeyr se tyd gehou is, en altyd met 'n groot veeveiling gepaardgegaan het, het daartoe bygedra dat die geldelike toestand van die gemeente bestendig verbeter het. En dit op sy beurt het die kerkraad weer in staat gestel om noodsaaklike opknappingswerk aan die reeds verwaarloosde kerk, gebou en pastorie te doen. Al is in 1883 nagenoeg £700 bestee aan die afpleistering van die kerk en die opsit van 'n nuwe dak, kon kassier P.A. Wannenburg nog 'n voordelige saldo van £475 aan die einde van die jaar toon. Dit het die kerkraad vrymoedigheid gegee om kort daarna (1885) die kerk verder te vernuwe, en deur die aanbring van 'n galery heelwat meer sitplekke te verseker, 'n onderneming wat 'n hele paar honderd pond gekos het.

Na bogenoemde buitengewone uitgawes van die jare 1883–'86, wat heelwat meer as 'n £1 000 beloop het, is daar weer sprake in die kerkraadsnotule van die "drukkende tyden en de geldelooze toestand der gemeente". Maar die banksaldo kon nie te swak gestaan het nie, want aan die begin van 1886 word £100 aan die dorpsbestuur geleen. Met die uitgang van die tagtigerjare verbeter die tyd weer, en kon met die voorlegging van die jaarverslag aan die begin van 1889 met dankbaarheid kennis geneem word van die bevredigende toestand daarvan, "zynde de balans aanzienlyk gestegen". Hierdie bevredigende finansiële toestand van die gemeente is dwarsdeur die negentigerjare gehandhaaf. Als is byvoorbeeld in 1891 £400 bestee aan die aanbring van 'n "ringmuur en traliewerk" rondom die kerkgebou, was daar teen die einde van die jaar nog 'n paar honderd pond in die bank. Die inkomste in 1892 was byvoorbeeld £1 334, en nadat in daardie jaar £664 uitgegee is, kon die geldjaar met 'n saldo van £670 afgesluit word. Selfs gedurende die moeilike jare van die Anglo-Boereoorlog (1899–1902) was die geldsake van die gemeente kerngesond.

Ds. Hofmeyr en die kerkraad was gelukkig om in daardie jare iemand soos P. Antonie Wannenburg (timmerman van beroep) as sy kassier te hê. Die bestendige verbetering van die geldsake van die gemeente moet in geen geringe mate toegeskryf word nie aan die bekwame wyse waarop hierdie toegewyde man die finansiële administrasie van die gemeente behartig het. Sowat 33 jaar (hy het eers in 1913 bedank) het hy hierdie verantwoordelike werk gedoen; gedurende die eerste jare gratis, en selfs toe die kerkraad hom later "voor zyne trouwe diensten" 'n bonus gee, het dit nooit meer as £10 in die jaar bedra nie. Die kerkraad het hom ewenwel af en toe lof toegeswaai vir die "nette en perfekte" toestand van die boeke en "voor zyn onver moeiden yver in het bestier van de geldelyke zaken der gemeente". Met sy aftrede in 1913 is 'n plaaslike wetsagent, Bernardus de Villiers (seun van die man met dieselfde naam wat in ds. Marais se tyd kassier was) as kassier aangestel. In 1917 volg E. de Villiers hom op; na sy oorlyde teen die einde van 1918, word die kassierskap opgedra aan die heer G.S.G. Malan, die plaaslike skoolhoof.

Met die skuld gedelg en die geldelike toestand van die gemeente grootliks verbeter, kon ds. Hofmeyr en sy kerkraad oplaas die opknapping van die kerkgebou en die pastorie aanpak. Daar is allereers begin met die kerkgebou, wat in 'n erg verwaarloosde toestand verkeer het: die ou grasdak het al van ds. T.F. Burgers se dae moeilikheid gegee; die vloer van die konsistorie was in 'n "erbarmlike toestand"; die banke, deure, vensters en plafon het jare laas verf gesien; die verligting van die gebou in die aand was uiters "gebrekkig"; die pleistering het oral afgeval ens. Boonop moes 'n plan gemaak word om meer sitplekke in die kerk aan te bring. In 1882 is die ou grasdak, met sy ondersteunende hout, werk (toe reeds gevaarlik verrot) afgegooi en 'n nuwe sink, dak opgesit; terselfdertyd is die gebou in sy geheel afgepleister. Deur hierdie onderneming, wat nagenoeg £700 gekos het, is die uiterlike van die bedehuis heelwat verbeter. Daarna is aandag aan die binnekant van die gebou gegee. Daar is lank kop gekrap oor hoe meer sitplekke aangebring kon word. In een stadium is selfs daaraan gedink om die twee syvleuels breër te maak deur die mure aan die westelike kant te verplaas, min of meer in ’n lyn met het front gevel. Hiervan is egter afgesien ten gunste van die aanbring van 'n galery in die kerk, waardeur toe heelwat ekstra sitplekke verkry is. Terwyl hul hiermee sowel as met die verf van die vensters, deure, banke en plafon besig was, het die kerkraad op sterk aandrang van die susters, ook besluit om die kerkvensters met nuwe gordyne te voorsien en 'n sierlike behangsel vir die kansel te laat maak. Vir die koste hiervan sowel as van die gordyne, dit wil sê £40, het die susters self ingestaan. Bogenoemde nuwe galery is deur timmerman P.A. Wannenburg gebou vir £220.

Op Saterdag 20 Maart 1886 is die vernieude kerkgebou feestelik ingewy, met 'n wydingsrede deur ds. G. van Niekerk van Middelburg, Kaap na aanleiding van 1 Kor. 3:9: "Gods Gebauw zyt gy." Die gemeente het in buitengewone groot getalle vir hierdie tweede inwyding van die kerk (die eerste was in 1860) opgedaag. "Toen ik het gebouw binnentrad" (skrywe 'n korrespondent in "De Zuid-Afrikaan" en Volksvriend van 8 April 1886 "was het als of ik in een nieuw gebouw kwam, en vooral maakten de nieuwe gordynen en het nieuw versiersel aan den kansel met den woorden Gods Woord blyft in Eeuwigheid op my een goeden indruk." Dis duidelik dat die gebou, met die nuwe "gaandery", die netjies geverfde banke, plafon, vensters ens., 'n gunstige indruk op hierdie besoeker gemaak het.

Ongelukkig het die feesviering 'n onaangename nasleep in die kerkraad en gemeente gehad. Aanleiding hiertoe was die "Halleluja Chorus" wat die koor teen die einde van die wydingsdiens gesing het, en waaroor J.A. Joubert van Middelwater 'n skerp bewoorde brief aan die "Di Afrikaanse Patriot" geskrywe het. Op Vrydag 2 April 1886 het hierdie brief, opgestel in die "Patriot-Afrikaans" van destyds, in gemelde blad verskyn: "Di 20 ste Maart is di Hollans Ger. Kerk hier op Hanover vir die twede maal aan di Heere gewyd. By di gelegenheid was Ds. van Niekerk hier, en hy het ons seer gestig. Maar meneer, sprekende van di inwyding, kon ek ni anders sê ni dan skande, drimaal skande, vir di predikant en kerkeraad van Hanover. Nooit het ek soiets beleef ni; maar ja, 'n koor . . . . Di eerste en twede maal het tamelyk gegaan, maar na di welvoordagte rede van Ds. Niekerk, naar aanleiding van 1 Cor. 3:9 kom di roofvoels met 'n vreeselyke gedruis op ons neer. Dit was 'n gedruis en geskre om naar te worde. Links en regs kon jy di mense di Kerk sien uitgaan. Dit was my of ek hoor 'n bende van di heilsleger. Ek glo ni as daar 'n klomp van di ergste straatjongens van Londen by mekaar kom, of hulle so 'n riel sal speul. Predikant en Kerkeraad van Hanover antwoord: Is julle ni di oorsaak, daarvan dat Gods tempel reeds by die inwyding ontheilig word? Het julle ni geweet wat daar gesing moet worde; waarom dan ni met die oefening gaan luister ni? Wie is die oorsaak van al di ontevredenheid wat in di kerk plaasvind? Was met di voorstelling ni di belofte om te sorg vir reg en vrede? Genoeg vereers. J. A. Joubert."

Hierdie krasse brief van Joubert het groot opspraak verwek, in sowel die kerkraad as die gemeente, wat dusver onder die herderstaf van die innemende ds. en mev. Hofmeyr baie mooi saamgetrek het. Dat ds. Hofmeyr en sy kerkraad sterk eksepsie sou neem teen die onverantwoordelike uitlatings van Joubert, is te verstaan. Joubert is dan ook gedaag om voor die kerkraad te verskyn. Dit blyk nou dat "zyne grootste grieve" is dat die predikant en kerkraad toegelaat het dat het "Halleluja Chorus", waarvan "de woorden in het engelsch geschreven is" gesing is. Die kerkraad wys hierdie beswaar as ongegrond van die hand, en eis ' n terugtrekking van Joubert, anders sal die saak na die Ringskommissie ver wys word. Eindelik teken hy sy naam onder 'n geskrewe "Apologie". Maar hiermee was die moeilikheid nie op 'n end nie.

Joubert het wel in die vergadering die onderspit gedelf, maar in die gemeente is 'n bal aan die rol gesit. Daar was al lank in sekere kringe ontevredenheid oor party koorstukke, en veral ook oor die aard van die musiek wat daar deur die orrelis onder die kollekte, sowel as met die en uitgaan van die kerk gespeel word. Selfs in die kerkraad is daar nou broeders wat meen "dat by onze godsdienstige zamenkomsten geen ander gewyd muziek gesongen of gespeeld sal worden dan de Psalmen en Evang. gezangen". Ná 'n lang bespreking besluit die vergadering om die gevoele van die gemeente hieroor by wyse van "lysten" te toets. Maar baie uit die gemeente weier nou botweg om hierdie lyste te teken, met die gevolg dat "geen gewenschte resultaat" verkry kon word nie. Dis duidelik dat die gemeente erg verdeeld en onthuts was oor die saak. Dit was ook die geval met die kerkraad. Toe laasgenoemde daaroor moes besluit, is twee voorstelle ter tafel gelê. Die een, van broeders C.D. Celliers en J.J. Ackerman, wou dat in die toekoms sowel by die opneem van die kollekte as by die in- en uitgaan van die kerk "geene andere dan psalmen en gezangwysjes gespeeld zullen word". Hierteenoor het ds. Hofmeyr, gesekondeer deur br. J.F. de Villiers, voorgestel dat daar in die vervolg by die opneem van die kollekte die wysie van die opgegewe psalm of gesang gespeel sal word, "terwyl het spelen by het in- en uitgaan der kerk blyft zoo als het tot hiertoe geweest is". Toe daar tot stemming oorgegaan word, kon laasgenoemde voorstel alleen met die beslissende stem van die voorsitter aangeneem word. Mettertyd het die ander gewyde liedere, naas die erkende psalms en gesange, tog ook "burgerreg" in die kerk op Hanover verkry, veral met kinderdienste. So byvoorbeeld gee die kerkraad in 1895 met algemene stemme verlof aan die orreliste (mev. Nelson) om by die kinderdienste "nevens de Kinderharp (wat toe al lank in gebruik was) ook de Hollandsche uitgave van Sankeys Liederen" te gebruik. Sedert 1863, toe "De Kinderharp" van ds. Charles Murray van die NG gemeente Graaff-Reinet (’n swaer van ds. Hofmeyr) verskyn het, maar veral na 1871 toe die Zionsliederen van ds. Andrew McGregor van die NG gemeente Robertson die lig gesien het, het hierdie en ander gewyde liedere (veral dié van Sankey) toegang verkry tot die NG Kerk se eredienste, en so met die psalms en gesange begin wedywer. Hierteen het baie van die ouere lidmate, ook op Hanover, beswaar gemaak.

'n Paar jaar na die vernuwing van die kerk, kon ds. Hofmeyr en sy kerkraad, danksy die eendragtige steun van die gemeente, die voorkoms van die Godshuis verder verbeter deur die aanbring van 'n ringmuur en ystertralies rondom die gebou. Hierdie werk is opgedra aan 'n spesiale boukommissie van ses lede: ds. Hofmeyr, J.A. van Zyl, H.W. Stevens en P.A. Wannenburg namens die kerkraad, en J.P. Naude, G.P. van den Hever en Charl. Visser, namens die gemeente. Teen die einde van 1891 was die werk voltooi en kon dit plegtig ingewy word. Die koste hieraan verbonde was £400. Om dit te bestry, is toe 'n groot basaar vir die April-Nagmaal van 1892 gereël. Vooraf het die diakens, vergesel van ds. Hofmeyr, deur die gemeente gegaan en skape, bokke, graan, pluimvee, seep ens. gekollekteer. Hierdie goed georganiseerde basaarpoging het £535 opgelewer, heelwat meer as wat die traliewerk gekos het. Tot hul eer kan gesê word dat ds. Hofmeyr en sy kerkraad gedurig hul hand aan die kerkgebou gehou het. In 1897 is die gebou byvoorbeeld van binne weer heelwat opgeknap. Onder meer is die vloere (wat reeds in 'n slegte toestand was) herstel en, met geld wat die “ongehuwde zusters" (ongetroude vrouelidmate) gekollekteer het, is nuwe tapyte en matte gelê.

As blyk van waardering vir die goeie dienste wat ds. Hofmeyr toe reeds meer as ’n dekade in belang van die gemeente gelewer het, het die kerkraad hom in April 1889 spesiale verlof van ses maande gegee ten einde 'n reis na Europa te onderneem. Hy is verder hierin gehelp deur 'n skenking van £150 van die kant van die gemeente. Met die Oktober-Nagmaal van daardie jaar was hy weer behoue tuis, en kon die gemeente hom opnuut verwelkom in hul midde.

Die volgende groot taak wat hy homself opgelê het, was die optrek van 'n saal vir die jong mense en by name vir hulle wat tot die “Hanoversche Jongelingsvereniging" behoort het. Gedurende die tagtiger- en negentigerjare van daardie eeu is daar in etlike gemeentes van die NG Kerk takke van die CJV gestig. In die vroeë tagtigerjare is deur die toedoen van ds. Hofmeyr ook op Hanover 'n tak van hierdie jeugvereniging gestig. Uit die staanspoor is die CJV baie gestrem in sy werksaamhede deurdat hulle nie 'n geskikte lokaal vir hul vergaderings en gesellige byeenkomste gehad het nie. Eers het hulle van die “publieke kantoren" gebruik gemaak, maar toe dit hulle in 1887 ontsê word, het hulle die verlof van die kerkraad gevra en verkry om in die skoolgebou te vergader.

Gaandeweg het die behoefte aan 'n eie saal al dringender geword. In ds. Hofmeyr en broeder Charl Visser (albei bestuurslede) het die CJV twee warme pleitbesorgers vir hul saak gehad. In Augustus 1894 het hul dan ook die kerkraad genader om 'n geskikte stuk grond om 'n CJV-saal op te rig. Die volgende stap was die samestelling van 'n boukommissie, wat einde 1895 aan die bou gegaan het volgens 'n bouplan van die heer Schimper van Graaff-Reinet. Teen die middel van 1896 was die werk voltooi, 'n netjiese saal van sowat 250 sitplekke, met nog twee kamers wat onder meer die boekery van die CJV sou huisves. Op Saterdag 16 Julie 1896 by geleentheid van die Nagmaal, is die CJV-saal toe plegtig ingewy, met 'n rede deur een van sy oudleraars, prof. Marais, wat vir dié geleentheid spesiaal oorgekom het om saam met ds. J.P. van Heerden van Richmond, die plaaslike leraar behulpsaam te wees met die dienste van die naweek. Die vorige dag is op 'n basaar vir die boufonds £300 byeengebring. Met hierdie geld, sowel as dié wat reeds tevore ingesamel is vir die boufonds, en 'n verdere bedrag wat die kerkraad renteloos voorgeskiet het, kon die saal (wat £633 gekos het) skuldvry ingewy word. Die susters van die gemeente het vir die meubels ingestaan, waarvoor hul werkgeselskap £95 bymekaargemaak het. En so is die CJV- saal (wat later as kerksaal gedien het), net soos die vernuwing van die kerk tevore, daargestel deur die eendragtige samewerking van oud en jonk, onder die besielende leiding van ds. Hofmeyr, wat hom vroeg en laat beywer het vir die welsyn van die jeug.

In ds. Hofmeyr se dienstyd het die volgende persone agtereenvolgens die harmonium-orrel bespeel: mej. Heinwitt (sy het baie gedoen om liefde vir sang by die kinders aan te kweek); mnr. Piek (terselfdertyd ook koster); mev. ds. Kriel ('n onderwyseres en suster van ds. Hofmeyr); mev. Nelson (eggenote van die skoolhoof; 'n knap orreliste) en die weduwee C. Visser. Teen 1881 was die oorspronklike harmonium-orrel, ná meer as 20 jaar diens, in so 'n swak toestand dat ds. Hofmeyr verplig was om dit deur 'n nuwe te laat vervang. Alhoewel die kerkraadsnotule na hierdie instrument – 'n geskenk van sekere persone, onder wie diaken A.J. Viljoen – verwys as die nuwe kerkorrel, was dit tog maar 'n gewone huisorrel of harmonium. Die sang van die gemeente het steeds veel te wense oorgelaat, en eindelik is die kerkraad verplig om maar weer 'n voorsanger in die persoon van Hans Piek teen £1 per kwartaal aan te stel. Hierdie voorsinger het saam met die orrelis (en die skoolkinders) op die galery gesit. Eers toe die gemeente in 1903 'n eintlike kerkorrel gekry het, het die voorsanger geleidelik van die toneel verdwyn.

Van die nuwe was reeds vanaf 1899 sterk sprake hiervan in die kerkraadsvergaderings. Dit was na aanleiding van die voortdurende onbevredigende toestand van die sang tydens die eredienste en die planne om dit te verbeter. Sommige was van mening dat die situasie sou verbeter as die harmonium van die galery afgehaal en langs die preekstoel geplaas sou word. Ander weer was die mening toegedaan dat die harmonium deur 'n behoorlike kerkorrel vervang moes word. Maar hierteen is die beswaar geopper “dat er geen behoorlyke ruimte of geschikte plaats in de Kerk er voor te vinden is zonder het getal sitplaatsen (dit wil sê op die galery) te verminderen". Omdat die gemeente en kerkraad dit in daardie tyd nie eens kon word oor hoe die kerkgebou vergroot moes word nie, is die saak vereers daar gelaat. Bowendien het die Tweede Vryheidsoorlog kort daarna uitgebreek, en toe kon in elk geval niks verder in hierdie verband gedoen word nie.

Maar pas was die oorlog verby of die kwessie van 'n nuwe orrel word weer aanhangig gemaak. Broeder D. van Heerden stel nou voor om die kerk van ’n beter musiekinstrument te voorsien. Die kerkraad verwys die saak vir verdere ondersoek na 'n spesiale kommissie. Op 'n gemeentevergadering is sterk steun toegesê en die kerkraad gemagtig om dadelik 'n kerkorrel vir die gemeente te bestel. Die mooi gedagte is toe uitgespreek dat hierdie orrel as 'n dankoffer aan die Heer gewy moes word “voor de bezondere zegeningen in de afgelope drie jaren (die oorlogstyd) aan ons als gemeente geschonken". Daarop is die orrel deur 'n sekere firma van Kaapstad in die buiteland bestel. Toe die tyding kom dat die instrument oor 'n paar maande verwag kon word, het die kerkraad hul kop begin krap oor waar dit in die kerk geplaas moes word. 'n Kommissie deur die kerkraad benoem om ondersoek in te stel na ruimte in die kerk vir die orrel, maar kon nie ooreenkom oor die plasing daarvan nie. Intussen het die treurmare die gemeente bereik dat ds. Hofmeyr, wat met verlof op Hermanus was, onverwags heengegaan het. Kort daarna het die orrel aangekom waarvoor hy hom soveel beywer het. Eers ná lang wik en weeg is die orrel langs die preekstoel opgesit. (Om dit op die galery te plaas sou te veel kosbare sitplekke opgeoffer moes word.) Uit die staanspoor het die instrument nie algemene tevredenheid verskaf nie. Die kerkraad het dan ook ná heelwat aarseling die firma laat weet dat hy die orrel sal neem. Intussen is die ou harmonium op die galery gelaat, en vir die eerste maal in die geskiedenis van die gemeente is 'n “orgeltrekker" aangestel.

Eers in ds. Hofmeyr se tyd (1879) is daartoe oorgegaan om die kollekte “staande de godsdienst” – dus onder die diens – op te neem en wel in bordjies. Tot dusver was dit hier gebruiklik om dit aan die einde van die diens by die deure in “geslote busjes" te gee. Hierdie verandering is reeds in ds. Marais se tyd oorweeg; die kerkraad het selfs aan die begin van 1875 ten gunste daarvan besluit. Maar omdat so baie uit die gemeente daarteen beswaar gemaak het, is maar vereers daarvan afgesien. Drie jaar later is dit toe weer te berde gebring op die kerkraadsvergadering. Die voorstanders wys nou daarop dat die naburige gemeentes reeds hierdie verandering ingevoer het, “en dat het tot groot voordeel van de kerkkas is geweest". Ds. Hofmeyr voeg hieraan toe dat die kollekte as ’n offer aan die Here beskou moet word en daarom “een deel onzer godsdienst moet uitmaken". Die vergadering besluit dus om dit voortaan nie meer aan die einde van die diens by die deure met bussies op te neem nie, maar onder die diens en wel met bordjies. Die voorstanders van die ou gebruik het jare daarna (selfs tot 1902) nog van hulle laat hoor, maar die kerkraad het voet by stuk gehou.

Ds. Hofmeyr was 'n pastoor en sielsoeker in die ware sin van die woord. Hy het hom voortdurend beywer vir die bevordering van die geestelike lewe van oud en jonk. Beginnende by sy kerkraad, het hy reeds sedert 'n jaar of wat ná sy aankoms op die laaste Saterdagaand van elke maand 'n broederlike onderhoud “tot gebed en Bybeloefening" vir kerkraadslede gehou. Hy was 'n oortuigde voorstander van spesiale dienste en het dan ook van tyd tot tyd erkende spesiale predikers van die Kerk na Hanover uitgenooi. So byvoorbeeld besoek ds. Andrew Murray, ’n swaer van ds. Hofmeyr, die gemeente vir 'n paar dae in Augustus 1879. Hierdie dienste was waarlik geseënd, veral onder die jong mense en kinders. Sommige van die vrugte van hierdie geestelike herlewing was die stigting van 'n biduur vir jong mense op die dorp, die uitbreiding van die maandelikse wyksbidure en 'n aansienlike verbetering in die opkoms van die eredienste.

Ongelukkig moes ds. Hofmeyr 'n paar jaar later (1884) in sy godsdiensverslag weer kla oor leweloosheid en dorheid. Met die besoek van eerw. Stephanus Hofmeyr van Soutpansberg in 1889 is die smeulende sielevuur weer by meer as een aangeblaas, en daar was veral 'n toenemende belangstelling in die sendingsaak gaande gemaak, luidens ’n berig in De Kerkbode. Maar dit was veral 1896 wat in die geskiedenis van Hanover aangemerk staan as 'n jaar van besondere geestelike seëninge. Dit het begin met die besoek van twee evangeliste (Kidd en Huskisson) van die SA General Mission, vroeg in Augustus. 'n Volle week lank is aand ná aand 'n diens in die gehou. Vir baie was dit geseënde en onvergeetlike dae. Die kerklike orgaan het berig: “Er zyn gevallen, waar van drie tot vier in een huisgezin getuigenis afleggen van het besluit om den Heer toe te behoren en voor Hem te leven.”

Om hierdie geseënde spesiale dienste op te volg, het ds. J.R. Albertyn, ds. Murray se kollega in die NG gemeente Wellington en ’n gevierde prediker, 'n paar maande later 'n reeks dienste op Hanover gehou. Iemand het daarna soos volg van die besondere seën wat op hierdie dienste gerus het, getuig: “Het was indrukwekkend, ja hartroerend het getuigenis van zoo velen volwassenen, jongelieden, ja selfs kinderen te vernemen, dat zy den Heer gekozen hadden als hun deel, of dat zy in die keuze bevestigd zyn geworden. Hoeveel zegen wy ontvangen hebben en hoevele zielen voor Gods Koningryk zyn gewonnen geworden, zal de eeuwigheid openbaren.”

Een van die geseënde vrugte van hierdie herlewings was 'n toenemende belangstelling in die sendingsaak en die gemeentelike eredienste en bidure. Die opkoms en bloei van bidure is veral opvallend in die tagtiger- en negentigerjare. Reeds in ds. Marais se tyd is 'n begin gemaak met maandelikse bidure in 'n paar buitewyke. Hierdie maandelikse bidure, wat veral in verband gestaan het met die uitbreiding van Gods Koninkryk, is reeds in 1881 in sowat vyf buitewyke gereeld gehou. In 1879 is 'n sustersbiduur op die dorp begin. Daar het reeds 'n biduur vir die manslidmate bestaan. Met die stigting van die CJV in die vroeë tagtigerjare, het ds. Hofmeyr aparte bidure vir jong mans en dogters in die lewe geroep. In 1885 is selfs 'n biduur vir kinders gestig. Behalwe dié vir jong dogters en kinders, is feitlik al die dorpsbidure oor die naweek gereël: Saterdagmiddag vir die susters, Saterdagaand vir die jongmans en Sondagmôre net voor die kerkdiens, vir die manslidmate.

'n Hele paar verenigings is ook in ds. Hofmeyr se tyd gestig. In 1884 is byvoorbeeld 'n tak van die Britse en Buitelandse Bybelgenootskap gestig, 'n vereniging wat nooit juis wou posvat nie en drie jaar later maar weer ontbind moes word. Behalwe die CJV wat in hierdie tyd (1884) in die lewe geroep is en veral gedurende die negentigerjare 'n bloeityd deurgemaak het, het ds. en mev. Hofmeyr ook 'n “zusters werkgeselschap" gestig, wat veral groot werk verrig het in verband met die vernuwing van die kerk, die bou van die CJV-saal, dankfeeste ens. Hierdie werkgeselskap was in daardie jare in 'n bloeiende toestand, en 'n aansienlike getal susters het daartoe behoort, luidens die godsdiensverslag van 1885. Ook die Dorpsondagskool het in die tagtigerjare gebloei; in 1888 is byvoorbeeld 'n boekery vir die Sondagskoolkinders gestig. Begin 1891 is die eerste tak van die Vrouesendingbond deur die Hofmeyrs hier gestig.

Destyds is die kerktug nog streng toegepas. Kort-kort is lidmate wat hulle aan die een of ander ernstige vergryp, soos byvoorbeeld dronkenskap en onsedelikheid, skuldig gemaak het, voor die kerkraad gedaag en onder tug geplaas. Soms het een geweier om te verskyn en dan is hy, ook weens minagting van die kerkbestuur, vir 'n onbepaalde tyd onder sensuur geplaas. In die meeste gevalle doen het laasgenoemdes dan later aansoek gedoen om opheffing van die sensuur, wat dan ook toegestaan is mits daar genoegsame blyke van berou en beterskap was. Selfs binne die geledere van die kerkraad moes daar soms opgetree word. Hier is 'n treffende voorbeeld uit die notule van 12 Oktober 1898. Toe die vergadering, met die oog op die naderende ringsitting, moes antwoord op die vraag of al die kerkraadslede onberispelik is in leer en wandel, is daar ernstig beswaargemaak teen 'n sekere broeder wat by geleentheid toegelaat het dat “in zyn huis gedanst word". Die broeder is hieroor ernstig vermaan en versoek om “ten gevolge de ontevredenheid by sommigen" daardie naweek van die Nagmaaltafel weg te bly.

Op 3 Januarie 1883 het 'n ramp die pastorie (en gemeente) van Hanover getref met die heengaan van die pastoriemoeder. Ná 'n kort siekbed het sy in haar 38ste lewensjaar aan die belroos (erisipelas of wondroos) beswyk, en is twee dae later vanuit die kerkgebou ter aarde bestel. Dit was 'n groot begrafnis, waaraan nie minder nie as vyf besoekende predikante, onder andere 'n swaer van die oorledene, ds. J.R. Albertyn, deelgeneem het. Nie net die pastoriegesin nie, maar ook die gemeente was in rou. “Het was of men van het graf niet scheiden kon.” Die susters van die gemeente, wat besonder geheg aan hierdie geliefde pastoriemoeder was, het met trane in die oë die een ná die ander gekom en 'n hand vol grond in die graf gegooi. Sy is gehuldig as 'n “uitstekende echtgenote en moeder", 'n “yverige dienstmaagd” van die Here en “allergeschikste" predikantsvrou. Hierdie toegewyde vrou wat geblaak het van ywer vir die saak van die Heer, het veral haar liefde vir die sending afgedruk op die jeugdige gemoed van haar kinders. Nagelaat met sewe moederlose kinders, waarvan die jongste maar ses maande oud was, het ds. Hofmeyr hom in 'n onbenydenswaardige posisie bevind. Gelukkig het sy suster, mev. (ds.) Kriel van Jansenville (wat intussen ook weduwee geword het) haar oor die pastoriegesin van Hanover ontferm. “Aunt Maggie" (soos die Hofmeyr-kinders haar genoem het) het haar op Hanover kom vestig, en soos 'n eie moeder die moederlose weeskinders versorg. 'n Paar jaar later het ds. Hofmeyr 'n tweede huwelik aangegaan, hierdie keer met mej. Jane Grey Wright, destyds prinsipale van die Bellevue-seminarie op Somerset-Oos.

Die oorlyde van sy eerste vrou was die eerste maar nie die laaste bitter beker nie wat ds. Hofmeyr sou ledig. Sowat 11 jaar later volg 'n tweede swaar slag die pastorie van Hanover: die oudste seun, Arend, sneuwel in Suid-Rhodesië, waar hy deelgeneem het aan die oorlog teen die Matabele. Hy was een van 'n klein patrollie van 34 wat onder maj. Alan Wilson vooruitgegaan het om opperhoof Lobengula te probeer vang. Hul is deur die Matabele omsingel en almal doodgemaak. “Toe ds. Hofmeyr hierdie tyding kry" (so vertel 'n susterskind van hom, ds. J.P. Kriel) “was sy treffende gebed dat van sy kinders die Evangelie van Gods Liefde na die woeste heidene mag bring".

Hierdie gebed is in later jare treffend verhoor: drie seuns en twee dogters het hul lewe aan die sending in Midde-Afrika gewy. Die een seun, ds. Attie Hofmeyr, was baie jare lank (1901–1919) sendeling in Njassaland, waar hy sy moedergemeente verteenwoordig het tot op sy betreurde dood te Mkoma op 14 Mei 1919. Hy was maar 46 jaar oud toe hy ’n slagoffer word van die gevreesde swartwaterkoors. Sy heengaan was 'n swaar slag, nie net vir die pastorie en gemeente Hanover nie, maar ook vir die Njassa-sending. “Van die begin af het hy sy merk daar gemaak, en in 1904 is hy tot adjunkvoorsitter van die Sendingraad gekies. Hy was sowel 'n sendingstaatsman as 'n leidsman. Hy het 'n helder hoof gehad en kon nuwe planne uitdink en deurvoer. Hy het 'n vrye uitsig gehad en sy dood was een van die swaarste verliese wat die Njassa-sending ooit gely het." So het ds. A.C. Murray hulde aan hom gebring in sy boek Ons Nyasa-Akker.

'n Tweede seun, dr. Jan Kriel Albertyn Hofmeyr, het as sendingdokter ook later na die sendingveld gegaan. Gebore op 15 Maart 1882 in die pastorie van Hanover, was hy maar ses maande oud toe sy moeder sterf. Ná voltooiing van sy mediese kursus in Edinburg, Skotland, in 1907, het dr. Jan Hofmeyr na Noord-Rhodesië vertrek, waar hy te Madzimoyo sy werk as mediese sendeling begin het. Ná 'n dienstyd van vyf jaar is hy (en sy vrou) met die oog op verdere studie in tropiese siektes en tandheelkunde in 1913 weer na Skotland. Daar het hy op 15 April van die volgende jaar (1914) beswyk aan longkanker op die jeugdige ouderdom van 32 jaar. Onder die baie deugde wat hierdie toegewyde man besit het, moet veral genoem word sy onselfsugtigheid en selfopoffering. Hy het homself nie gespaar nie, nie as geneesheer nie, en ook nie as sielesoeker nie. Iemand wat destyds saam met hom daar gewerk het, getuig dan ook van hom: “Hier volgt hy de voetstappen van zyn Meester, die het land doorging genesende de kranken en predikende het Evangelie aan verloren zielen. Onze dokter was een zielezoeker onder de heidenen. De eeuwigheid zal het openbaren hoeveel vruchtbaar zaad hy by de verpleging van het lichaam uitgestrooid heeft in de donkere zielen des lyders" (Dr. Jan Hofmeyr, Mediese Zendeling in Nyasaland).

Nog 'n seun van ds. Hofmeyr, Willie (uit sy tweede huwelik) het later as onderwyser na Njassaland vertrek, waar hy as hoof van die Normaalskool te Mkhoma jare lank diens gedoen het. In later jare het hy sowel as sy broer Charlie, naam gemaak in die onderwys in die Unie, albei as inspekteurs van skole; die laasgenoemde, oorlede in 1954, was lank hoofinspekteur van Kaapland.

Maar ook twee van ds. Hofmeyr se dogters het die sending as roeping gekies. Issie het ook na Njassaland gegaan, waar sy later met die sendingboer Frikkie van Eeden getroud is. Net soos haar broer Attie, het sy ook hier op die sendingveld (te Magwero) aan die swartwaterkoors beswyk. Lily weer het deur haar huwelik met ds. Kotie Retief van Njassaland ook die sendingsaak gedien. En die rede waarom so baie van hierdie gesin hul lewens op die sendingaltaar gelê het? In sy Attie Hofmeyr van Nyasaland, skryf ds. J.W.L. Hofmeyr: “Het spreekt vanzelf dat zulk een vader en moeder niet slechts zouden gebeden hebben, dat hun kinderen zendelingen zouden worden. De inwoners van de pastorie te Hanover ademden zekerlik een zending-atmosfeer. In de geest zien wy de jonge Attie, met zyn broeders en zusters, met diepe aandacht luisteren naar de boeiende brieven uit het Zendingveld, die oom Stefanus Hofmeyr uit de Zoutpansbergen, naar De Wekker schreeft, en die door zyne moeder Zondagavonds aan hen voorgelezen waren. Of weer by de huisgodsdienst zien wy in de geest de vader zyne kinderen uit Gods dierbaar Woord, het grootste zendingboek in de wêreld, van de zending vertellen en liefde tot de zending inprenten.” Daar het 'n sendingatmosfeer in die pastorie van Hanover geheers, en die kinders het dit van jongs af aan vrylik ingeasem.

Iemand het destyds die opmerking gemaak dat die lede van hierdie familie nie tuis sterwe nie. Die drie oudste seuns en 'n dogter het ver buite hul vaderland, een selfs in Skotland, die lewe afgelê. So was dit ook met ds. Hofmeyr self: hy moes na Hermanus gaan om daar, amper 1 000 km van sy tuiste af, te sterf. Hy is daarheen ter wille van die gesondheid van sy eggenote; en dit was terwyl hy besig was om haar te verpleeg en te versorg dat hy self krank geword en binne drie dae heengegaan het. Hy het op 21 April 1903 aan die belroos beswyk, dieselfde kwaal wat die lewe van sy eerste vrou geëis het.

Sy heengaan was baie onverwags, en dus 'n geweldige skok vir die gemeente. Hy was maar in sy 66ste lewensjaar, en het tot 'n paar dae voor sy dood skynbaar goeie gesondheid geniet. 'n Paar dae later is hy op Hanover ter ruste gelê, langs die stoflike oorskot van sy eerste vrou wat hom 20 jaar vroeër vooruitgegaan het. Vir die gemeente wat hy 26 jaar met soveel toewyding gedien het, was sy heengaan 'n gevoelige verlies. Hy het hom hier veral beywer vir die onderwys en opvoeding van die jeug in sowel die dagskool as die Sondagskool. Vir sy gemeente, wat hom liefgehad en hooggeag het, was hy nog meer as predikant: hy was 'n ware vader en raadgewer. Ook in die breër kerklike lewe sou hy baie gemis word. In die Ring van Colesberg is hy hooggeag deur die broeders wat hom dan ook met die stigting van hierdie Ring in 1881 as sy eerste voorsitter gekies het. As Ringsinspekteur van die sending en veral van die onderwys, het hy as oortuigde voorstander van hierdie twee sake, gewaardeerde dienste aan Kerk en volk bewys. Voorts was hy een van die eerste persone wat die oë van die NG Kerk oopgemaak het vir die geestelike bearbeiding van die spoorwegpersoneel. Hy het dan ook gedien in die eerste kommissie vir spoorwegbearbeiding wat die Sinode van 1897 benoem het. Verder was hy lid en jare lank penningmeester van die “Commissie voor Hulpbehoewende jongelingen". Sy tweede vrou wat hom baie jare sou oorlewe, is in die hoë ouderdom van 90 jaar op Stellenbosch oorlede, waar twee dogters (Jeanie en Annie) indertyd lektrises aan die Universiteit was. 'n Ander dogter van wyle ds. Hofmeyr, Miemie, was die eggenote van wyle ds. A.M. McGregor, jare lank leraar van onder meer die NG gemeente Drieankerbaai, Kaapstad.



</doc>
<doc id="104210" url="https://af.wikipedia.org/wiki?curid=104210" title="NG gemeente Hanover">
NG gemeente Hanover

Die NG gemeente Hanover is ’n gemeente van die Nederduitse Gereformeerde Kerk op die Karoodorp Hanover, presies halfpad tussen Kaapstad en Johannesburg. Van die nasionale pad af kan die reisiger die kerktoring duidelik tussen twee koppies afgeteken sien staan. Dié besonderse kerk, ontwerp deur die gebore Australiër William Henry Ford, is in 1907 in die dienstyd van ds. S.P. Fouché teen ’n koste van £8 530 opgerig.

Die gemeente is in 1856 gestig en die eerste leraar was die eerste Ieraar was ds. T.F. Burgers, die latere president van die Transvaalse Republiek. Hy het hier gestaan tot 1872 toe hy uit die bediening getree het. In die pastorietuin is nog 'n hoë sipresboom wat deur hom aangeplant is by die graf van sy kindjie wat hier oorlede is. Gedurende die laaste jare van sy verblyf hier het 'n deel van die gemeente afgeskei as gevolg van die saak van Burgers teen die Sinode. Hieroor het De Kerkbode van 3 Julie 1869 berig: “Door de gemeente, welke zich aan de dienst van Ds. Burgers heeft onttrokken, is tot haren leeraar beroepen de Proponent C. du Toit, die het beroep, vememen wy, heeft aangenomen." Hy is op 13 November 1869 as herder ingeseën, en by die geleentheid het ds. A.A. Louw van Murraysburg, grootvader van ds. J.S. Louw wat in 1949 hier bevestig is, die bevestigingsrede uitgespreek. In 1874 vertrek hy weer uit die gemeente. Op die Sinode van 1873 is besluit om die vrye gemeente van Hanover as afsonderlike gemeente van die NG Kerk te erken, maar die gemeente is aangeraai om 'n spoedige hereniging met die oorspronklike gemeente te soek.

Gedurende die dienstyd van ds. (later prof.) J.I. Marais, wat deur die oorspronklike gemeente uit Kaapstad beroep en op 15 September 1873 bevestig is, is hierdie skeuring bygelê, en is die eenheid van die gemeente herstel, veral deur bemiddeling van 'n kommissie deur die Ring van Graaff-Reinet afgevaardig.

Vir die gemeente Hanover was die koms van ds. Arend Hofmeyr ’n groot wins, want sy 26 jaar lange dienstyd was een van die mees geseënde tydvakke in die gemeente se geskiedenis. Binne vyf maande ná die vertrek van ds. J.I. Marais, wat professor aan die Kweekskool geword het, kon die gemeente sy opvolger in die persoon van ds. Arend Hofmeyr verwelkom. Benewens ’n salaris van £300 is hom ook 50 hamels en 12 mudden meel per jaar aangebied. Hy is beroep op dieselfde dag waarop demissie aan ds. Marais verleen is, maar het ses weke later laat weet dat hy nie voor die eerste naweek in Oktober ontvang en bevestig sou kon word nie omdat hy eers die nuwe kerk op Maclean sou voltooi en inwy. Drie broers het toe met ’n perdewa afgereis na Maclean om ds. Hofmeyr, sy vrou en vyf kinders te gaan haal. Terselfdertyd is ’n bokwa met esels gestuur om soveel moontlik van die pastoriegesin se huisraad te vervoer.

Op Vrydag 2 Oktober 1877 is ds. Hofmeyr en sy gesin die dorp binnegelei, gevolg deur 21 karre. Aangesien dit ook Nagmaalsnaweek was, was die ou kerk stampvol toe die bevestiging die Saterdagoggend plaasvind. Behalwe sy broer ds. J.H. Hofmeyr van die NG gemeente Somerset-Oos wat die bevestiging uitgespreek het, was ook ds. Hofmeyr se swaer ds. J.R Albertyn (Hanover se konsulent) teenwoordig om die plegtigheid namens die Ring waar te neem. Die namiddag het ds. Hofmeyr sy intreepreek gelewer.

Op Hanover, soos seker ook op Maclean, was ds. Hofmeyr baie geliefd. ’n Gemeentelid, wat jare lank in die pastorie op Hanover ingewoon het, het in later jare as volg van die predikant getuig (uit die Nederlands vertaal): "Ds. Hofmeyr was stil dog vriendelik. Hy was vriendelik en tog beslis. Hy was beslis en tog gematig en verstandig. Hy was verstandig maar nederig. Hy was nederig maar eerbiedwaardig. Hy was swak as mense en tog sterk in zy Here en vol liefde tot sy gemeente en huisgesin. Hy was een van die stilles van die land, een van die mense wat weinig ander reg waardeer voor sy dood. ’n Predikant het ná sy dood in "De Kerkbode" drie dinge het hom in die lewe van ds. Arend Hofmeyr getref: sy diepe godsvrug, sy groot beskeidenheid en hoe presies hy in al sy sake ("bezigheid") was.

Nadat hy net meer as ’n jaar in die gemeente gearbei het, het oudl. F.W. Stevens in die kerkraadsvergadering opgestaan raadsvergadering opgestaan en "in naam van den Kerkeraad aan den Leeraar een paar karpaarden ten gebruike voor zyn werk in den gemeente" aangebied. 'n Paar jaar later besluit die kerkraad op voorstel van dieselfde broeder om sy salaris aan te vul "door een jaarlyksche vrye gift van 60 schapen". Ds. Hofmeyr het kort tevore vir die beroep na Potchefstroom bedank en die kerkraad wou deur hierdie "vrye gift", asook 'n adres, vergesel van £63, sy waardering op tasbare wyse betuig. Die predikant van Hanover het in die 1870's en '80's jare stoere staatmakers aan sy sy in die kerkraad gehad, onder wie C.J. Vermeulen, F.W. Stevens, I.A. van Zyl, C.D. Cilliers, P.A. Wannenburg (kassier), G.P. van den Hever, A.J. Burger en D.J. Viljoen (vader van ds. P.J. Viljoen, emeritus van Heidelberg). Vermeulen is in 1877 as rustende ouderling oorlede, en in die kerkraadsvergadering van Oktober van daardie jaar word hulde aan hom gebring as baanbreker en stigter van die dorp, jare lange staatmaker in die kerkraad en aandeelhouer van die "Gesticht" (plaaslike sendingwerkkring) .

Hoewel die skuld in ds. Marais se tyd aansienlik verminder is, kon dit tog nie heeltemal gedelg word nie. Dit het mettertyd selfs weer aangegroei sodat dit aan die begin van ds. Hofmeyr se dienstyd op £1 400 gestaan het. Vir die delging hiervan het hy en sy kerkraad, ondanks die "drukkende tyden" vroeg in 1879 aan die werk gespring. 'n Grootskaalse basaar tydens die April-Nagmaal met die doel om al die skuld uit te wis, word in die vooruitsig gestel. Met die oog op 'n kollekte van huis tot huis is die gemeente in vyf wyke verdeel, en die leraar versoek om die kollekterende vyf diakens op hul kollektereis deur die distrik te vergesel. Hierdie kragdadige poging tot skulddelging was baie geslaagd: ruim £900 is ingesamel. Ook het 'n paar lidmate saam £400 bygedra en die diakens het aan kontant nog £100 op die lyste gekry. En so kon die kerkraad die hele skuld uitwis. In sy godsdiensverslag van 1878–'79 maak ds. Hofmeyr met 'n opregte gevoel van dankbaarheid gewag van die milde bydraes en eendragtige samewerking van die kant van die gemeente, waardeur die kerkraad in staat gestel is om die skuld in die maand April te kon delg.

Die gebruik om 'n jaarlikse dankfees te hou, het destyds sy beslag gekry. Na aanleiding van 'n Sinodale besluit dat elke gemeente jaarliks 'n dankdag moet hou, het die kerkraad op voordrag van ds. Hofmeyr besluit om "in verband met den bepaalden dankdag een dankfeest te hebben". Hierdie eerste dankfees in die geskiedenis van Hanover, wat in 'n tyd van droogte gehou is, kon slegs £271 inbring. Tog het hierdie klein begin, in 'n besonder drukkende tyd aangepak, met die jare uitgegroei tot 'n pragtige en geseënde instelling, waardeur in die latere jare etlike duisende ponde jaarliks in die kerkkas gestort is. Hierdie jaarlikse dankfeeste, wat vanaf 1881 gereeld in ds. Hofmeyr se tyd gehou is, en altyd met 'n groot veeveiling gepaardgegaan het, het daartoe bygedra dat die geldelike toestand van die gemeente bestendig verbeter het. En dit op sy beurt het die kerkraad weer in staat gestel om noodsaaklike opknappingswerk aan die reeds verwaarloosde kerk, gebou en pastorie te doen. Al is in 1883 nagenoeg £700 bestee aan die afpleistering van die kerk en die opsit van 'n nuwe dak, kon kassier P.A. Wannenburg nog 'n voordelige saldo van £475 aan die einde van die jaar toon. Dit het die kerkraad vrymoedigheid gegee om kort daarna (1885) die kerk verder te vernuwe, en deur die aanbring van 'n galery heelwat meer sitplekke te verseker, 'n onderneming wat 'n hele paar honderd pond gekos het.

Na bogenoemde buitengewone uitgawes van die jare 1883–'86, wat heelwat meer as 'n £1 000 beloop het, is daar weer sprake in die kerkraadsnotule van die "drukkende tyden en de geldelooze toestand der gemeente". Maar die banksaldo kon nie te swak gestaan het nie, want aan die begin van 1886 word £100 aan die dorpsbestuur geleen. Met die uitgang van die tagtigerjare verbeter die tyd weer, en kon met die voorlegging van die jaarverslag aan die begin van 1889 met dankbaarheid kennis geneem word van die bevredigende toestand daarvan, "zynde de balans aanzienlyk gestegen". Hierdie bevredigende finansiële toestand van die gemeente is dwarsdeur die negentigerjare gehandhaaf. Als is byvoorbeeld in 1891 £400 bestee aan die aanbring van 'n "ringmuur en traliewerk" rondom die kerkgebou, was daar teen die einde van die jaar nog 'n paar honderd pond in die bank. Die inkomste in 1892 was byvoorbeeld £1 334, en nadat in daardie jaar £664 uitgegee is, kon die geldjaar met 'n saldo van £670 afgesluit word. Selfs gedurende die moeilike jare van die Anglo-Boereoorlog (1899–1902) was die geldsake van die gemeente kerngesond.

Ds. Hofmeyr en die kerkraad was gelukkig om in daardie jare iemand soos P. Antonie Wannenburg (timmerman van beroep) as sy kassier te hê. Die bestendige verbetering van die geldsake van die gemeente moet in geen geringe mate toegeskryf word nie aan die bekwame wyse waarop hierdie toegewyde man die finansiële administrasie van die gemeente behartig het. Sowat 33 jaar (hy het eers in 1913 bedank) het hy hierdie verantwoordelike werk gedoen; gedurende die eerste jare gratis, en selfs toe die kerkraad hom later "voor zyne trouwe diensten" 'n bonus gee, het dit nooit meer as £10 in die jaar bedra nie. Die kerkraad het hom ewenwel af en toe lof toegeswaai vir die "nette en perfekte" toestand van die boeke en "voor zyn onver moeiden yver in het bestier van de geldelyke zaken der gemeente". Met sy aftrede in 1913 is 'n plaaslike wetsagent, Bernardus de Villiers (seun van die man met dieselfde naam wat in ds. Marais se tyd kassier was) as kassier aangestel. In 1917 volg E. de Villiers hom op; na sy oorlyde teen die einde van 1918, word die kassierskap opgedra aan die heer G.S.G. Malan, die plaaslike skoolhoof.

Met die skuld gedelg en die geldelike toestand van die gemeente grootliks verbeter, kon ds. Hofmeyr en sy kerkraad oplaas die opknapping van die kerkgebou en die pastorie aanpak. Daar is allereers begin met die kerkgebou, wat in 'n erg verwaarloosde toestand verkeer het: die ou grasdak het al van ds. T.F. Burgers se dae moeilikheid gegee; die vloer van die konsistorie was in 'n "erbarmlike toestand"; die banke, deure, vensters en plafon het jare laas verf gesien; die verligting van die gebou in die aand was uiters "gebrekkig"; die pleistering het oral afgeval ens. Boonop moes 'n plan gemaak word om meer sitplekke in die kerk aan te bring. In 1882 is die ou grasdak, met sy ondersteunende hout, werk (toe reeds gevaarlik verrot) afgegooi en 'n nuwe sink, dak opgesit; terselfdertyd is die gebou in sy geheel afgepleister. Deur hierdie onderneming, wat nagenoeg £700 gekos het, is die uiterlike van die bedehuis heelwat verbeter. Daarna is aandag aan die binnekant van die gebou gegee. Daar is lank kop gekrap oor hoe meer sitplekke aangebring kon word. In een stadium is selfs daaraan gedink om die twee syvleuels breër te maak deur die mure aan die westelike kant te verplaas, min of meer in ’n lyn met het front gevel. Hiervan is egter afgesien ten gunste van die aanbring van 'n galery in die kerk, waardeur toe heelwat ekstra sitplekke verkry is. Terwyl hul hiermee sowel as met die verf van die vensters, deure, banke en plafon besig was, het die kerkraad op sterk aandrang van die susters, ook besluit om die kerkvensters met nuwe gordyne te voorsien en 'n sierlike behangsel vir die kansel te laat maak. Vir die koste hiervan sowel as van die gordyne, dit wil sê £40, het die susters self ingestaan. Bogenoemde nuwe galery is deur timmerman P.A. Wannenburg gebou vir £220.

Op Saterdag 20 Maart 1886 is die vernieude kerkgebou feestelik ingewy, met 'n wydingsrede deur ds. G. van Niekerk van Middelburg, Kaap na aanleiding van 1 Kor. 3:9: "Gods Gebauw zyt gy." Die gemeente het in buitengewone groot getalle vir hierdie tweede inwyding van die kerk (die eerste was in 1860) opgedaag. "Toen ik het gebouw binnentrad" (skrywe 'n korrespondent in "De Zuid-Afrikaan" en Volksvriend van 8 April 1886 "was het als of ik in een nieuw gebouw kwam, en vooral maakten de nieuwe gordynen en het nieuw versiersel aan den kansel met den woorden Gods Woord blyft in Eeuwigheid op my een goeden indruk." Dis duidelik dat die gebou, met die nuwe "gaandery", die netjies geverfde banke, plafon, vensters ens., 'n gunstige indruk op hierdie besoeker gemaak het.

Ongelukkig het die feesviering 'n onaangename nasleep in die kerkraad en gemeente gehad. Aanleiding hiertoe was die "Halleluja Chorus" wat die koor teen die einde van die wydingsdiens gesing het, en waaroor J.A. Joubert van Middelwater 'n skerp bewoorde brief aan die "Di Afrikaanse Patriot" geskrywe het. Op Vrydag 2 April 1886 het hierdie brief, opgestel in die "Patriot-Afrikaans" van destyds, in gemelde blad verskyn: "Di 20 ste Maart is di Hollans Ger. Kerk hier op Hanover vir die twede maal aan di Heere gewyd. By di gelegenheid was Ds. van Niekerk hier, en hy het ons seer gestig. Maar meneer, sprekende van di inwyding, kon ek ni anders sê ni dan skande, drimaal skande, vir di predikant en kerkeraad van Hanover. Nooit het ek soiets beleef ni; maar ja, 'n koor. .. . Di eerste en twede maal het tamelyk gegaan, maar na di welvoordagte rede van Ds. Niekerk, naar aanleiding van 1 Cor. 3:9 kom di roofvoels met 'n vreeselyke gedruis op ons neer. Dit was 'n gedruis en geskre om naar te worde. Links en regs kon jy di mense di Kerk sien uitgaan. Dit was my of ek hoor 'n bende van di heilsleger. Ek glo ni as daar 'n klomp van di ergste straatjongens van Londen by mekaar kom, of hulle so 'n riel sal speul. Predikant en Kerkeraad van Hanover antwoord: Is julle ni di oorsaak, daarvan dat Gods tempel reeds by die inwyding ontheilig word? Het julle ni geweet wat daar gesing moet worde; waarom dan ni met die oefening gaan luister ni? Wie is die oorsaak van al di ontevredenheid wat in di kerk plaasvind? Was met di voorstelling ni di belofte om te sorg vir reg en vrede? Genoeg vereers. J. A. Joubert."

Hierdie krasse brief van Joubert het groot opspraak verwek, in sowel die kerkraad as die gemeente, wat dusver onder die herderstaf van die innemende ds. en mev. Hofmeyr baie mooi saamgetrek het. Dat ds. Hofmeyr en sy kerkraad sterk eksepsie sou neem teen die onverantwoordelike uitlatings van Joubert, is te verstaan. Joubert is dan ook gedaag om voor die kerkraad te verskyn. Dit blyk nou dat "zyne grootste grieve" is dat die predikant en kerkraad toegelaat het dat het "Halleluja Chorus", waarvan "de woorden in het engelsch geschreven is" gesing is. Die kerkraad wys hierdie beswaar as ongegrond van die hand, en eis ' n terugtrekking van Joubert, anders sal die saak na die Ringskommissie ver wys word. Eindelik teken hy sy naam onder 'n geskrewe "Apologie". Maar hiermee was die moeilikheid nie op 'n end nie.

Joubert het wel in die vergadering die onderspit gedelf, maar in die gemeente is 'n bal aan die rol gesit. Daar was al lank in sekere kringe ontevredenheid oor party koorstukke, en veral ook oor die aard van die musiek wat daar deur die orrelis onder die kollekte, sowel as met die en uitgaan van die kerk gespeel word. Selfs in die kerkraad is daar nou broeders wat meen "dat by onze godsdienstige zamenkomsten geen ander gewyd muziek gesongen of gespeeld sal worden dan de Psalmen en Evang. gezangen". Ná 'n lang bespreking besluit die vergadering om die gevoele van die gemeente hieroor by wyse van "lysten" te toets. Maar baie uit die gemeente weier nou botweg om hierdie lyste te teken, met die gevolg dat "geen gewenschte resultaat" verkry kon word nie. Dis duidelik dat die gemeente erg verdeeld en onthuts was oor die saak. Dit was ook die geval met die kerkraad. Toe laasgenoemde daaroor moes besluit, is twee voorstelle ter tafel gelê. Die een, van broeders C.D. Celliers en J.J. Ackerman, wou dat in die toekoms sowel by die opneem van die kollekte as by die in- en uitgaan van die kerk "geene andere dan psalmen en gezangwysjes gespeeld zullen word". Hierteenoor het ds. Hofmeyr, gesekondeer deur br. J.F. de Villiers, voorgestel dat daar in die vervolg by die opneem van die kollekte die wysie van die opgegewe psalm of gesang gespeel sal word, "terwyl het spelen by het in- en uitgaan der kerk blyft zoo als het tot hiertoe geweest is". Toe daar tot stemming oorgegaan word, kon laasgenoemde voorstel alleen met die beslissende stem van die voorsitter aangeneem word. Mettertyd het die ander gewyde liedere, naas die erkende psalms en gesange, tog ook "burgerreg" in die kerk op Hanover verkry, veral met kinderdienste. So byvoorbeeld gee die kerkraad in 1895 met algemene stemme verlof aan die orreliste (mev. Nelson) om by die kinderdienste "nevens de Kinderharp (wat toe al lank in gebruik was) ook de Hollandsche uitgave van Sankeys Liederen" te gebruik. Sedert 1863, toe "De Kinderharp" van ds. Charles Murray van die NG gemeente Graaff-Reinet (’n swaer van ds. Hofmeyr) verskyn het, maar veral na 1871 toe die Zionsliederen van ds. Andrew McGregor van die NG gemeente Robertson die lig gesien het, het hierdie en ander gewyde liedere (veral dié van Sankey) toegang verkry tot die NG Kerk se eredienste, en so met die psalms en gesange begin wedywer. Hierteen het baie van die ouere lidmate, ook op Hanover, beswaar gemaak.

'n Paar jaar na die vernuwing van die kerk, kon ds. Hofmeyr en sy kerkraad, danksy die eendragtige steun van die gemeente, die voorkoms van die Godshuis verder verbeter deur die aanbring van 'n ringmuur en ystertralies rondom die gebou. Hierdie werk is opgedra aan 'n spesiale boukommissie van ses lede: ds. Hofmeyr, J.A. van Zyl, H.W. Stevens en P.A. Wannenburg namens die kerkraad, en J.P. Naude, G.P. van den Hever en Charl. Visser, namens die gemeente. Teen die einde van 1891 was die werk voltooi en kon dit plegtig ingewy word. Die koste hieraan verbonde was £400. Om dit te bestry, is toe 'n groot basaar vir die April-Nagmaal van 1892 gereël. Vooraf het die diakens, vergesel van ds. Hofmeyr, deur die gemeente gegaan en skape, bokke, graan, pluimvee, seep ens. gekollekteer. Hierdie goed georganiseerde basaarpoging het £535 opgelewer, heelwat meer as wat die traliewerk gekos het. Tot hul eer kan gesê word dat ds. Hofmeyr en sy kerkraad gedurig hul hand aan die kerkgebou gehou het. In 1897 is die gebou byvoorbeeld van binne weer heelwat opgeknap. Onder meer is die vloere (wat reeds in 'n slegte toestand was) herstel en, met geld wat die “ongehuwde zusters" (ongetroude vrouelidmate) gekollekteer het, is nuwe tapyte en matte gelê.

As blyk van waardering vir die goeie dienste wat ds. Hofmeyr toe reeds meer as ’n dekade in belang van die gemeente gelewer het, het die kerkraad hom in April 1889 spesiale verlof van ses maande gegee ten einde 'n reis na Europa te onderneem. Hy is verder hierin gehelp deur 'n skenking van £150 van die kant van die gemeente. Met die Oktober-Nagmaal van daardie jaar was hy weer behoue tuis, en kon die gemeente hom opnuut verwelkom in hul midde.

Die volgende groot taak wat hy homself opgelê het, was die optrek van 'n saal vir die jong mense en by name vir hulle wat tot die “Hanoversche Jongelingsvereniging" behoort het. Gedurende die tagtiger- en negentigerjare van daardie eeu is daar in etlike gemeentes van die NG Kerk takke van die CJV gestig. In die vroeë tagtigerjare is deur die toedoen van ds. Hofmeyr ook op Hanover 'n tak van hierdie jeugvereniging gestig. Uit die staanspoor is die CJV baie gestrem in sy werksaamhede deurdat hulle nie 'n geskikte lokaal vir hul vergaderings en gesellige byeenkomste gehad het nie. Eers het hulle van die “publieke kantoren" gebruik gemaak, maar toe dit hulle in 1887 ontsê word, het hulle die verlof van die kerkraad gevra en verkry om in die skoolgebou te vergader.

Gaandeweg het die behoefte aan 'n eie saal al dringender geword. In ds. Hofmeyr en broeder Charl Visser (albei bestuurslede) het die CJV twee warme pleitbesorgers vir hul saak gehad. In Augustus 1894 het hul dan ook die kerkraad genader om 'n geskikte stuk grond om 'n CJV-saal op te rig. Die volgende stap was die samestelling van 'n boukommissie, wat einde 1895 aan die bou gegaan het volgens 'n bouplan van die heer Schimper van Graaff-Reinet. Teen die middel van 1896 was die werk voltooi, 'n netjiese saal van sowat 250 sitplekke, met nog twee kamers wat onder meer die boekery van die CJV sou huisves. Op Saterdag 16 Julie 1896 by geleentheid van die Nagmaal, is die CJV-saal toe plegtig ingewy, met 'n rede deur een van sy oudleraars, prof. Marais, wat vir dié geleentheid spesiaal oorgekom het om saam met ds. J.P. van Heerden van Richmond, die plaaslike leraar behulpsaam te wees met die dienste van die naweek. Die vorige dag is op 'n basaar vir die boufonds £300 byeengebring. Met hierdie geld, sowel as dié wat reeds tevore ingesamel is vir die boufonds, en 'n verdere bedrag wat die kerkraad renteloos voorgeskiet het, kon die saal (wat £633 gekos het) skuldvry ingewy word. Die susters van die gemeente het vir die meubels ingestaan, waarvoor hul werkgeselskap £95 bymekaargemaak het. En so is die CJV- saal (wat later as kerksaal gedien het), net soos die vernuwing van die kerk tevore, daargestel deur die eendragtige samewerking van oud en jonk, onder die besielende leiding van ds. Hofmeyr, wat hom vroeg en laat beywer het vir die welsyn van die jeug.

In ds. Hofmeyr se dienstyd het die volgende persone agtereenvolgens die harmonium-orrel bespeel: mej. Heinwitt (sy het baie gedoen om liefde vir sang by die kinders aan te kweek); mnr. Piek (terselfdertyd ook koster); mev. ds. Kriel ('n onderwyseres en suster van ds. Hofmeyr); mev. Nelson (eggenote van die skoolhoof; 'n knap orreliste) en die weduwee C. Visser. Teen 1881 was die oorspronklike harmonium-orrel, ná meer as 20 jaar diens, in so 'n swak toestand dat ds. Hofmeyr verplig was om dit deur 'n nuwe te laat vervang. Alhoewel die kerkraadsnotule na hierdie instrument – 'n geskenk van sekere persone, onder wie diaken A.J. Viljoen – verwys as die nuwe kerkorrel, was dit tog maar 'n gewone huisorrel of harmonium. Die sang van die gemeente het steeds veel te wense oorgelaat, en eindelik is die kerkraad verplig om maar weer 'n voorsanger in die persoon van Hans Piek teen £1 per kwartaal aan te stel. Hierdie voorsinger het saam met die orrelis (en die skoolkinders) op die galery gesit. Eers toe die gemeente in 1903 'n eintlike kerkorrel gekry het, het die voorsanger geleidelik van die toneel verdwyn.

Van die nuwe was reeds vanaf 1899 sterk sprake hiervan in die kerkraadsvergaderings. Dit was na aanleiding van die voortdurende onbevredigende toestand van die sang tydens die eredienste en die planne om dit te verbeter. Sommige was van mening dat die situasie sou verbeter as die harmonium van die galery afgehaal en langs die preekstoel geplaas sou word. Ander weer was die mening toegedaan dat die harmonium deur 'n behoorlike kerkorrel vervang moes word. Maar hierteen is die beswaar geopper “dat er geen behoorlyke ruimte of geschikte plaats in de Kerk er voor te vinden is zonder het getal sitplaatsen (dit wil sê op die galery) te verminderen". Omdat die gemeente en kerkraad dit in daardie tyd nie eens kon word oor hoe die kerkgebou vergroot moes word nie, is die saak vereers daar gelaat. Bowendien het die Tweede Vryheidsoorlog kort daarna uitgebreek, en toe kon in elk geval niks verder in hierdie verband gedoen word nie.

Maar pas was die oorlog verby of die kwessie van 'n nuwe orrel word weer aanhangig gemaak. Broeder D. van Heerden stel nou voor om die kerk van ’n beter musiekinstrument te voorsien. Die kerkraad verwys die saak vir verdere ondersoek na 'n spesiale kommissie. Op 'n gemeentevergadering is sterk steun toegesê en die kerkraad gemagtig om dadelik 'n kerkorrel vir die gemeente te bestel. Die mooi gedagte is toe uitgespreek dat hierdie orrel as 'n dankoffer aan die Heer gewy moes word “voor de bezondere zegeningen in de afgelope drie jaren (die oorlogstyd) aan ons als gemeente geschonken". Daarop is die orrel deur 'n sekere firma van Kaapstad in die buiteland bestel. Toe die tyding kom dat die instrument oor 'n paar maande verwag kon word, het die kerkraad hul kop begin krap oor waar dit in die kerk geplaas moes word. 'n Kommissie deur die kerkraad benoem om ondersoek in te stel na ruimte in die kerk vir die orrel, maar kon nie ooreenkom oor die plasing daarvan nie. Intussen het die treurmare die gemeente bereik dat ds. Hofmeyr, wat met verlof op Hermanus was, onverwags heengegaan het. Kort daarna het die orrel aangekom waarvoor hy hom soveel beywer het. Eers ná lang wik en weeg is die orrel langs die preekstoel opgesit. (Om dit op die galery te plaas sou te veel kosbare sitplekke opgeoffer moes word.) Uit die staanspoor het die instrument nie algemene tevredenheid verskaf nie. Die kerkraad het dan ook ná heelwat aarseling die firma laat weet dat hy die orrel sal neem. Intussen is die ou harmonium op die galery gelaat, en vir die eerste maal in die geskiedenis van die gemeente is 'n “orgeltrekker" aangestel.

Eers in ds. Hofmeyr se tyd (1879) is daartoe oorgegaan om die kollekte “staande de godsdienst”, dus onder die diens, op te neem en wel in bordjies. Tot dusver was dit hier gebruiklik om dit aan die einde van die diens by die deure in “geslote busjes" te gee. Hierdie verandering is reeds in ds. Marais se tyd oorweeg; die kerkraad het selfs aan die begin van 1875 ten gunste daarvan besluit. Maar omdat so baie uit die gemeente daarteen beswaargemaak het, is maar vereers daarvan afgesien. Drie jaar later is dit toe weer te berde gebring in die kerkraadsvergadering. Die voorstanders wys nou daarop dat die naburige gemeentes reeds hierdie verandering ingevoer het, “en dat het tot groot voordeel van de kerkkas is geweest". Ds. Hofmeyr voeg hieraan toe dat die kollekte as ’n offer aan die Here beskou moet word en daarom “een deel onzer godsdienst moet uitmaken". Die vergadering besluit dus om dit voortaan nie meer aan die einde van die diens by die deure met bussies op te neem nie, maar onder die diens en wel met bordjies. Die voorstanders van die ou gebruik het jare daarna (selfs tot 1902) nog van hulle laat hoor, maar die kerkraad het voet by stuk gehou.

Ds. Hofmeyr was 'n pastoor en sielsoeker in die ware sin van die woord. Hy het hom voortdurend beywer vir die bevordering van die geestelike lewe van oud en jonk. Beginnende by sy kerkraad, het hy reeds sedert 'n jaar of wat ná sy aankoms op die laaste Saterdagaand van elke maand 'n broederlike onderhoud “tot gebed en Bybeloefening" vir kerkraadslede gehou. Hy was 'n oortuigde voorstander van spesiale dienste en het dan ook van tyd tot tyd erkende spesiale predikers van die Kerk na Hanover uitgenooi. So byvoorbeeld besoek ds. Andrew Murray, ’n swaer van ds. Hofmeyr, die gemeente vir 'n paar dae in Augustus 1879. Hierdie dienste was waarlik geseënd, veral onder die jong mense en kinders. Sommige van die vrugte van hierdie geestelike herlewing was die stigting van 'n biduur vir jong mense op die dorp, die uitbreiding van die maandelikse wyksbidure en 'n aansienlike verbetering in die opkoms van die eredienste.

Ongelukkig moes ds. Hofmeyr 'n paar jaar later (1884) in sy godsdiensverslag weer kla oor leweloosheid en dorheid. Met die besoek van eerw. Stephanus Hofmeyr van Soutpansberg in 1889 is die smeulende sielevuur weer by meer as een aangeblaas, en daar was veral 'n toenemende belangstelling in die sendingsaak gaande gemaak, luidens ’n berig in De Kerkbode. Maar dit was veral 1896 wat in die geskiedenis van Hanover aangemerk staan as 'n jaar van besondere geestelike seëninge. Dit het begin met die besoek van twee evangeliste (Kidd en Huskisson) van die SA General Mission, vroeg in Augustus. 'n Volle week lank is aand ná aand 'n diens in die gehou. Vir baie was dit geseënde en onvergeetlike dae. Die kerklike orgaan het berig: “Er zyn gevallen, waar van drie tot vier in een huisgezin getuigenis afleggen van het besluit om den Heer toe te behoren en voor Hem te leven.”

Om hierdie geseënde spesiale dienste op te volg, het ds. J.R. Albertyn, ds. Murray se kollega in die NG gemeente Wellington en ’n gevierde prediker, 'n paar maande later 'n reeks dienste op Hanover gehou. Iemand het daarna soos volg van die besondere seën wat op hierdie dienste gerus het, getuig: “Het was indrukwekkend, ja hartroerend het getuigenis van zoo velen volwassenen, jongelieden, ja selfs kinderen te vernemen, dat zy den Heer gekozen hadden als hun deel, of dat zy in die keuze bevestigd zyn geworden. Hoeveel zegen wy ontvangen hebben en hoevele zielen voor Gods Koningryk zyn gewonnen geworden, zal de eeuwigheid openbaren.”

Een van die geseënde vrugte van hierdie herlewings was 'n toenemende belangstelling in die sendingsaak en die gemeentelike eredienste en bidure. Die opkoms en bloei van bidure is veral opvallend in die tagtiger- en negentigerjare. Reeds in ds. Marais se tyd is 'n begin gemaak met maandelikse bidure in 'n paar buitewyke. Hierdie maandelikse bidure, wat veral in verband gestaan het met die uitbreiding van Gods Koninkryk, is reeds in 1881 in sowat vyf buitewyke gereeld gehou. In 1879 is 'n sustersbiduur op die dorp begin. Daar het reeds 'n biduur vir die manslidmate bestaan. Met die stigting van die CJV in die vroeë tagtigerjare, het ds. Hofmeyr aparte bidure vir jong mans en dogters in die lewe geroep. In 1885 is selfs 'n biduur vir kinders gestig. Behalwe dié vir jong dogters en kinders, is feitlik al die dorpsbidure oor die naweek gereël: Saterdagmiddag vir die susters, Saterdagaand vir die jongmans en Sondagmôre net voor die kerkdiens, vir die manslidmate.

'n Hele paar verenigings is ook in ds. Hofmeyr se tyd gestig. In 1884 is byvoorbeeld 'n tak van die Britse en Buitelandse Bybelgenootskap gestig, 'n vereniging wat nooit juis wou posvat nie en drie jaar later maar weer ontbind moes word. Behalwe die CJV wat in hierdie tyd (1884) in die lewe geroep is en veral gedurende die negentigerjare 'n bloeityd deurgemaak het, het ds. en mev. Hofmeyr ook 'n “zusters werkgeselschap" gestig, wat veral groot werk verrig het in verband met die vernuwing van die kerk, die bou van die CJV-saal, dankfeeste ens. Hierdie werkgeselskap was in daardie jare in 'n bloeiende toestand, en 'n aansienlike getal susters het daartoe behoort, luidens die godsdiensverslag van 1885. Ook die Dorpsondagskool het in die tagtigerjare gebloei; in 1888 is byvoorbeeld 'n boekery vir die Sondagskoolkinders gestig. Begin 1891 is die eerste tak van die Vrouesendingbond deur die Hofmeyrs hier gestig.

Destyds is die kerktug nog streng toegepas. Kort-kort is lidmate wat hulle aan die een of ander ernstige vergryp, soos byvoorbeeld dronkenskap en onsedelikheid, skuldig gemaak het, voor die kerkraad gedaag en onder tug geplaas. Soms het een geweier om te verskyn en dan is hy, ook weens minagting van die kerkbestuur, vir 'n onbepaalde tyd onder sensuur geplaas. In die meeste gevalle doen het laasgenoemdes dan later aansoek gedoen om opheffing van die sensuur, wat dan ook toegestaan is mits daar genoegsame blyke van berou en beterskap was. Selfs binne die geledere van die kerkraad moes daar soms opgetree word. Hier is 'n treffende voorbeeld uit die notule van 12 Oktober 1898. Toe die vergadering, met die oog op die naderende ringsitting, moes antwoord op die vraag of al die kerkraadslede onberispelik is in leer en wandel, is daar ernstig beswaargemaak teen 'n sekere broeder wat by geleentheid toegelaat het dat “in zyn huis gedanst word". Die broeder is hieroor ernstig vermaan en versoek om “ten gevolge de ontevredenheid by sommigen" daardie naweek van die Nagmaaltafel weg te bly.

Op 3 Januarie 1883 het 'n ramp die pastorie (en gemeente) van Hanover getref met die heengaan van die pastoriemoeder. Ná 'n kort siekbed het sy in haar 38ste lewensjaar aan die belroos (erisipelas of wondroos) beswyk, en is twee dae later vanuit die kerkgebou ter aarde bestel. Dit was 'n groot begrafnis, waaraan nie minder nie as vyf besoekende predikante, onder andere 'n swaer van die oorledene, ds. J.R. Albertyn, deelgeneem het. Nie net die pastoriegesin nie, maar ook die gemeente was in rou. “Het was of men van het graf niet scheiden kon.” Die susters van die gemeente, wat besonder geheg aan hierdie geliefde pastoriemoeder was, het met trane in die oë die een ná die ander gekom en 'n hand vol grond in die graf gegooi. Sy is gehuldig as 'n “uitstekende echtgenote en moeder", 'n “yverige dienstmaagd” van die Here en “allergeschikste" predikantsvrou. Hierdie toegewyde vrou wat geblaak het van ywer vir die saak van die Heer, het veral haar liefde vir die sending afgedruk op die jeugdige gemoed van haar kinders. Nagelaat met sewe moederlose kinders, waarvan die jongste maar ses maande oud was, het ds. Hofmeyr hom in 'n onbenydenswaardige posisie bevind. Gelukkig het sy suster, mev. (ds.) Kriel van Jansenville (wat intussen ook weduwee geword het) haar oor die pastoriegesin van Hanover ontferm. “Aunt Maggie" (soos die Hofmeyr-kinders haar genoem het) het haar op Hanover kom vestig, en soos 'n eie moeder die moederlose weeskinders versorg. 'n Paar jaar later het ds. Hofmeyr 'n tweede huwelik aangegaan, hierdie keer met mej. Jane Grey Wright, destyds prinsipale van die Bellevue-seminarie op Somerset-Oos.

Die oorlyde van sy eerste vrou was die eerste maar nie die laaste bitter beker nie wat ds. Hofmeyr sou ledig. Sowat 11 jaar later volg 'n tweede swaar slag die pastorie van Hanover: die oudste seun, Arend, sneuwel in Suid-Rhodesië, waar hy deelgeneem het aan die oorlog teen die Matabele. Hy was een van 'n klein patrollie van 34 wat onder maj. Alan Wilson vooruitgegaan het om opperhoof Lobengula te probeer vang. Hul is deur die Matabele omsingel en almal doodgemaak. “Toe ds. Hofmeyr hierdie tyding kry" (so vertel 'n susterskind van hom, ds. J.P. Kriel) “was sy treffende gebed dat van sy kinders die Evangelie van Gods Liefde na die woeste heidene mag bring".

Hierdie gebed is in later jare treffend verhoor: drie seuns en twee dogters het hul lewe aan die sending in Midde-Afrika gewy. Die een seun, ds. Attie Hofmeyr, was baie jare lank (1901–1919) sendeling in Njassaland, waar hy sy moedergemeente verteenwoordig het tot op sy betreurde dood te Mkoma op 14 Mei 1919. Hy was maar 46 jaar oud toe hy ’n slagoffer word van die gevreesde swartwaterkoors. Sy heengaan was 'n swaar slag, nie net vir die pastorie en gemeente Hanover nie, maar ook vir die Njassa-sending. “Van die begin af het hy sy merk daar gemaak, en in 1904 is hy tot adjunkvoorsitter van die Sendingraad gekies. Hy was sowel 'n sendingstaatsman as 'n leidsman. Hy het 'n helder hoof gehad en kon nuwe planne uitdink en deurvoer. Hy het 'n vrye uitsig gehad en sy dood was een van die swaarste verliese wat die Njassa-sending ooit gely het." So het ds. A.C. Murray hulde aan hom gebring in sy boek Ons Nyasa-Akker.

'n Tweede seun, dr. Jan Kriel Albertyn Hofmeyr, het as sendingdokter ook later na die sendingveld gegaan. Gebore op 15 Maart 1882 in die pastorie van Hanover, was hy maar ses maande oud toe sy moeder sterf. Ná voltooiing van sy mediese kursus in Edinburg, Skotland, in 1907, het dr. Jan Hofmeyr na Noord-Rhodesië vertrek, waar hy te Madzimoyo sy werk as mediese sendeling begin het. Ná 'n dienstyd van vyf jaar is hy (en sy vrou) met die oog op verdere studie in tropiese siektes en tandheelkunde in 1913 weer na Skotland. Daar het hy op 15 April van die volgende jaar (1914) beswyk aan longkanker op die jeugdige ouderdom van 32 jaar. Onder die baie deugde wat hierdie toegewyde man besit het, moet veral genoem word sy onselfsugtigheid en selfopoffering. Hy het homself nie gespaar nie, nie as geneesheer nie, en ook nie as sielesoeker nie. Iemand wat destyds saam met hom daar gewerk het, getuig dan ook van hom: “Hier volgt hy de voetstappen van zyn Meester, die het land doorging genesende de kranken en predikende het Evangelie aan verloren zielen. Onze dokter was een zielezoeker onder de heidenen. De eeuwigheid zal het openbaren hoeveel vruchtbaar zaad hy by de verpleging van het lichaam uitgestrooid heeft in de donkere zielen des lyders" (Dr. Jan Hofmeyr, Mediese Zendeling in Nyasaland).

Nog 'n seun van ds. Hofmeyr, Willie (uit sy tweede huwelik) het later as onderwyser na Njassaland vertrek, waar hy as hoof van die Normaalskool te Mkhoma jare lank diens gedoen het. In later jare het hy sowel as sy broer Charlie, naam gemaak in die onderwys in die Unie, albei as inspekteurs van skole; die laasgenoemde, oorlede in 1954, was lank hoofinspekteur van Kaapland.

Maar ook twee van ds. Hofmeyr se dogters het die sending as roeping gekies. Issie het ook na Njassaland gegaan, waar sy later met die sendingboer Frikkie van Eeden getroud is. Net soos haar broer Attie, het sy ook hier op die sendingveld (te Magwero) aan die swartwaterkoors beswyk. Lily weer het deur haar huwelik met ds. Kotie Retief van Njassaland ook die sendingsaak gedien. En die rede waarom so baie van hierdie gesin hul lewens op die sendingaltaar gelê het? In sy Attie Hofmeyr van Nyasaland, skryf ds. J.W.L. Hofmeyr: “Het spreekt vanzelf dat zulk een vader en moeder niet slechts zouden gebeden hebben, dat hun kinderen zendelingen zouden worden. De inwoners van de pastorie te Hanover ademden zekerlik een zending-atmosfeer. In de geest zien wy de jonge Attie, met zyn broeders en zusters, met diepe aandacht luisteren naar de boeiende brieven uit het Zendingveld, die oom Stefanus Hofmeyr uit de Zoutpansbergen, naar De Wekker schreeft, en die door zyne moeder Zondagavonds aan hen voorgelezen waren. Of weer by de huisgodsdienst zien wy in de geest de vader zyne kinderen uit Gods dierbaar Woord, het grootste zendingboek in de wêreld, van de zending vertellen en liefde tot de zending inprenten.” Daar het 'n sendingatmosfeer in die pastorie van Hanover geheers, en die kinders het dit van jongs af aan vrylik ingeasem.

Iemand het destyds die opmerking gemaak dat die lede van hierdie familie nie tuis sterwe nie. Die drie oudste seuns en 'n dogter het ver buite hul vaderland, een selfs in Skotland, die lewe afgelê. So was dit ook met ds. Hofmeyr self: hy moes na Hermanus gaan om daar, amper 1 000 km van sy tuiste af, te sterf. Hy is daarheen ter wille van die gesondheid van sy eggenote; en dit was terwyl hy besig was om haar te verpleeg en te versorg dat hy self krank geword en binne drie dae heengegaan het. Hy het op 21 April 1903 aan die belroos beswyk, dieselfde kwaal wat die lewe van sy eerste vrou geëis het.

Sy heengaan was baie onverwags, en dus 'n geweldige skok vir die gemeente. Hy was maar in sy 66ste lewensjaar, en het tot 'n paar dae voor sy dood skynbaar goeie gesondheid geniet. 'n Paar dae later is hy op Hanover ter ruste gelê, langs die stoflike oorskot van sy eerste vrou wat hom 20 jaar vroeër vooruitgegaan het. Vir die gemeente wat hy 26 jaar met soveel toewyding gedien het, was sy heengaan 'n gevoelige verlies. Hy het hom hier veral beywer vir die onderwys en opvoeding van die jeug in sowel die dagskool as die Sondagskool. Vir sy gemeente, wat hom liefgehad en hooggeag het, was hy nog meer as predikant: hy was 'n ware vader en raadgewer. Ook in die breër kerklike lewe sou hy baie gemis word. In die Ring van Colesberg is hy hooggeag deur die broeders wat hom dan ook met die stigting van hierdie Ring in 1881 as sy eerste voorsitter gekies het. As Ringsinspekteur van die sending en veral van die onderwys, het hy as oortuigde voorstander van hierdie twee sake, gewaardeerde dienste aan Kerk en volk bewys. Voorts was hy een van die eerste persone wat die oë van die NG Kerk oopgemaak het vir die geestelike bearbeiding van die spoorwegpersoneel. Hy het dan ook gedien in die eerste kommissie vir spoorwegbearbeiding wat die Sinode van 1897 benoem het. Verder was hy lid en jare lank penningmeester van die “Commissie voor Hulpbehoewende jongelingen". Sy tweede vrou wat hom baie jare sou oorlewe, is in die hoë ouderdom van 90 jaar op Stellenbosch oorlede, waar twee dogters (Jeanie en Annie) indertyd lektrises aan die Universiteit was. 'n Ander dogter van wyle ds. Hofmeyr, Miemie, was die eggenote van wyle ds. A.M. McGregor, jare lank leraar van onder meer die NG gemeente Drieankerbaai, Kaapstad.

Omstreeks 1904 het die here Diederick J. Jooste van die plaas Bloemhof, Jan A. van der Merwe van die plaas Gansfontein, D.F. van der Merwe en die prokureur Vikus Coetzee 'n sindikaat gevorm, en die plaas Sewefontein Nr. 2 van Gert Burger (wat op die plaas Dorings geboer) gekoop, met die doel om daarop 'n dorpie aan te lê. Maar om 'n dorp uit te lê, is water onontbeerlik. Dit was nie in genoegsame hoeveelhede aanwesig op hierdie grond nie, maar wel op Sewefontein Nr. 1, wat aan Barend Burger behoort het. Op 'n goeie aand het die lede van die sindikaat by Burger se huis om water vir die te stigte dorp aangeklop. Eers ná 'n ernstige gesprek van sowat twee uur het Burger ingewillig om 16 uur water per dag aan die sindikaat af te staan vir die aanlê van ’n dorp. Toe Burger daardie aand sy gewilligheid hiertoe te kenne gee, het lede van die sindikaat gesê: "Nou het ons somaar die dorp se naam 'Burger wil'." Dit is toe saamgesmelt tot Burgerville. 

Met genoegsame water vir besproeiing het hier, op 'n afstand van sowat 48 km van die dorp Hanover, binne afsienbare tyd 'n dorpie ontplooi wat naderhand 'n "veelbesproke" buitewyk van Hanover sou word. 

Hoewel Burgerville eers in Februarie 1907 amptelik gestig is, was daar in 1905 al in werklikheid 'n dorpie. Op versoek van Burgerville het die kerkraad van die Hanover in Julie 1905 'n bedrag van £125 geleen ten einde die bestuur daar in staat te stel om "een tydelike kerkgebouw" op te rig. Terselfdertyd het die kerkraad verlof gegee dat die twee erwe op Burgerville wat vir 'n kerk en pastorie geskenk is, in sy naam geregistreer word, mits dit geen onkoste vir die kerkraad sou meebring nie. Ook het die kerkraad 'n kommissie uit sy geledere benoem wat vir kerkdienste daar moes sorg. 

Die bestuur van kerksake te Burgerville het kort daarna 'n vaster vorm aangeneem toe die kerkraad 'n plaaslike "direksie" vir daardie doel benoem. Op sterk aandrang van Burgerville het die kerkraad in September 1906 toegestem dat die Nagmaal elke drie maande daar bedien kon word. Blykbaar het die kerkraad tog daarna gevrees dat driemaandelikse Nagmaalsvieringe Burgerville dalk "afvallig" van Hanover kon maak, want twee jaar later het hulle hierdie vergunning ingekort tot twee Nagmaalsbedieninge per jaar, te wete in Januarie en Julie. "In April en October komt de hele gemeente te Hanover saam voor het vieren van het nachtmaal," het die kerkraadsnotule van 22 Augustus 1908 gelui. 

Terselfdertyd het die kerkraad besluit dat geen basaars vir kerklike doeleindes op Burgerville gehou mag word nie. Sulke het die "direksie" van Burgerville nie aangestaan nie, met die gevolg dat die verhouding tussen hulle en die Kerkraad van Hanover nie altyd van die beste was nie. 

Toe omstreeks 1910 vir die stigting van 'n gemeente op De Aar geywer word, het die direksie van Burgerville, gesteun deur vooraanstaande plaaslike lidmate, 'n versoek tot die Hanoverse kerkraad gerig vraende om "tezamen met De Aar een gemeente te stichten". Hierdie versoek wou die kerkraad "niet in consideratie" neem nie, moontlik omdat dit die gemeente sou verswak. Volgehoue druk vanuit Burgerville het die kerkraad nietemin beweeg om bogenoemde besluite i.s. basaars en Nagmaalsvieringe te Burgerville in hersiening te neem. So byvoorbeeld het die kerkraad in 1912 toegestem dat "en deel van het Dankfeest Bazaar" jaarliks te Burgerville gehou sou word, vir "Burgerville en de onmiddellyke omliggende plaatsen". Voorts is kwartaallikse Nagmaalsvieringe toe weer toegestaan. Van 1914 af is selfs een keer per jaar lidmate op Burgerville aangeneem en voorgestel. Gertie van der Merwe, 'n dogter van Dawid Knapdaar en suster van di. Vidi en Andries van der Merwe, het baie jare lank die wyk Burgerville as orreliste gedien.

Terwyl ds. Stephanus Philippus Fouché, Hanover se predikant van 1903 tot 1919, onder taamlik moeilike omstandighede sy bes vir Burgerville gedoen het, het sy opvolger, ds. George Rudman, 'n taamlike afsydige houding teenoor hierdie dorpie aangeneem. Ds. A.P. Smit meen ds. Rudman het blykbaar "nie gehou van die gees van selfstandigheid en selfs 'onafhanklikheid' wat hierdie wyk teenoor Hanover op kerklike gebied aan die dag gelê het nie". Teen hierdie tyd het Burgerville sy eie koster, orrelis en selfs kassier gehad. Hierdie amptenare is natuurlik van tyd tot tyd deur die kerkraad van Hanover aangestel, en die kassier moes elke drie maande verslag doen aan die "hoofd kassier te Hanover". Voorts het Burgerville sy eie Sondagskool, CJV en selfs ACVV gehad. In 1921 het Burgerville verlof gevra om 'n nuwe kerk daar te bou. Vanweë "de benarde toestand op financieel gebied" en "gebrek aan fondsen in de kerkkas", wou die kerkraad nie sy toestemming hiertoe gee nie. Tog het die kerkraad ds. Rudman om "negen Zondagen in het jaar en drie maal op een dag in de week" dienste op Burgerville waar te neem. 

In die dekade ná 1920 het hierdie waterryke dorpie bemoedigend vooruitgeboer en was alle aanduidings dat dit binne afsienbare tyd Hanover, en later selfs De Aar, na die kroon sou steek, aldus ds. A.P. Smit. Hanover het wel redelik sterk water gehad, maar lê nie teen die spoorlyn nie, terwyl De Aar die voordeel van die spoorbaan gehad het, maar deur 'n steeds toenemende skaarste aan water gekortwiek is. 'n Rooskleurige toekoms het dus op Burgerville gewag. 

In 1952 het dr. E.A. Venter in "De Aar – Stad van die toekoms" geskryf: "Teen 1933 was Burgerville, 21 myl vanaf De Aar, 'n rustige en lommerryke dorpie met baie planne en ideale vir die toekoms. Heelwat mooi woonhuise het reeds verrys, bome is geplant en strate is aangelê. Die lidmate van die Ned. Geref. Kerk het al hul eie kerksaal gehad; 'n skool, 'n poskantoor en voorts alle gebruiklike publieke kantore het reeds diens gelewer aan die samelewing. Sakeondernemings het begin verrys. Burgerville het sy eie dorpsbestuur gehad. Sy onuitputlike watervoorrade, in teenstelling met die haglike (water-) posisie op De Aar, het grootse verwagtings geskep by sy inwoners. Reeds op 8 Februarie 1907 gestig, het die dorpie teen 1921 'n bevolking van 295 gehad." 

Maar reeds met die gemeente Hanover se eeufees in 1955 skryf ds. Smit: "En tog, as die reisiger vandag daar verbygaan, dan sien hy net 'n 'spookdorp' – Burgerville is afgebreek tot op die grond! Heel tekenend verwys die plaaslike Kleurlinge dan ook na Burgerville as die 'stukkende dorp'." 

Die groot spoorwegdorp De Aar se boorgate het sedert 1929 een ná die ander ingegee, en toe alle planne ter oplossing van hierdie waterskaarste een ná die ander misluk, het De Aar se stadsvaders Burgerville in 1935 met sy waterbronne en al uitgekoop. Hierdie Burgerville-waterskema, waardeur sowat 175 000 gelling (662 500 liter) water met 'n seweduim-pyplyn na De Aar sou vloei, is op 25 September 1936 voltooi teen 'n koste van £61 165. Dr. E.A. Venter skryf: "En terwyl die kosbare vog langs die pyplyn vervoer is, is die lewenskrag van Burgerville as ’t ware oorgeplant op De Aar. Terwyl Burgerville ál meer 'n plek van verlatenheid en vervalle murasies geword het, het De Aar 'n rysige skoonheid begin ontplooi. Die tragedie van Burgerville het die triomf van De Aar geword." Ds. Smit skryf: "En so moes Burgerville sterwe sodat De Aar kon lewe!" 

Onmin het nie uitgebly nie. Onder die grond wat die dorp De Aar uitgekoop het, was ook die kerkplein (met die kerkgebou daarop) en die pastorie-erf waarvoor £150 en £40 onderskeidelik betaal is. Die kerkraad van Hanover wou ook die kerkhof aan die munisipaliteit van De Aar verkoop, maar laasgenoemde het nie hiervoor kans gesien nie. Die verkoop van hierdie kerkeiendom het plaaslik groot ontevredenheid (en selfs 'n mate van verbittering) veroorsaak, waarvan daar dekades later nog tekens was. 

Die vriende van Burgerville het agterna probeer om minstens die kerkgebou terug te koop, maar nie daarin geslaag nie. Selfs 20 jaar later het sommige mense geglo ds. Rudman sou die munisipaliteit versoek het om nie die kerkgebou aan Burgerville se mense af te staan nie. Ds. Smit voer aan daar is duidelike bewyse uit die kerkraadsnotule van Hanover dat selfs die kerkraad op ’n tydstip probeer het om die kerkplein terug te koop, of minstens die vrye gebruik van die kerkgebou vir kerklike doeleindes wou verseker. Maar ook hiervan het niks tereggekom nie, en teen Maart 1936 moes die kerkgebou vir goed aan die stadsraad van De Aar afgegee word. 

Die kerkraad het darem die meubels in die kerkie uitgehou. Hieroor was daar toe onenigheid tussen Burgerville en Hanover. Eersgenoemde wou hê die meubels moes in die gebou bly vir gebruik met wyksdienste, maar die kerkraad het in September 1936 besluit "om die meubels te verwyder en die banke aan persone te gee wat dit geëis het". Luidens die kerkraadsnotule van 7 September 1936 is 'n kommissie aangestel om die meubels te verwyder en die orrel te verkoop. Die banke sou in die CJV-saal op Hanover geplaas word; die kerkklok sou na die Armesorgkommissie gaan vir gebruik van die lede van die NG Kerk by die diamantmyne te Brakrivier, terwyl die Kanselbybel aan br. J.F. Celliers van De Aar geskenk sou word. En so is Burgerville ook kerklik "afgetakel"."
In 1950 het die munisipaliteit van De Aar 'n lokaal vir die hou van wyksdienste te Burgerville beskikbaargestel.

Nog in ds. Hofmeyr se sterfjaar is ds. S.P. Fouché bevestig en in sy tyd is die sierlike kerkgebou opgerig. Hy bly hier tot 1919 en sy opvolger, ds. G.E. Rudman, tot 1937. Daarna kom dr. J.H. Kritzinger, maar word kort daarna ’n professor aan die NG Kerk se teologiese fakulteit, Pretoria; ds. G.C. le Roux (1938–'42); R.J.N. van Tonder (1942–'48), in wie se tyd die pastorie deur ds. Burgers gebou, gesloop is (1944) en die nuwe ingewy is; J.S. Louw (1949 ontvang).




</doc>
<doc id="104211" url="https://af.wikipedia.org/wiki?curid=104211" title="Drawidiese tale">
Drawidiese tale

Die Drawidiese tale is 'n taalfamilie wat veral in Suid-Indië en Noord-Sri Lanka asook in kleiner mate in dele van Sentraal- en Oos-Indië, Pakistan, Nepal en Bangladesj versprei is. Dit omvat 27 tale wat deur sowat 220 miljoen mense gepraat word. Die Indo-Ariese tale, wat veral in Noord-Indië gepraat word, is nie met die Drawidiese tale verwant nie, maar deur duisende jare se taalkontak het hulle talle gemeenskaplike kenmerke ontwikkel. Dit vorm 'n eie taalfamilie. In ruil daarvoor het die meeste van die huidige Drawidiese tale veral uit Sanskrit, die Hindoeïsme se klassieke taal, baie woorde ontleen.

Die vier grootste tale (volgens moedertaalsprekers) is: Telugu (74 miljoen), Tamil (69 miljoen), Kannada (38 miljoen) en Malayalam (34 miljoen). Daarbenewens word Brahui oorwegend in Pakistan en Kurukh in Nepal gepraat. Sommige tale soos Malayalam en Tamil het deur die verlede twee eeue heen deur migrasie ook in lande soos Singapoer (albei tale), Mauritius en Maleisië (beide Tamil) gebruiklik geword. Daar bestaan ook 'n Tamil-bevolking in die Suid-Afrikaanse provinsie KwaZulu-Natal.





</doc>
<doc id="104213" url="https://af.wikipedia.org/wiki?curid=104213" title="Dramagebou, UP">
Dramagebou, UP

Die Dramagebou op die Hatfieldkampus van die Universiteit van Pretoria was voorheen die woonkwartiere van die personeel van die Christian Brothers’ College (CBC). Dié gebou met sy pragtige argitektoniese pilare aan die vooraansig is in 1928 deur Cowin, Powers en Ellis van die firma Clark & Downie (Edms) Bpk gebou. Die Universiteit het die gebou in 1968 bekom en teen 1969 het dit verskeie departemente gehuisves insluitend Argeologie, Afrikatale en Antropologie. In 1982 het die gebou die tuiste van die Dramadepartement geword. Die gebou wat in 'n U-vorm gebou is, en toon elemente van die Neo-Romaanse styl. Dramastudente repeteer gereeld aan toneelstukke en opvoerings in die opelug binnehof van die gebou.


</doc>
<doc id="104215" url="https://af.wikipedia.org/wiki?curid=104215" title="Ekonomiese- en Bestuurswetenskappe-gebou, UP">
Ekonomiese- en Bestuurswetenskappe-gebou, UP

Die Fakulteit Ekonomiese en Bestuurswetenskappe aan die Universiteit van Pretoria het in die laat 1980s hul eie gebou op die Hatfieldkampus bekom. Dit is ontwerp om as skakel te dien tussen die ouer geboue aan die noordekant en meer die moderne geboue aan die suidekant van die kampus. Die langwerpige, smal gebou toon elemente uit verskillende style insluitend Post-Romaanse Herlewing met elemente van die Ou Letteregebou soos die kloktoring en die boogstukture en selfs elemente van die Pretoriase Baksteentradisie. Die argitek, Samuel Paul, was ’n alumnus van die universiteit. Die gebou is in drie fases gebou – die eerste twee fases is in Augustus 1989 voltooi en die laaste fase in Julie 1990. Die hoofgebou is deur voormalige President FW de Klerk in Maart 1991 geopen. Die gebou huisves die Sanlam-ouditorium, wat as ’n konferensiesentrum gebruik word, asook die kantore vir die VSR. 


</doc>
<doc id="104218" url="https://af.wikipedia.org/wiki?curid=104218" title="Informatorium, UP">
Informatorium, UP

Die Informatorium op die Hatfieldkampus van die Universiteit van Pretoria is 'n rekenaarsentrum met 13 rekenaarlaboratoriums en ongeveer 780 werkstasies, wat aan die UP Intranet en die Internet gekoppel is. Elke student kry 200 megagreep gratis Internetdata per jaar en meer data kan by die KDS aangekoop word. Die Informatorium is in die Inligtingtegnologiegebou aan die suidelike kant van die Hatfieldkampus geleë.


</doc>
<doc id="104219" url="https://af.wikipedia.org/wiki?curid=104219" title="Inligtingstegnologiegebou, UP">
Inligtingstegnologiegebou, UP

Die Inligtingstegnologiegebou op die Hatfieldkampus van die Universiteit van Pretoria het aanvanklik eers bekend gestaan as die
Opvoedkunde- en Regsgeleerdheidgebou. Dit is deur die argitekfirma Louw, Marais, Marquard en Kuhn ontwerp, en is in 1981 geopen om beide die Fakulteite Regsgeleerdheid en Opvoedkunde te huisves. Sedertdien het albei fakulteite na ander geboue verhuis – die Fakulteit Opvoedkunde het in 2002 na die Groenkloofkampus verskuif en die Fakulteit Regsgeleerdheid het in 2005 hul intrek in die nuwe Regsgeleerdheidgebou geneem. Die gebou word tans deur die Departement Inligtingtegnologie en Onderwysinnovasie gebruik. Dit huisves groot rekenaarlaboratoria wat bekend staan as die "Informatorium". Die Departmente Rekenaarwetenskappe, Informatika, Inligtingswetenskappe en Statistiek is ook hier gevestig.


</doc>
<doc id="104220" url="https://af.wikipedia.org/wiki?curid=104220" title="Indo-Europese fabel">
Indo-Europese fabel

Die Indo-Europese fabel is in 1868 deur die taalkundige August Schleicher in 'n herboude Indogermaanse oertaal geskryf. Schleicher wou met hierdie teks nie slegs enkele gerekonstrueerde woorde nie, maar ook 'n voorgestelde sinsbou in die verhaal tot stand bring. Aanvanklik het Schleicher gepoog om uit die bestaande tekste na die oertaal oor te vertaal, maar dit het nie geluk nie, juis omdat die hoeveelheid vasgestelde en beskikbare Indo-Europese oerwoorde vir die doel te gering was. Hy besluit toe om sommer self sy eie verhaaltjie te skryf.

Die eerste heruitgawe verskyn in 1939 deur Hermann Hirt en die tweede in 1979 deur Winfred P. Lehmann en Ladislav Zgusta. In 1997 verskyn 'n verdere hersiening deur Douglas Quentin Adams in die "Encyclopedia of Indo-European Culture" (1997:501), in 2007 nog een deur Frederik Kortlandt en nog 'n hersiening in 2008 deur Rosemarie Lühr. Daarna volg Euler (2009), Voules & Barrack (2009), Melchert (2009) en Byrd (2013).

"Schleicher (1868)"

Avis akvāsas ka

"Schleicher se Duitse vertaling sonder die ontbrekende [Duitse] woorde (1868)"

Schaf und rosse

"Hirt (1939)"

Owis ek’wōses-kʷe

"Lehmann en Zgusta (1979)"

Owis eḱwōskʷe

"Adams (1997)"

Hóu̯is hék̂u̯ōs-kʷe

"Kortlandt (2007)"

ʕʷeuis ʔkeuskʷe

"Lühr (2008)"

hówis hék’wōske

"Euler (2009)"

Awiz eχwôz-uχe

"Voyles & Barrack (2009)"

Owis eḱwōs kʷe

"Melchert (2009)"

H₂ówis (h₁)ék̂wōs-kʷe

"Byrd (2013)"

H₂óu̯is h₁éḱu̯ōs-kʷe

(Das) schaf und (die) rosse

Die skaap en die perde

Aanvanklik is die rekonstruksie van 'n oertaal as suiwer tydverspilling en spekulasie beskou, hoewel hierdie uitkyk later sou verander.

De Groot beskou in sy "Inleiding tot de algemene taalwetenschap" (1964) die rekonstruering van 'n oertaal as nodig, hoewel foute beslis sal gemaak word, juis omdat die mens 'n taal in wese inlees, as't ware 'n kunstaal skep en daar geen klinklare bewyse is waarteen mens so 'n herboude oertaal kan opweeg nie:




</doc>
<doc id="104221" url="https://af.wikipedia.org/wiki?curid=104221" title="Toyota Celica">
Toyota Celica

Die Toyota Celica is 'n reeks sportmotors wat deur Toyota vervaardig word.


</doc>
<doc id="104222" url="https://af.wikipedia.org/wiki?curid=104222" title="Toyota FJ Cruiser">
Toyota FJ Cruiser

Die Toyota FJ Cruiser is 'n retrogestileerde sportnutsvoertuig wat se stilering op die ou FJ40 Land Cruiser geskoei is.


</doc>
<doc id="104223" url="https://af.wikipedia.org/wiki?curid=104223" title="Mercedes-Benz M111 enjin">
Mercedes-Benz M111 enjin

Die M111-enjinfamilie is 'n inlynviersilinder motorenjin van Mercedes-Benz, wat vanaf 1992 tot 2003 gebou is. Sy debuut was in die Mercedes-Benz E-klas (W124) van 1992. Die enjin se afmetings is relatief oorhaaks en beskik oor 4 kleppe per silinder.

Die M111.920 is 'n 1.8 L (1799 cc) 16-klepenjin. Sy kraglewering is 90 kW (122 pk).

Aanwendings:

Die M111.940 is 'n 2.0 L (1998 cc) 16-klepenjin met 'n boor en slag van 89.9 x 78.7 mm en drukverhouding van 9.6:1. Dit produseer 100 kW (136 pk) se krag en 190 Nm se wringkrag.

Aanwendings:

In teenstelling met die 102, 103 en vroeë 104 reeksenjins, maak hierdie enjin nie gebruik van meganiese inspuiting nie, maar wel van Siemens se PEC/PMS enjinbestuurstelsel, wat brandstof- en vonkbestuur integreer.

Dit is 'n tipe spoeddigtheidstelsel, omrede die mengselvorming afhanklik is van die enjinspoed, TPS hoek, en spruitstukdruk.

Inspuiters werk in pare (luier, ligte vrag), of almal (volvrag).

Dit maak gebruik van 2 ontstekingsklosse en geen ontstekingsverspreider. Silinders word in pare gevuur (dubbele vuur) – 1 en 4 saam en 2 en 3 saam. Die krukasposisiesensor bespeur die beweging van twee radiaal geplaaste plate op die vliegwiel, waarvan die een gemagnetiseer is en die ander een nie. Dus ontvang die enjinbestuurstelsel akkurate inligting oor watter groep silinders om te vuur, en watter groep inspuiters om te spuit.

Soortgelyk aan die M111.940 enjin, maar in latere jare gebruik. Die kraglewering is 100 kW (134 pk) en maksimum wringkrag is 190 Nm.

Aanwendings:


</doc>
<doc id="104225" url="https://af.wikipedia.org/wiki?curid=104225" title="Geneefse Internasionale Motorskou">
Geneefse Internasionale Motorskou

Die Geneefse Internasionale Motorskou (Frans: "Salon international de l'auto") is 'n jaarlikse motorskou tydens Maart gehou in Genève, Switserland. Die motorskou word georganiseer deur die Organisation Internationale des Constructeurs d'Automobiles ("Internasionale Organisasie van Motorvoertuigvervaardigers") en word beskou as 'n belangrike internasionale motorskou. Die skou is vir die eerste keer in 1905 gehou.

In 2015 is die 85ste Geneefse Motorskou gehou vanaf 5 tot 15 Maart.

Die volgende Motors is daar onthul:


</doc>
<doc id="104226" url="https://af.wikipedia.org/wiki?curid=104226" title="Greenpeace">
Greenpeace

Greenpeace (letterlik: "groen vrede") is 'n internasionale nie-regeringsorganisasie wat vir die beskerming en bewaring van die omgewing werk. Die organisasie is in 1971 in Vancouver, Kanada gestig. Dit het sedertdien internasionaal uitgebrei en het tans nasionale kantore in 46 lande. Greenpeace se hoofkantoor is in Amsterdam in Nederland gesetel.

In die 1980's ontvang Greenpeace internasionale aandag nadat die Franse intelligensiediens die Rainbow Warrior, een van Greenpeace se skepe, in die Auckland-hawe gebombardeer en gesink het. Een persoon is tydens die voorval oorlede. In die daaropvolgende jaar het Greenpeace tot een van die grootste omgewingsorganisasies ter wêreld ontluik.

Greenpeace is bekend vir sy direkte aanslag en is al as die mees sigbare omgewingsorganisasie ter wêreld beskryf. Die organisasie het al menige omgewingskwessies aan die openbare klok gehang, en oefen druk op beide die privaat en die openbare sektor uit.



</doc>
<doc id="104229" url="https://af.wikipedia.org/wiki?curid=104229" title="Guzheng">
Guzheng

'n Guzheng of gu zheng (, of eenvoudig genoem zheng (箏, "gu" 古 beteken "oud" of "argaïes"), is 'n Chinese snaarinstrument. Dit het 18 of meer snare en skuifbare brûe. Die moderne guzheng het gewoonlik 21 snare en brûe. Die "vingerpunte" (genoem "DaiMao") word gewoonlik deur musikante gebruik om die guzheng te speel en word algemeen van die doppe van skilpaaie gemaak.

Die "guzheng" is die voorvader van verskeie Asiatiese snaarinstrumente, soos die Japannese "koto".


</doc>
<doc id="104230" url="https://af.wikipedia.org/wiki?curid=104230" title="Ismail Mahomed">
Ismail Mahomed

Ismail Mahomed is in Pretoria gebore in Julie 1931. Hy het sy skoolloopbaan daar voltooi en gekwalifiseer as 'n prokureur, maar was egter van die Pretoria Balie uitgesluit, omdat slegs blankes destyds toegelaat was.

In 1991, ná die ontbanning van die African National Congress, was hy die eerste nie-blanke persoon in Suid-Afrika se geskiedenis om 'n permanente regter van die Hooggeregshof te word.

Mahomed het 'n groot bydrae in afgeleë gebiede gelewer, waar hy landelike gemeenskappe teen apartheidswette verteenwoordig het. Hy was nie, as 'n Indiër, toegelaat om in hotelle of in sekere provinsies soos die Oranje-Vrystaat te bly nie, en moes dikwels groot afstande reis om akkommodasie te vind.

Verslae toon dat Ismail Mahomed tussen 1975 en 1991 meer as enigiemand anders gedoen het om administratiefreg in Suid-Afrika te vorm. In Oktober 1996 is hy deur die Regsdienskommissie aangestel as die eerste Hoofregter van die nuwe demokratiese Suid-Afrika. Hy het ook die posisie van adjunkpresident van die Konstitusionele Hof vervul.

In Augustus 1999 het hy ge-oordeel oor die Patricia de Lille-saak, toe die ANC haar aangekla het van wangedrag in die Parlement. Hy het haar skorsing verwerp en die noodsaaklikheid vir onafhanklikheid van die regestelsel en die regering beklemtoon.

Hy was ook Regter van die Appèlhof en gesamentlik verantwoordelik vir 'n nuwe geregtelike gedragskode. Hy was instrumenteel in die opstel van die voorstel vir 'n dissiplinêre meganisme vir regters. Ismail Mahomed het ook as Hoofregter van Namibië gedien nadat hy Hoofregter van Suid-Afrika geword het.

Ismail Mahomed het op die ouderdom van 68 aan pankreakanker gesterf.

Justice Mahomed-straat (voorheen bekend as Walker-/Charlesstraat) in Pretoria is in 2012 na hom genoem.


</doc>
<doc id="104232" url="https://af.wikipedia.org/wiki?curid=104232" title="Johannes Ramokhoase">
Johannes Ramokhoase

Johannes Slo Ramokhoase is gebore in die ou Eersterus voordat inwoners verskuif is na Mamelodi, en was die eerste swart burgemeester van Pretoria.

Hy het 'n BA-graad, met Engels en sielkunde as hoofvakke, en hy het sy honneursgraad in Engels voltooi. As 'n ANC-raadslid was Ramokhoase ook die skoolhoof van die Mamelodi Hoërskool.

In 1995, op die ouderdom van 44, klop hy die Vryheidsfront se raadslid Wikus Theron, om die eerste swart burgemeester van Pretoria te word, nadat die Nasionale Party nie 'n kandidaat aangewys het nie.

Hy het 'n instrumentele rol gespeel in die samesmelting van die ou Stadsraad van Pretoria met die plaaslike munisipaliteite van Mamelodi, Atteridgeville en ander omliggende gebiede.

Johannes Ramokhoase-straat (voorheen bekend as Proesstraat) in Pretoria is in 2012 na hom vernoem.


</doc>
<doc id="104234" url="https://af.wikipedia.org/wiki?curid=104234" title="Pieter Stofberg">
Pieter Stofberg

Ds. Pieter Barend Jacobus Stofberg (Goudini Rawsonville, Kaapkolonie, 3 Oktober 1869 – Robertson, Kaapkolonie, 7 Junie 1907) was 'n predikant en een van die mees begaafde en bekwame sendelinge van die Nederduitse Gereformeerde Kerk. Deur sy ernstige bepleiting het die Kaapse Kerk ontwaak tot die besef van die dringende noodsaaklikheid van 'n inboorling-opleidingskool, wat kort ná sy dood opgerig en na hom genoem is.

Stofberg het sy arbeid op Mochudi in Betsjoeanaland op 13 Augustus 1898 begin en ontwikkel die werk daar in 'n groot mate, veral danksy sy groot en heilige gawes. Hy is getrou bygestaan deur sy "teerbeminde gade", Annie Hofmeyr (1871–1899), die dogter van dr. Servaas Hofmeyr, wat reeds in hul eerste jaar in die buiteland deur die koors (malaria) afgemaai is nadat hulle slegs agt maande in die sendingveld gearbei het. In Maart 1904 kon ds. Stofberg die voorreg smaak om 'n groot en sierlike kerkgebou met duisend sitplekke teen 'n koste van £2 000 in te wy. Die geld is op bevel van die opperhoof van die plaaslike stam deur die mense self byeengebring. Maar die Mochudi-sending kon sy ywerige en toegewyde arbeider nie lank behou nie, want hy het juis besluit om die aanbod van die Buitelandse Sendingkommissie van die nuwe werkkring in Masjonaland, deur die Berlynse Sendinggenootskap aan die NG Kerk oorgemaak, te aanvaar toe hy siek word en ná 'n smartvolle lyding, wat hy met geloof en geduld verduur het, op Robertson oorlede is op 7 Junie 1907. Op die Sinode van die Kaapse Kerk van 1906 het hy met groot erns die behoefte aan 'n inrigting vir die opleiding van evangeliste bepleit. Nie lank ná sy dood nie is sy wens vervul toe op 1 Oktober 1908 aan die Vaalrivier in die distrik Heilbron, Oranje-Vrystaat, die Stofberg-gedenkskool, na hom genoem, geopen word met die doel om inboorling-onderwysers, -evangeliste en -sendelinge op te lei. 

Pieter Stofberg is op 3 Oktober 1869 op Goudini in die Kaapkolonie gebore. Sy vader was Hendrik Christoffel Stofberg (1835–1912) van Goudini (Rawsonville) en sy moeder Maria Hester Gertruida Botha (1837–1914). In 1890 behaal hy die B.A.-graad aan die Victoria-kollege op Stellenbosch en verwerf daarna as buitemuurse student die B.D.-graad aan die Universiteit St. Andrews, Skotland. Hierna voltooi hy sy kursus aan die teologiese kweekskool op Stellenbosch en word op 27 September 1894 as predikant gelegitimeer.

Kort nadat die goudvelde op die Witwatersrand geproklameer is, het die prospekteerder Pieter Kilian op Vogelfontein ook goud ontdek en is Boksburg, genoem na die staatsekretaris W.E. Bok, in 1887 op hierdie plaas aangelê. Ná die gemeentes Johannesburg (1887), Krugersdorp (1890) en Langlaagte (1892), is Boksburg as vierde gemeente aan die Rand, en die eerste aan die Oos-Rand, gestig met ds. A.J. Louw van Heidelberg, Transvaal, as konsulent. 

In Desember 1894 is die eerste kerkgeboutjie ingewy en op 26 Januarie 1895 is ds. Stofberg as die eerste predikant bevestig. Ds. Stofberg het veral te kampe gehad met 'n snelgroeiende bevolking aan die Oos-Rand, wat gestrek het oor 'n afstand van meer as 60 km van Germiston in die weste tot by Delmas in die ooste. Sy dienstyd hier was egter van korte duur, want op 31 Mei 1898 vertrek hy na Mochudi in die destydse Betsjoeanaland (nou Botswana) as sendeling onder die Bakgatla. 

Eerw. Pieter Brink van Wellington het enkele jare lank as ds. Henri Gonin se assistent op die sendingstasie Saulspoort, sowat 65 km noord van Rustenburg, onder die Bakgatlastam gewerk. toe die ou kaptein Gamjan, kaptein Lentswe (Linchwe) se vader, met die grootste deel van sy volk na die Pilanesberg trek, het eerw. Brink hom daarheen gevolg en enkele jare onder hulle gewerk. Nie lank daarna nie het Gamjan nog dieper die woestyn ingetrek en 'n ander stam verslaan, maar die onverskrokke sendeling, wat onlangs sy vrou verloor het, het hom ook derwaarts gevolg. Die plek wat die stam en hul sendeling bereik het, staan sedertdien as Mochudi bekend. Eerw. Brink het sy eerste indrukke van die ou kaptein se kraal as volg beskryf (uit die Nederlands vertaal): "Ons was nog nie lank uitgespan nie, toe ek die koppies begin beklim om 'n duidelik beeld van die ligging van die plek te kry. Ek is egter telkens teleurgestel, want daar was steeds hoër punte wat gedurig die uitsig belemmer het. Enige dae later het na die hoogste koppie gestap wat taamlik ver van die kraal verwyder is. Ek moes twee uur ver deur bosse en struike stap, deur gate en spelonke my weg deurdring ten einde my doel te bereik. Eindelik kom ek toe op die kruin van die hoogste koppie te staan waar ek 'n krans hoër as die bome gevind het en wat gemaklik uitgeklim kon word. Van hierdie plek af het ek 'n fraai uitsig oor die groot Kalahariwoestyn met haar onafsienbare vlaktes, geheel bedek met donker groen bome en bosse, wat herinner aan 'n groen see. Daar sit ek toe op 'n hoë rots, menslik gesproke heeltemal eensaam en alleen in die doodstil woestyn, waar net die blare van die bome, deur die sagte suidewind beweeg, hulle laat hoor. Wat ek daar gevoel het, kan ek nie beskryf nie. Die gedagte aan die duisende heidene wat in die grote woestyn om my ronddwaal, die gedagte aan die sending van ons Kerk en aan die werk wat ek kom doen het, die gedagte aan my dierbare vrou daarbo – sulke gedagtes het my hele siel vervul. Hoe leeg het my wêreld nou geword! Hoe vreemd voel ek my daarin! Ek was alleen en tog nie alleen nie, want die Here was met my as 'n sterke Held." Toe eerw. Brink na die kaptein se kraal terugkeer, het hy hom "geheel beschonken" aangetref. Veel hulp het hy dus nie van hom gekry nie, maar die sendeling het sy werk moedig voortgesit. Later het hy in die huwelik getree met 'n mej. Rousseau, wat 12 jaar lank te midde van vele ontberinge en opofferinge saam met eggenoot gearbei het op die sendingstasie Mochudi, waarvan die jong egpaar die stigters was. 

Ná eerw. Brink se dood het eerw. Beyer, 'n Duitse sendeling, op Mochudi kom arbei. Hy het egter nie lank gelewe nie en ná sy vertrek moes die toegewyde en moedige Debora Retief twee jaar lank die werk aan die gang hou tot 'n sendeling weer gestuur kon word, maar ds. Willie Neethling is oorlede slegs 10 maande nadat hy na Mochudi gekom het. Hy is oorlede drie uur nadat hy ernstige beserings opgedoen het toe hy van die kerk se gewel afgeval het terwyl hy tydens 'n storm daarna gaan omsien het.

Die Buitelandse Sendingkommissie van die Kaapse Kerk het ds. Stofberg beroep om sy ou klasmaat, William James Neethling, op te volg as sendeling onder die Bakgatlastam op Mochudi. Kort ná die aanvaarding van dié beroep, trou Stofberg in Johannesburg met Anna Hofmeyr (17 Augustus 1871 – 23 Maart 1899), die dogter van dr. Servaas Hofmeyr van Montagu. Voor haar huwelik het sy onderwys gegee en in Engeland opleiding as verpleegster en evangelisasie-werkster ontvang. Op 31 Julie 1898 is die egpaar op Stellenbosch na hul nuwe werkkring afgevaardig waar ds. Stofberg op 13 Augustus 1898 deur ds. Henri L. Gonin op Mochudi bevestig is. 

Die eerste paar maande van ds. en mev. Stofberg se dienstyd is deur groot hongersnood onder die inboorlinge gekenmerk. Naas die sendingwerk, onderwys en geneeskundige hulp, moes die egpaar dus ook vir noodleniging sorg. Slegs agt maande ná hul aankoms sterf sy vrou onverwags aan die koors (malaria). Ten spyte van dié tragiese verlies sit ds. Stofberg sy taak met ywer voort tot 'n tweede terugslag die sendingstasie sewe maande later tref met die uitbreek van die Tweede Vryheidsoorlog. Op 22 Oktober 1899 is al die blanke lede van die sendingpersoneel deur die Britse troepe gevange geneem en na Bulawayo in Suid-Rhodesië gestuur. Later is hulle toegelaat om na die Kaapkolonie of Transvaal te gaan, terwyl slegs een, Debora Retief, toestemming kon kry om na Mochudi terug te keer.

Ds. Stofberg vertrek gevolglik in Junie 1901 na Europa om 'n kursus in geneeskunde te volg. Van die begin van 1902 af tot die einde van die oorlog tree hy as kapelaan van die Boerekrygsgevangenes in Portugal op. Hy keer in Julie 1902 na Suid-Afrika terug en hervat die volgende maand sy werk op Mochudi. Tydens sy afwesigheid het 'n reeks ongelukkige gebeurtenisse langs die grens tussen Transvaal en Betsjoeanaland plaasgevind. Hoewel die Bakgatla onder hul opperhoof, Lentswe (Linchwe), aanvanklik neutraal wou bly, is hulle tog aan die Britse kant in die Driejarige Oorlog betrek. Dit het uitgeloop op 'n aanval – bekend as die moord van Derdepoort – sonder Britse magtiging deur Bakgatla en ander Tswana op 'n Boerelaer op 25 November 1899; die verbranding (as vergelding) van die inboorlingstatte langs die Maricorivier deur die Boere, en herhaalde rooftogte deur die inboorlinge op die plase aan die grens. Hierdie gebeurtenisse, tesame met die langdurige afwesigheid van die sendelinge, het die sendingwerk benadeel en die verhouding tussen die wit en swart mense versteur. Dit het Stofberg, wat 'n Afrikaner met sterk nasionale gevoel was, in 'n moeilike posisie geplaas.

Nogtans het Lentswe die leiding in verband met die oprigting van 'n groot nuwe kerkgebou geneem wat in Maart 1904 in gebruik geneem is teen 'n koste van £2 000, wat hy self onder sy mense bymekaargemaak het, terwyl 'n nuwe skoolgebou in Junie 1906 voltooi is. 

Gedurende sy dienstyd op Mochudi het ds. Stofberg etlike beroepe na makliker standplase in Suid-Afrika en selfs een in Londen van die hand gewys. Omstreeks 1906 het hy hom verloof aan Helen Elizabeth Hofmeyr (Somerset-Oos, 24 Mei 1880 – Somerset-Oos, 18 Augustus 1964), die tweede jongste van ds. J.H. Hofmeyr van die NG gemeente Somerset-Oos se 13 kinders van wie 12 volwassenheid bereik het. Sy was orreliste op haar tuisdorp en is op 25 Maart 1911 met Oswin Boys Bull getroud. Kort ná sy verlowing besluit ds. Stofberg om as sendeling na Gutu, in Masjonaland, te gaan.

In Februarie 1907 was hy egter in 'n ongeluk op Mochudi betrokke en spoedig het dit geblyk dat hy 'n ongeneeslike kwaal opgedoen het (prof. G.B.A. Gerdener beskryf dit as "'n geheimsinnige en ongeneeslike siekte"). Ná 'n siekbed van etlike maande waartydens hy swaar gely het, sterf hy in Junie 1908 aan die woning van sy suster op Robertson en word op Worcester begrawe.

Die Stofberg-gedenkskool is op 1 Oktober 1908 naby Viljoensdrif in die Noord-Vrystaat gestig nadat die Sinodes van die gefedereerde Nederduitse Gereformeerde Kerke in Suid-Afrika eenparig besluit het om 'n opleidingskool vir swart predikante, evangeliste en onderwysers op te rig. Dit is na ds. Stofberg genoem na aanleiding van sy welsprekende pleidooi op die Kaapse Kerk se Sinode van 1906. Die klas vir evangeliste het begin met een dosent en een student. Die lektor was ds. Andrew Hofmeyr (1866–1936), die eerste hoof van die instelling, wat in dié amp aangebly het tot sy aftrede in Desember 1934, toe hy opgevolg is deur sy tweede oudste seun, ds. H. Murray Hofmeyr (1898–1977, later rektor van die teologiese skool aan die Universiteit van die Noorde). 'n Groot instelling met talle onderafdelings het mettertyd ontwikkel.

Vroeg in 1956 het die Nasionale Party-regering die normaalkollege kragtens die Wet op Bantoe-onderwys (Wet. No. 47 van 1953) oorgeneem toe daar 16 personeellede en 364 in dié afdeling was. In die laerskool, wat as oefenskool vir die normaalkollege gedien het, was daar ses onderwysers en 326 leerlinge. Einde 1959, toe daar vier lektore en 120 studente in die teologiese skool was, moes die Stofberg-gedenkskool verskuif na 'n "bantoe-gebied" omdat dit in 'n blanke groepsgebied geleë was. Tot in daardie stadium is 84 predikante, 651 evangeliste en sowat 1 100 ten volle opgeleide onderwysers aan die skool opgelei. Die verslag van die Sinodale Sendingkommissie wat voor die Sinode van die NG Kerk van Transvaal van 1957 gedien het, het die omstandighede van destyds as volg beskryf: "Soos reeds gemeld moet al drie opvoedingsinrigtings (Stofberg-gedenkskool, Bethesda-normaalskool en Emmarentia Geldenhuys-skool) óf gesluit óf verskuiwe word binne vyf jaar omdat hulle volgens die Groepsgebiedewet swart kolle binne die wit kolle is, of inrigtings binne blanke gebiede. Na lange onderhandelinge met die Naturellasake Departement het dit geblyk noodsaaklik te wees, niks kon gedoen word om dit te voorkom nie. Die Besture het toe deur memorandums en onderhandelinge met die Departement probeer om die beste daarvan te maak deur uit te vind waarheen verskuiwe kon word en wat vir die Kerk die voordeligste sal wees om te doen en tog nog sy deel aan die opvoeding te behou sover dit enigsins moontlik is. Die Regering was baie toegeeflik, altyd genaakbaar en het die besture met die beste advies bedien. 

"Stofberggedenkskool se Normaalskool-studente sal opgeneem word in die inrigtings van die Staat soos byvoorbeeld by Thaba Nchu in die Vrystaat en ’n moontlike opleidingskool in die Pietersburg-distrik. Die Teologiese afdeling van Stofberg, t.w. die opleiding van evangeliste en inboorlingleraars moet deur die Kerk voorsiening voor gemaak word; grond sal deur die Staat op trustgronde geskenk word en okkupasiereg verleen word om die kerklike geboue daar op te rig. Ruimte sal genoeg wees vir die bou van al die nodige geboue, klaskamers, hostels, privaatwonings, ens. Die Staat sal dit verwelkom as die Kerk sy inrigtings by hul opvoedingsinrigtings plaas vir die goeie invloed van sy leerlinge en studente. Die Kerk aan die ander kant sal dankbaar wees as hy van die Staat se opvoedingsinrigtings kan gebruik maak vir die akademiese opleiding van sy teologiese studente. Oor die verkoop van die gronde en geboue van Stofberg moet die vier Gefedereerde Kerke besluit."

Sedert 1960 is die opleiding voorgesit op vier verskillende plekke. Die teologiese afdeling van die oorspronklike skool het na Turfloop naby die huidige Polokwane in die destydse Noord-Transvaal verskuif (waar die NG Kerk en die Hervormde Kerk saamwerk); 'n nuwe teologiese seminarium is op Witsieshoek in die Vrystaat gestig en die seminariums op Dingaanstat in Natal en Decoligny by Umtata by die nuwe skema ingelyf. Dié vier instellings is deur 'n sentrale bestuur beheer waarin die streeksinodes van die NG Kerk en die sendingkerke verteenwoordig is. Elke instelling het sy eie plaaslike komitee gehad.

W.L. Maree skryf in die "Suid-Afrikaanse Biografiese Woordeboek": "Stofberg het sy arbeid as sendeling planmatig en doelgerig uitgevoer en het geweet hoe om die belange van die sending en die inheemse volk te bevorder deur doeltreffende gebruikmaking van die stamorganisasie soos dit in die opperhoof gesentraliseer was. Hy was 'n vurige voorstander van 'n opleidingskool vir Bantoeleraars, evangeliste en onderwysers, en lewer in 1906 in die Kaapse NG sinode 'n ernstige pleidooi vir die oprigting van so 'n skool. Toe die ideaal die jaar na sy dood verwesenlik word, word die skool (tans by Pietersburg) die Stofberg-gedenkskool genoem." Onder die leiding van 'n neef van ds. Stofberg se verloofde, ds. Andrew Hofmeyr, het dié inrigting, wat begin het op 'n beskeie skaal, bestendig uitgebrei.



</doc>
<doc id="104236" url="https://af.wikipedia.org/wiki?curid=104236" title="Lys van Formule Een Grands Prix">
Lys van Formule Een Grands Prix

Die volgende is 'n volledige lys van Grands Prix wat deel is/was van die Formule Een Wêreldkampioenskap sedert sy ontstaan in 1950.

Tot en met die Meksikaanse Grand Prix in 2015 was daar 933 Wêreldkampioenskaps-Grands Prix gehou, insluitende die Indianapolis 500 renne wat deel was van die Wêreldkampioenskap vanaf 1950 tot die 1960 Formule Eenseisoen.

'n Groot motorren word gewoonlik 'n "Grand Prix" (mv. "Grands Prix") genoem, 'n tradisie wat dateer uit die 20ste eeu en die Grands Prix motorrenne van die 1920's en 1930's-era. Vir 'n motorwedren om 'n Grand Prix genoem te mag word moet dit oor 'n minimumafstand van 300 km beslis word.

Die 21 Grands Prix van die huidige jaar word in vetgedruk aangedui.


</doc>
<doc id="104246" url="https://af.wikipedia.org/wiki?curid=104246" title="Sewe Slapers van Efese">
Sewe Slapers van Efese

Die Sewe Slapers (Arabies: اصحاب الکھف "aṣḥāb al kahf", die metgeselle van die spelonk) van Efese is ’n verhaal oor ’n groep jeugdiges wat omstreeks 250 n.C. in ’n spelonk buite Efese weggekruip het om vervolging vry te spring. Die koning het al sy onderdane gedwing om afgode te aanbid en sou enigiemand doodmaak wat weier. Die mans het ontsnap omdat hul geloof (wat van streek tot streek verskil) hulle daarvan weerhou het om afgode te aanbid. Dit is een van baie weergawes van die verhaal van ’n man wat aan die slaap raak en baie jare wakker word en uitvind die hele wêreld het intussen verander.

’n Ander weergawe is dat die Romeinse keiser Decius gelas het dat hulle in ’n toe grot gevange gehou word om daar te sterf as straf omdat hulle Christene was. Hulle het in die grot aan die slaap geraak en glo ná 180 jaar wakker geword tydens die bewind van Theodosius II, waar hulle deur die mense van die toe Christelike stad gesien is voordat hulle gesterf het.

Die vroegste weergawe van die verhaal kom van die Siriese biskop Jakob van Sarug (omstreeks 450–521), en kom weer van ’n vroeëre Griekse bron wat nou verlore is. ’n Oorsig van die verhaal kom voor in Gregorius van Tours (538-594), asook in Paulus Diaconus (720-799) se "Geskiedenis van die Lombarde". Die bekendste Westerse weergawe verskyn in Jacobus de Voragine se "Goue Legende".

Die Martyrologium Romanum, die lys heiliges en martelare van die Rooms-Katolieke Kerk, noem die Sewe Slapers van Efese onder die datum 27 Julie. Volgens die Bisantynse kalender is hul feesdae op 4 Augustus en 22 Oktober.

Die verhaal geniet egter groter aansien in die Moslem-wêreld; dit word vertel in die Koran (soera 18:9–26). Die presiese getal van die slapers word nie in die Koran genoem nie, maar dit gee die tyd wat hulle geslaap het aan as 300 sonjare (gelyk aan 309 maanjare). Anders as in die Christelike weergawe, word ’n hond in die Koran genoem wat hulle vergesel het. Dié het ook geslaap, maar vir mense wat by die spelonk verbygeloop het, het dit gelyk of die hond waghou, en dit het hulle bang gemaak om te kyk wat in die spelonk is.

Die verhaal beweer sewe jong mans is tydens die vervolging van Christene omstreeks 250 n.C. onder die Romeinse keiser Decius daarvan beskuldig dat hulle Christene is. Hulle is ’n sekere tyd gegee om hul geloof te verander, maar het eerder hul aardse goed vir die armes gegee en na ’n grot in die berge gegaan om te bid; daar het hulle aan die slaap geraak. Die keiser, wat gesien het hul houding jeens afgode het nie verbeter nie, het opdrag gegee dat die opening van die spelonk toegemessel word.

Decius is in 251 dood, en in die daaropvolgende jare het die Christendom die staatsgodsdiens van die Romeinse Ryk geword. Heelwat later – gewoonlik aangedui as die bewind van Theodosius II (408–450) – het die eienaar van die grond besluit om die toegemesselde opening van die spelonk oop te breek en die grot as ’n kraal vir sy beeste te gebruik. Hy het die Sewe Slapers binne-in aangetref. Hulle het wakker geword en gedink hulle het net ’n dag lank geslaap. Een van hulle is na Efese gestuur om kos te koop met die waarskuwing dat hy versigtig moet wees dat die heidene hom nie herken en vang nie. Toe hy in die stad kom, was hy verbaas toe hy geboue met kruise daar aantref; die mense van die stad was weer verbaas oor die man se ou muntstukke uit die bewind van Decius. Die biskop is laat roep om die slapers te ondervra; hulle het vir hom hul verhaal vertel en is dood terwyl hulle God geprys het.

Terwyl die vroegste weergawes van die verhaal vanaf Efese versprei het, is ’n vroeë Christelike grafkelder mettertyd daarmee verbind en dit het talle pelgrims gelok. Die spelonk van die Sewe Slapers en die ruïnes van die kerk wat later daaroor gebou is, is tydens opgrawings in 1927-'28 buite Efese (naby die hedendaagse Selçuk in Turkye) ontdek. Verskeie honderde grafte uit die 5de en 6de eeu is ook daar gevind. Daar was inskripsies oor die Sewe Slapers aan die mure van die kerk en in die grafte. Toeriste besoek steeds die grot.

Afrikaanse vertaling:

Die bogenoemde verse uit die Koran is die enigste bekende Islamitiese bron vir die verhaal. Volgens Moslemse geleerdes het God dié verse geopenbaar omdat die mense van Mekka Mohammed met vrae gekonfronteer het wat die Jode van Medina vir hulle gevra het om hul egtheid te toets. Hulle het hom uitgevra oor jong mans wat in die verlede verdwyn het, oor ’n man, Zulqurnain, wat van oos na wes oor die aarde gereis het, en oor die siel.

Die verhaal stem ooreen met die Christelike weergawe en vertel van ’n groep jong gelowiges wat druk deur hul mense om ander gode te aanbid, weerstaan en in ’n spelonk gaan wegkruip het. Daarna het hulle vir lank aan die slaap geraak. Toe hulle wakker word, wou hulle kos in die stad gaan koop en hulle is toe herken aan die ou geld wat hulle wou gebruik. Kort daarna is die metgeselle van die spelonk, soos hulle in die Koran genoem word, dood en die mense het ’n plek van aanbidding daar gebou. Die Koran noem nie ’n spesifieke getal nie; daarvolgens het sommige mense gesê daar was drie, ander vyf en ander sewe plus die hond. Daar word genoem hulle het driehonderd jaar geslaap en nog nege, wat kan beteken 300 sonjare of 309 maanjare (wat ewe lank is).

Die Koran benadruk die feit dat die ware getal en die lengte van hul slaap net aan God en ’n paar mense bekend is en dat dit nie belangrik is nie, maar slegs die lesse wat daaruit geleer kan word.

Moslems glo sterk aan die verhaal omdat dit in die Koran voorkom, maar sekere aspekte is nie daaruit duidelik nie: onder meer die presiese ligging van die grot. Sommige beweer dit is by Efese; ander glo dit is naby Amman, Jordanië. Oeigoerse Moslems glo selfs die grot is by Turpan, Xinjiang, omdat dié plek ooreenstem met die beskrywing in die Koran.

Die presiese datums van hul slaap word ook nie genoem nie; sommige beweer hulle het in Decius (250 n.C.) se tyd na die grot gegaan en wakker geword tydens die bewind van Theodosius I (378–395) of Theodosius II (408–450), maar nie een van dié datums stem ooreen met die tyd van 300 of 309 jaar wat in die Koran aangegee word nie. Sommige Islamitiese geleerdes meen egter dié tydperke word deur die vertellers van die verhaal genoem en is nie ’n definitiewe aanduiding deur Allah nie.

Mirza Basheer-ud-Din Mahmood Ahmad oorweeg in sy kommentaar op die Koran die moontlikheid dat die verhaal gegrond is op die vroeëre legende van Josef van Arimatea se besoek aan Glastonbury in Somerset, Engeland, en dat die grot ’n metafoor vir Engeland is. Hy het die grafkelders van Rome egter as ’n meer waarskynlike bron van die legende beskou.

In Suid-Tunisië word ’n moskee van Chenini die "Masiet van die Sewe Slapers" genoem ("Masdjid al-Ruqood al-Sebaa") en dit is glo waar die slapers begrawe is. In die omgewing van die moskee kan ’n paar buitengewoon groot graftombes (sowat vier meter lank) gesien word. ’n Gewilde geloof is dat hulle nie tydens hul slaap ophou groei het nie en reuse was toe hulle eindelik wakker word.

Ook ander plekke in Tunisië word as moontlike liggings van die grot genoem, asook Azeffoun in Kabylia (Algerië), waar ’n legende wat deur Auguste Mouliéras neergepen is, vertel van sewe skaapwagters wat na ’n grot gevlug het om van Decius ("Deqyus") se vervolging te ontsnap en dat hulle 40 jaar lank daar geslaap het. Dit is ook eers besef toe hulle ’n bakker met ou geld wou betaal. Hulle het toe besluit om weer te gaan slaap. Volgens dié legende slaap hulle steeds daar, in ’n bos wat moeilik bereikbaar is, "’n uur se loop oos van Azeffoun". Die blaf van hul hond, wat hulle oppas, kan soms gehoor word deur mense wat daar verbyloop.

’n "Moskee van die Sewe Slapers" bestaan ook in die Algeriese dorp N'Gaous, maar hier verloop die legende effens anders: sewe mense wat in historiese tye daar gewoon het, het geheimsinnig verdwyn en is baie jare later wonderbaarlik gevind deur die vroom Sidi Kacem (d. 1623), wat toe gelas het dat ’n moskee op die plek gebou word. Dis interessant dat die moskee ’n paar pilare uit die Romeinse tydperk bevat met twee inskripsies wat Trebonianus Gallus, die opvolger van Decius, noem.

Die legende van die Sewe Slapers het aanleiding gegee tot die woorde "sjusovare" of "syvsover" (letterlik ’n sewe-slaper) wat in Sweeds, Noorweegs en Deens gebruik word om na die Sewe Slapers van Efese te verwys. Dit beteken iemand wat "diep en lank slaap". Dit word ook gebruik vir ’n soort hibernerende bosstertmuis.

Die woorde "Siebenschläfer" in Duits, "zevenslaper" in Nederlands, "hétalvó" in Hongaars en "sedmispáč" in Tsjeggies het ’n soortgelyke betekenis; dit word gebruik vir iemand wat gewoonlik lank slaap en later as normaalweg opstaan. In Wallies kan ’n laatslaper ’n "saith cysgadur" (sewe-slaper) genoem word, soos in die 1885-roman "Rhys Lewis" deur Daniel Owen. Dit kan ook beteken iemand wat seweuur soggens opstaan, wanneer die werkdag in ’n Walliese plattelandse opset lankal begin het.

In die Midde-Ooste, en spesifiek Sirië, sê mense: "نومات أهل فسّو", wat vertaal kan word as: "Mag jy slaap soos die mense van Efese."




</doc>
<doc id="104247" url="https://af.wikipedia.org/wiki?curid=104247" title="Austro-Asiatiese tale">
Austro-Asiatiese tale

Die Austro-Asiatiese tale, soms ook Mon-Khmer-tale genoem, is 'n taalfamilie wat uit omtrent 169 tale bestaan wat deur sowat 100 miljoen mense gepraat word. Hulle is oorwegend oor Suid- en Suidoos-Asië versprei. Daarbenewens kom Austro-Asiatiese tale ook in lande soos Indië, Bangladesj, Nepal en aan die suidelike grens van die Volksrepubliek China voor. Die naam van dié taalfamilie is afgelei van die Latynse woorde "australis" en "asia", wat "Suid-Asiaties" beteken.

Die Austro-Asiatiese tale word as die outochtone tale van Suidoos-Asië beskou, omdat die sprekers van die aangrensende Indo-Ariese, Tai-Kadai, Drawidiese, Austronesiese en Tibeto-Birmaanse tale later ná die streek migreer het. Paul Sidwell en Roger Blench vermoed, dat die sprekers van die Austro-Asiatiese tale langs die Mekongbekken versprei het.

Die grootste tale (volgens moedertaalsprekers) is: Viëtnamees (68 miljoen), Khmer (14 miljoen) en Santali (6,2 miljoen). Al drie is die enigste van die Austro-Asiatiese tale wat amptelike status in 'n land geniet (in Viëtnam, Kambodja en Indië, respektiewelik).




</doc>
<doc id="104252" url="https://af.wikipedia.org/wiki?curid=104252" title="Jan Shoba">
Jan Shoba

Jan Shoba was 'n bevelvoerder in die "Azanian People's Liberation Army" (APLA), die ondergrondse militêre vleuel van die PAC. APLA is gevorm in die 1960's, na die verbanning van die PAC en ander politieke organisasies, insluitend die ANC en die SAKP. Shoba is in 1984 in hegtenis geneem en in die tronk op Robbeneiland gesit, waarna hy in 1990 vrygelaat is.

Tydens die Waarheid-en-versoeningskommissie het dit bekend geword dat Jan Shoba lede van die PAC in die gebruik van vuurwapens opgelei het in Junie 1991, toe die PAC operasie "Great Storm" ontwikkel het. Die doel van dié operasie was om die wit boeregemeenskap op hul plase aan te val, met die doel "om die land terug te kry". Hy is in 1992 by sy huis in Atteridgeville vermoor.

Jan Shoba-weg (voorheen bekend as Duncanweg) in Pretoria is in 2012 na hom vernoem.


</doc>
<doc id="104254" url="https://af.wikipedia.org/wiki?curid=104254" title="Willie Neethling">
Willie Neethling

Ds. William James (Willie) Neethling (Stellenbosch, Kaapkolonie, 29 Mei 1866 – Mochudi, Betsjoeanaland, 18 Februarie 1897) was 'n sendeling van die Nederduitse Gereformeerde Kerk van wie hoë verwagtinge gekoester is, maar wat skaars 10 maande op die sendingstasie Mochudi gewerk het voor hy dood is in die ouderdom van 23 jaar.

Willie Neethling was die agtste van die 12 kinders van ds. J.H. Neethling van Stellenbosch. Willie se broer Christie (1871–1926) was predikant in drie NG gemeentes. Neethling ontvang sy skool- en universiteitsopleiding op Stellenbosch en word op 27 September 1894 as predikant gelegitimeer. Daarna volg hy met die oog op sendingwerk 'n kort kursus in geneeskunde aan die Livingstone-kollege in Londen en onderneem 'n reis deur Europa.

By sy terugkeer in 1895 is hy deur die Buitelandse Sendingkommissie van die Kaapse Kerk gevra om as opvolger van eerw. E.B. Beyer as sendeling onder die Bakgatla-stam van Mochudi in Betsjoeanaland te gaan werk, pleks van na Masjonaland te gaan soos oorspronklik sy plan was. Sy ordening het op 23 Februarie 1896 op sy tuisdorp plaasgevind. 

Enkele dae later vertrek hy in die geselskap van sy suster Maria Susanna (Mimie) Neethling en die jong sendingkandidaat Daniel Johannes Joubert (1870–1944) na die sendingveld. Ná heelwat oponthoud het die geselskap Mochudi aan die begin van Mei bereik in ’n tydperk van groot hongersnood onder die Bakgatla weens runderpes en langdurige droogte. Die jong sendeling het sy taak met ywer aangepak en spoedig die vertroue van die Christen-opperhoof Lentswe gewen.

Ds. Neethling se dienstyd was egter van korte duur. Skaars nege maande ná sy koms het hy een stormnag na die gewel van die sendingkerk gaan kyk om te sien of die wind skade aangerig het. Volgens een bron was hy bo-op die gewel toe dit ineenstort en volgens ’n ander het dit bo-op hom ingeval. Drie uur later het hy aan sy ernstige beserings gesterf.

W.L. Maree in die "Suid-Afrikaanse Biografiese Woordeboek" beskryf hom as ’n toegewyde jong sendeling van wie besonder hoë verwagtinge gekoester is. Sy dood het talle jong mense so aangegryp dat hulle besluit het om hul lewe aan die sending te wy. Jare ná sy dood het stamlede van die Bakgatla steeds na hom as hul geliefde leraar verwys. 
Ná sy dood het sy suster op Mochudi agtergebly en in die volgende twee jaar ’n reusewerk verrig ter verligting van die hongersnood. Sy het later die tweede vrou van ds. Henri Gonin die ouere geword. Ds. Neethling se opvolger op Mochudi was ds. Pieter Stofberg wat daar gebly het van 1898 tot sy dood in 1907 aan 'n geheimsinnige kwaal.



</doc>
<doc id="104255" url="https://af.wikipedia.org/wiki?curid=104255" title="Stofberg-gedenkskool">
Stofberg-gedenkskool

Die Stofberg-gedenkskool was van 1908 tot 1959 'n opleidingsinstelling van die Nederduitse Gereformeerde Kerk naby Viljoensdrif in die Vrystaat.

Die skool is op 1 Oktober 1908 gestig nadat die Sinodes van die gefedereerde Nederduitse Gereformeerde Kerke in Suid-Afrika eenparig besluit het om 'n opleidingskool vir swart predikante, evangeliste en onderwysers op te rig. Dit is na ds. Pieter Stofberg genoem na aanleiding van sy welsprekende pleidooi op die Kaapse Kerk se Sinode van 1906. Die klas vir evangeliste het begin met een dosent en een student. Die lektor was ds. Andrew Hofmeyr (1866–1936), die eerste hoof van die instelling, wat in dié amp aangebly het tot sy aftrede in Desember 1934, toe hy opgevolg is deur sy tweede oudste seun, ds. H. Murray Hofmeyr (1898–1977, later rektor van die teologiese skool aan die Universiteit van die Noorde). 'n Groot instelling met talle onderafdelings het mettertyd ontwikkel.

Vroeg in 1956 het die Nasionale Party-regering die normaalkollege kragtens die Wet op Bantoe-onderwys (Wet. No. 47 van 1953) oorgeneem toe daar 16 personeellede en 364 in dié afdeling was. In die laerskool, wat as oefenskool vir die normaalkollege gedien het, was daar ses onderwysers en 326 leerlinge. Einde 1959, toe daar vier lektore en 120 studente in die teologiese skool was, moes die Stofberg-gedenkskool verskuif na 'n "bantoe-gebied" omdat dit in 'n blanke groepsgebied geleë was. Tot in daardie stadium is 84 predikante, 651 evangeliste en sowat 1 100 ten volle opgeleide onderwysers aan die skool opgelei. Die verslag van die Sinodale Sendingkommissie wat voor die Sinode van die NG Kerk van Transvaal van 1957 gedien het, het die omstandighede van destyds as volg beskryf: "Soos reeds gemeld moet al drie opvoedingsinrigtings (Stofberg-gedenkskool, Bethesda-normaalskool en Emmarentia Geldenhuys-skool) óf gesluit óf verskuiwe word binne vyf jaar omdat hulle volgens die Groepsgebiedewet swart kolle binne die wit kolle is, of inrigtings binne blanke gebiede. Na lange onderhandelinge met die Naturellasake Departement het dit geblyk noodsaaklik te wees, niks kon gedoen word om dit te voorkom nie. Die Besture het toe deur memorandums en onderhandelinge met die Departement probeer om die beste daarvan te maak deur uit te vind waarheen verskuiwe kon word en wat vir die Kerk die voordeligste sal wees om te doen en tog nog sy deel aan die opvoeding te behou sover dit enigsins moontlik is. Die Regering was baie toegeeflik, altyd genaakbaar en het die besture met die beste advies bedien. 

"Stofberggedenkskool se Normaalskool-studente sal opgeneem word in die inrigtings van die Staat soos byvoorbeeld by Thaba Nchu in die Vrystaat en ’n moontlike opleidingskool in die Pietersburg-distrik. Die Teologiese afdeling van Stofberg, t.w. die opleiding van evangeliste en inboorlingleraars moet deur die Kerk voorsiening voor gemaak word; grond sal deur die Staat op trustgronde geskenk word en okkupasiereg verleen word om die kerklike geboue daar op te rig. Ruimte sal genoeg wees vir die bou van al die nodige geboue, klaskamers, hostels, privaat wonings, ens. Die Staat sal dit verwelkom as die Kerk sy inrigtings by hul opvoedingsinrigtings plaas vir die goeie invloed van sy leerlinge en studente. Die Kerk aan die ander kant sal dankbaar wees as hy van die Staat se opvoedingsinrigtings kan gebruik maak vir die akademiese opleiding van sy teologiese studente. Oor die verkoop van die gronde en geboue van Stofberg moet die vier Gefedereerde Kerke besluit."

Sedert 1960 is die opleiding voorgesit op vier verskillende plekke. Die teologiese afdeling van die oorspronklike skool het na Turfloop naby die huidige Polokwane in die destydse Noord-Transvaal verskuif (waar die NG Kerk en die Hervormde Kerk saamwerk); 'n nuwe teologiese seminarium is op Witsieshoek in die Vrystaat gestig en die seminariums op Dingaanstat in Natal en Decoligny by Umtata by die nuwe skema ingelyf. Dié vier instellings is deur 'n sentrale bestuur beheer waarin die streeksinodes van die NG Kerk en die sendingkerke verteenwoordig is. Elke instelling het sy eie plaaslike komitee gehad.

Begin 1960 het die nuwe teologiese skole op Turfloop en Witsieshoek geopen met onderskeidelik 92 en 61 studente, vergeleke met die ou Stofberg-gedenkskool se 120 in sy laaste jaar, die meeste in dié skool se meer as halfeeu lange bestaan. Dit was nadat die studente van die gedenkskool einde 1959 tussen Turfloop en Witsieshoek verdeel is.

Turfloop, sowat 27 km anderkant Polokwane op die grootpad na Magoebaskloof, se amptelike opening was op 1 Maart 1960 waar onder andere ds. Arnold Meiring, moderator van die Algemene Sinode van die Transvaalse Kerk, ds. H.M. Hofmeyr, rektor van Turfloop, en prof. E.F. Potgieter, rektor van die "Bantoe-Universiteitskollege van die Noorde", toesprake gelewer het. Destyds het "Die Voorligter" onder meer as volg oor die opening berig: "Die netjiese lesingslokale, biblioteek, koshuise en personeelwonings het ’n baie goeie indruk op die besoekers gemaak en vergelyk goed met die indrukwekkende geboue van die universiteitskollege. Die argitek en bou-eenheid verdien alle lof vir wat hulle in so ’n kort tydjie tot stand gebring het. Die mooi kapel met sy klipmure en hoë dak sal eersdaags voltooi word."



</doc>
<doc id="104256" url="https://af.wikipedia.org/wiki?curid=104256" title="Setlaar">
Setlaar

'n Setlaar is 'n persoon wat na 'n ander gebied migreer om daar 'n permanente woning te stig, gewoonlik om die omgewing te koloniseer. Setlaars is oor die algemeen 'n sittende kultuur en is dus die teenoorgestelde van die nomade wat van plek na plek beweeg sonder 'n konsep van eienaarskap.


</doc>
<doc id="104258" url="https://af.wikipedia.org/wiki?curid=104258" title="2015 Russiese Grand Prix">
2015 Russiese Grand Prix

Die 2015 Formule Een Russiese Grand Prix is op 11 Oktober 2015 op die Sochi Autodrom gehou. Dit was die vyftiende wedren van die kampioenskapseisoen en is deur Lewis Hamilton in sy Mercedes-Benz gewen.


</doc>
<doc id="104259" url="https://af.wikipedia.org/wiki?curid=104259" title="2015 Japannese Grand Prix">
2015 Japannese Grand Prix

Die 2015 Formule Een Japannese Grand Prix is op 27 September 2015 op die Suzuka Internasionale Renbaan in Japan gehou. Dit was die veertiende wedren van die kampioenskapseisoen en is deur Lewis Hamilton in sy Mercedes-Benz gewen.


</doc>
<doc id="104260" url="https://af.wikipedia.org/wiki?curid=104260" title="2013 Singapoerse Grand Prix">
2013 Singapoerse Grand Prix

Die 2013 Formule 1 Singapoerse Grand Prix is op 22 September 2013 op die Marinabaai Straatrenbaan in Singapoer gehou. Dit was die dertiende wedren van die kampioenskapseisoen en is deur Sebastian Vettel in sy Red Bull Racing-Renault gewen.


</doc>
<doc id="104261" url="https://af.wikipedia.org/wiki?curid=104261" title="2015 Singapoerse Grand Prix">
2015 Singapoerse Grand Prix

Die 2015 Formule Een Singapoerse Grand Prix is op 20 September 2015 op die Marinabaai Straatrenbaan in Singapoer gehou. Dit was die dertiende wedren van die kampioenskapseisoen en is deur Sebastian Vettel in sy Ferrari gewen.


</doc>
<doc id="104262" url="https://af.wikipedia.org/wiki?curid=104262" title="2014 Singapoerse Grand Prix">
2014 Singapoerse Grand Prix

Die 2014 Formule Een Singapoerse Grand Prix is op 21 September 2014 op die Marinabaai Straatrenbaan in Singapoer gehou. Dit was die veertiende wedren van die kampioenskapseisoen en is deur Lewis Hamilton in sy Mercedes-Benz gewen.


</doc>
<doc id="104263" url="https://af.wikipedia.org/wiki?curid=104263" title="2015 Verenigde State Grand Prix">
2015 Verenigde State Grand Prix

Die 2015 Formule Een Verenigde State Grand Prix het op 25 Oktober 2015 op die Circuit of the Americas in Austin, Texas plaasgevind. Dit was die sestiende wedren van die kampioenskapseisoen en is deur Lewis Hamilton in sy Mercedes gewen. Daarmee het Hamilton verseker dat hy nie in die laaste drie wedrenne van die seisoen ingehaal kan word nie, en dus sy derde F1-wêreldbestuurderskampioenskapstitel verower.

Sebastian Vettel, wat in die vyfde plek kwalifiseer en Kimi Räikkönen op agtste plek, word albei met 10 plekke op die rooster gepenaliseer vir die gebruik van 'n vyfde enjin. Die jaarlikse kwota is op vier vasgestel. Na die straf wat Bottas opgelê is, het Vettel vanaf dertiende plek en Räikkönen vanaf die agttiende weggespring.


</doc>
<doc id="104264" url="https://af.wikipedia.org/wiki?curid=104264" title="Fries (boukunde)">
Fries (boukunde)

In argitektuur verwys 'n fries (meervoud: "friese") na 'n versierde horisontale strook of band wat soms boaan die muur van 'n gebou of vertrek, of aan die borand van 'n voorwerp, soos 'n vaas, aangebring is.

'n Fries bied 'n uitgebreide, verhalende voorstelling van mense, mitologiese figure en/of diere binne 'n duidelik raamwerk. Friese het 'n dekoratiewe funksie, wat meestal ook 'n dieper betekenis insluit. Dit kan op velerlei wyses en van 'n verskeidenheid materiale vervaardig word.

Die fries in die heldesaal van die Voortrekkermonument is een van die grootste marmerfriese ter wêreld. Hierdie fries bestaan uit 27 panele wat belangrike gebeure tydens die Groot Trek uitbeeld. Die fries is deur 4 Suid-Afrikaanse beeldhouers ontwerp, naamlik Hennie Potgieter, Peter Kirchhoff, Frikkie Kruger en Laurika Postma. Die gipsmodelle is na Italië gestuur waar 40 Italiaanse beitelaars en 6 beeldhouers dit in Italiaanse marmer (Quercetta-marmer) uitgekap het. Die voltooide Fries weeg bykans 200 ton.


</doc>
<doc id="104265" url="https://af.wikipedia.org/wiki?curid=104265" title="Trigeminale neuralgie">
Trigeminale neuralgie

Trigeminale neuralgie is siekte wat gekenmerk word deur neuropatiese episodes van intense pyn in die gesig. Dit is al as een van die pynlikste toestande bekend beskryf. Die pyn kan op verskillende plekke op die gesig manifesteer, soos aan die voorkant van die oor, oog, lippe, neus, kopvel, voorkop, wange, mond of kakebeen, asook aan die kant van die gesig.

Die pyn word deur die trigeminale senuwee veroorsaak. Die trigeminale senuwee is 'n kraniale senuwee wat drie groot takke het: die oftalmiese senuwee (V), die maksillêre senuwee (V) en die mandibulêre senuwee (V). Een, twee, of al drie takke van die senuwee kan beïnvloed word. In 1-6% van die gevalle kom dit aan beide kante van die gesig voor, hoewel dit uiters selde op dieselfde tyd gebeur. Trigeminaal neuralgie behels meestal die middelste (die maksillêre senuwee of V) en laer tak (mandibulêre senuwee of V) van die trigeminale senuwee.

Daar is verskeie moontlikhede behandelings vir trigeminale neuralgie, beide chirurgies en medies van aard. Behandeling word gewoonlik met die toediening van karbamasepien begin.

Na beraming ly een 1 uit 15 000 of 20 000 mense aan Trigeminale neuralgie, hoewel die werklike syfer as gevolg van misdiagnose aansienlik hoër kan wees. In die meeste gevalle begin simptome bo die ouderdom van 50 verskyn, hoewel gevalle van kinders so jonk as drie jaar al aangeteken is. Dit is meer algemeen by vroue as mans. Trigeminaal neuralgie is die eerste keer deur die geneesheer John Fothergill en chirurgies deur John Murray Carnochan beskryf, beide van hulle het van die Universiteit van Edinburgh se Mediese Skool gegradueer.


</doc>
<doc id="104266" url="https://af.wikipedia.org/wiki?curid=104266" title="Tai-Kadai-tale">
Tai-Kadai-tale

Die Tai-Kadai-tale, soms ook Kra-Dai-, Dais- of Kadai-tale genoem, is 'n taalfamilie wat uit 95 tale bestaan wat deur sowat 100 miljoen mense gepraat word. Hulle is oorwegend oor Suid-China, Hainan, Indo-China en Noordoos-Indië versprei.

Die Tai-Kadai-tale is na die twee hooftakke, naamlik die Tai-tale en die Kra-tale (by Ethnologue "Kadai"), genoem. Dis hoekom dié benaming omstrede en nie algemeen aanvaar is nie. Tot dié taalfamilie behoort nog die taal Ong Be (op Hainan), die Kam-Sui-tale en die Hlai-tale (ook op Hainan); altesaam bestaan dié taalfamilie uit vyf sytakke waarvan die Tai-tale net die grootste is. Alternatiewe benamings sluit in Kra-Dai-, Dais- en Kadai-tale.

Die diversiteit van die Tai-Kadai-tale in suidoostelike China, veral in Guizhou en Hainan, dui daarop dat dit naby aan hul tuisland is. Die Tai-tak het net sowat 'n duisend jaar gelede suid ná Suidoos-Asië verskuif in wat Austro-Asiatiese grondgebied gewees het met die oprigting van nasies wat later Thailand en Laos sou word.

Die grootste tale (volgens moedertaalsprekers) is: Thai (20 miljoen) en Laosiaans (3 miljoen). Albei is die enigste van die Tai-Kadai-tale wat amptelike status in 'n land geniet (in Thailand en Laos, respektiewelik).




</doc>
<doc id="104268" url="https://af.wikipedia.org/wiki?curid=104268" title="January Masilela">
January Masilela

Januarie Masilela was sekretaris van die Departement van Verdediging van Suid-Afrika. Hy is in 1955 gebore en het gedien as adjunk-sekretaris-generaal van die ANC.

Masilela het Suid-Afrika in 1975 verlaat om na Zambië te gaan waar hy by Umkhonto we Sizwe (MK) aangesluit het. Hierdie mobilisering was die begin van sy militêre opleiding, waarna hy sy basiese militêre opleiding in Libië gaan doen het, voordat hy na die voormalige Sowjet-Unie gegaan het waar hy vir sowat twee jaar lank 'n senior kursus bygewoon het. Tussen 1982 en 1984 het hy 'n senior diploma in sosiale wetenskap bekom.

Hy was die adjunk-sekretaris-generaal van die ANC tussen 1992 en 1994, en die sekretaris van die Departement van Verdediging van Suid-Afrika tussen 1999 en 2008.

Masilela het in 'n motorongeluk in Bronkhorstspruit gesterf op 24 Augustus 2008.

Januarie Masilela-rylaan (voorheen bekend as Genl. Louis Botha-rylaan) in Pretoria is in 2012 na hom vernoem.


</doc>
<doc id="104274" url="https://af.wikipedia.org/wiki?curid=104274" title="Milton Friedman">
Milton Friedman

Milton Friedman (31 Julie 1912 – 16 November 2006) was 'n beroemde Amerikaanse ekonoom. Hy het baie in die teorie van monetarisme belanggestel. Volgens monetarisme het die bedrag geld wat deur die regering gedruk word 'n groot effek op 'n land se hele ekonomie. Hy ondersteun die idee dat die regering elke jaar dieselfde lae koers van geld moet druk, eerder as verskillende bedrae elke jaar. In 1976 is die Nobelprys vir Ekonomiese Wetenskappe "vir sy prestasies op die gebied van verbruiksanalise, monetêre geskiedenis en teorie en vir sy demonstrasie van die kompleksiteit van stabiliseringsbeleid" aan hom toegeken.

Friedman is in 'n familie van Hongaars-Joodse afkoms in Brooklyn, New York gebore. Hy het in Rahway, New Jersey, grootgeword. Friedman het aan die Rutgers Universiteit, Columbia Universiteit en die Universiteit van Chicago gestudeer. Hy het in Chicago met George Stigler by die "Chicago School of Economics" gewerk.

Tydens die 1970's het Friedman se ideale van monetarisme gewild geword, waarna hy die ekonomiese raadgewer van president Ronald Reagan geword het.

Volgens Friedman moet die regering se beheer oor die ekonomie beperk word. Hy het met die ideale van die verlaging van belasting en die verlaging van staatsbesteding voorgestaan. Sy politieke sienings was liberaal. Hy het teen diensplig gestaan en was ingenome toe die VSA hulle diensplig wetgewing geskrap het.

Vir 'n paar dekades het Friedman verskeie dokumentêre, boeke en onderhoude die lig laat sien om sy ekonomiese ideale te versprei. Die belangrikste boeke wat deur hom geskryf is, is "Capitalism and Freedom" en "Free to choose".

In 1938 trou Friedman met Rose Director. Hulle het 'n seun en 'n dogter gehad. Hy was 'n agnostikus.

As gevolg van hartversaking is Friedman in San Francisco, Kalifornië, oorlede. Sy oorskot is veras en oor die San Francisco Bay-gebied gestrooi.



</doc>
<doc id="104275" url="https://af.wikipedia.org/wiki?curid=104275" title="Ewald Auguste Esselen">
Ewald Auguste Esselen

Ewald Auguste Esselen is op 27 September 1858 in Worcester, Suid-Afrika gebore uit 'n Rynse sendingfamilie. Sy vader was eerw. L. F. Esselen. 

Na sy skoolopleiding is Ewald na die Universiteit van Edinburgh, Skotland, om hom in die medisyne te bekwaam. Hy het in 1881 na Suid-Afrika teruggekeer en is later as die privaatsekretaris vir vise-president Paul Kruger aangestel. Hy het weer na Londen gegaan waar hy, op advies van Kruger, by die "Inner Temple" gekwalifiseer het as 'n advokaat. In 1887 is hy aangestel as Kriminele Regter vir die Zuid-Afrikaansche Republiek (ZAR), en as Prokureur-generaal in 1894. 

Hy word in 1900 krygsgevange geneem, maar tog toegelaat om op parool na Europa te gaan. Hy keer in 1902 terug na Suid-Afrika en begin weer as advokaat praktiseer.

Hy het aan die begin van 1918 in Seepunt (Kaapstad) gesterf en is begrawe in die Ou Begraafplaas in Pretoria.

Esselenstraat (nou bekend as Robert Sobukwe-straat) in Pretoria was na hom vernoem.


</doc>
<doc id="104278" url="https://af.wikipedia.org/wiki?curid=104278" title="Historiese Bretagne">
Historiese Bretagne

Historiese Bretagne is 'n geografiese gebied en kulturele streek in die noord-weste van Frankryk. Dit bevat vyf départements: Côtes-d'Armor, Finistère, Morbihan, Ille-et-Vilaine en Loire-Atlantique. Die moderne administratiewe streek Bretagne bevat slegs 80% van die historiese Bretagne.


</doc>
<doc id="104279" url="https://af.wikipedia.org/wiki?curid=104279" title="NG gemeente Oudtshoorn">
NG gemeente Oudtshoorn

Die NG gemeente Oudtshoorn is die moedergemeente van die Nederduitse Gereformeerde Kerk op Oudtshoorn, die hoofdorp van die Klein-Karoo.

Hoewel die vroegste pioniers reeds in 1750 hierdie streek bereik het, is die gemeente Oudtshoorn eers op 11 Oktober 1853 gestig. Tot 1798, toe die gemeente Swellendam gestig is, het die mense in hierdie streek onder die gemeente Tulbagh geval, maar met die stigting van die gemeente Swellendam is die kerk ietwat nader gebring.

Toe die gemeente George in 1812 gestig is, het die kerklike beskawingsinvloed met hierdie stap veel nader gekom en, was dit nie vir die byna onoorkomelike Outeniquaberge nie, sou Oudtshoorn byna onmiddellik binne bereik van die kerklike voorregte geplaas gewees het. Vanaf hierdie tyd het Oudtshoorn onder George geval en is daar vir die eerste keer 'n kerkraadslid vir hierdie wyk gekies. Ds. T.J. Herold van George was dan ook die eerste leraar wat hierdie streek bearbei het.

Namate die bevolking gegroei het, het die behoefte aan 'n eie kerkgebou groter geword en is die eerste Godshuis aan die onderpunt van die teenswoordige Georgeweg ingewy. Tot 1845 is die gemeente Oudtshoorn deur die leraars van George bearbei, eers ds. Herold en later ds. Johan Ballot. In daardie jaar is die gemeente Mosselbaai gestig en is 'n groot deel van Oudtshoorn, om die een of ander onverklaarbare rede, kerklik sowel as siviel onder Mosselbaai geplaas. Hierdie afskeiding het 'n hewige stryd laat ontbrand, nie alleen tussen die gemeentes van George en Mosselbaai nie, maar ook by die inwoners van Oudtshoorn wat nie graag van George afgesny wou wees nie. Die regstreekse uitvloeisel daarvan was die afstigting van die gemeente Oudtshoorn op 11 Oktober 1853. Weens finansiële moeilikhede is die eerste leraar, ds. Van der Riet, eers op 3 Mei 1857 bevestig.

Ná die oprigting van die eerste kerkgebou aan die onderpunt van Georgeweg, het die sentrum van die dorp noordwaarts geskuif sodat daar gevoel is dat 'n nuwe kerk opgerig moes word; op 'n vergadering van 7 November 1859 is dus tot oprigting van die nuwe kerkgebou besluit. Bouwerk aan die NG kerk op Oudtshoorn is in 1863 gestaak weens 'n knellende droogte en gevolglike geldtekort, maar ook omdat daar 'n verskil van vier voet tussen die kerk se mure en dak was omdat die bouplanne verkeerd gelees is. Die argitek Carl Otto Hager is in 1876 of '77 aangestel om die probleem reg te stel, en werk is weer begin aan die kerk. In Oktober 1877 is Hager per skip na Mosselbaai, en van daar met 'n kar en vier perde na Oudtshoorn nadat hy reeds voor hy die versoek van Caledon aanvaar het, gevra is om die bouwerk te kom help voltooi. Toe hy daar kom en die aangevange mure sien wat hy verder moes voltooi, het hy gevoel dat hy al sy kennis en vaardigheid nodig sou hê om sukses daarvan te maak. Die hele kerk, ook die ornamentwerk, is van gekapte klip gebou, en vir byna elke steen moes 'n afsonderlike tekening gemaak word. Daar was sommige stene waarvan die bewerking nie minder as £10 gekos het nie. Maar Hager was hier gelukkig. "Hatte men mij te Caledon vernedert, hier wordde ik opgericht en waardeert! Dit alles spoorde mij nog meer aan om indien mogelijk wondere te verrichten."

Danksy die goeie kwaliteit van die Oudtshoornse klip is besluit om ook die preekstoel van klip te laat beitel, met beeldhouwerk rondom. Hager het dit gesien as die kroon op sy lewenswerk, en daarom wou hy iets besonders daarvan maak. "Mijn tekening bestemde dat er vijf Engele rondom de Preekstoel staan uit klip gekapt … Ik verzocht dus een van de jonge schoone dames van Oudtshoorn om mij als modell te staan, en nam haar gelijkenis van drie zijden in levensgrootte. Deze tekeningen zijn naar Engeland gezonden, en de Beelden zijn volgens opgaaf uitgekomen. Toen alles voltooid was, maakte de Kerk van binnen met zijn preekstoel eene prachtige vertooning." Hierdie kerk is ingewy op 7 Junie 1880 nadat die hoeksteen reeds op 15 Januarie 1861 gelê is. Die totale koste was eindelik £22 425.

Ná die aftrede in 1913 van ds. S.P. Helm, wat net ’n jaar met woning en werkkring op Armoed (waar die gemeente Volmoed later sou afstig) gearbei het, besluit die kerkraad begin April 1914 om ’n derde predikant te beroep met standplaas Armoed. Nadat verskeie beroepe uitgebring is vir die vakature veroorsaak deur die vertrek van ds. A.M. McGregor (die eerste predikant; ds. P.J. Viljoen was die tweede predikant) na die NG gemeente Drieankerbaai, is die beroep eindelik aangeneem deur ds. C.V. Nel, wat einde Julie sy intreerede gehou het as eerste predikant van Oudtshoorn.

Die begin van ds. Nel se dienstyd was die stilte voor die storm, want in Oktober 1918 het die verwoestende Spaanse griep Oudtshoorn ook getref. Eers hy hom as ’n onskuldige siektetjie voorgedoen, maar spoedig het hy die hele Suid-Afrikaanse gemeenskap "in sy doodsarms omhels en die lewe van tienduisende van die blom van ons land uitgepers". Geen leraar, geen kerkraadslid en min van die lede van die gemeente het gesterf in verhouding met die sterftesyfer in ander gemeentes. Ds. Viljoen het op die kerkraadsvergadering van 1 Desember 1918 voorgestel dat die gemeente daaraan dink om uit dankbaarheid, en veral met die oog op die wesies in die gemeente, amptelik uit haar tiendefonds by te dra tot die redding van dié wese. Die volgende jaar is besluit om ook vrywillige gifte uit die gemeente te versoek, wat ds. Nel sou ontvang en administreer.

Nadat ds. Viljoen vir sy derde beroep bedank het, het die kerkraad hom op die vergadering van 3 Mei 1919 ’n adres en ’n beurs aangebied as waardering en uit dankbaarheid dat hy die beroep na Glen Lynden, wat vir hom geldelik meer sou beteken, nie aanvaar het nie. In hierdie stadium was die 42-jarige ds. Nel se gesondheid glad nie na wens nie en is aan hom verlof van ses maande, met volle betaling, toegestaan.

Hy moes weer terug in die gemeente gewees het toe gedurende 1921 omvattende herstelwerk aan die kerkgebou aangebring is waarvan die koste £1 300 beloop het. Ook is elektriese ligte teen ’n koste van £521 aangebring. ’n Belangrike gebeurtenis in dié tyd, wat sonder fanfare plaasgevind het, was dat die kerkraadsnotule op 28 Mei 1921 vir die eerste keer in Afrikaans opgestel is.

Toe ds. Snyman, wat sedert 1919 as derde leraar in die gemeente gestaan het, vir ’n twee maal na Albertinia beroep is, het hy dit aangeneem. Dit het die afstigting van Armoed weer pertinent onder die kerkraad se aandag gebring, aangesien dit nou in verband gestaan het met die kwessie van ’n derde leraar al dan nie. Op ’n vergadering gehou op 10 Oktober 1921 besluit die kerkraad dat, aangesien petisies vir en teen die afstigting ter tafel gelê is, die saak na Ring verwys sou word, en dat albei leraars, di. Nel en Viljoen, en die kerkraad wel toestemming tot afstigting gee. Na aanleiding hiervan is die nuwe gemeente, met die naam Volmoed, begin 1922 gestig.

Ds. Viljoen is op 24 November 1923 verlof van afwesigheid van ses maande met volle vergoeding toegestaan sodat hy kon herstel van ernstige hartmoeilikheid wat hom geruime tyd aan sy bed gekluister het. Hy het volkome herstel en kon Oudtshoorn nog tot 1932 bedien en daarna Heidelberg, Tvl., tot sy aftrede in 1951. Op 18 Julie 1925 ontvang ds. Nel demissie en nadat hy vertrek het, besluit die kerkraad om die twee predikante se salaris vanaf 1 Augustus 1925 gelyk te maak en op £500 elk vas te stel, asook om weg te doen met die benaming "eerste" en "tweede" predikant. Voortaan sou hulle gelykstaan, anders as die geval met di. Nel en Viljoen.

As gevolg van die groei van die bevolking in die omgewing rondom Oudtshoorn is die volgende nuwe gemeentes gestig: Calitzdorp in 1873, De Rust in 1900, De Hoop in 1911 en Volmoed in 1921. Na die depressiejare het verdere ontwikkeling plaasgevind wat gelei het tot die afstigting, in 1948, van Oudtshoorn-Wes onder ds. A. P. Treurnicht, en Kangovalleie in 1950 onder ds. P.A.C. Weidemann. Ondanks dié afstigtings, is die moedergemeente destyds nog bearbei deur drie leraars, naamlik di. De Jager, N.J.S. van der Merwe en J.J.C. Visser. In 1951 het ook Oudtshoorn-Noord aan die beurt gekom, in 1954 Oudtshoorn-Suid, in 1974 Oudtshoorn-Welgeluk en in 1982 die laaste nuwe gemeente op die dorp, Oudtshoorn-Park. Die militêre gemeente Oudtshoorn-Zeelandsnek is in 1966 afgestig, maar later ingelyf by Oudtshoorn-Park, soos ook De Hoop. Einde 1984 het die ses gewone Oudtshoorn-gemeentes 4 935 belydende lidmate gehad, maar einde 2014 was dit 4 174.




</doc>
<doc id="104281" url="https://af.wikipedia.org/wiki?curid=104281" title="2015 Italiaanse Grand Prix">
2015 Italiaanse Grand Prix

Die 2015 Formule Een Italiaanse Grand Prix is op 6 September 2015 op die Autodromo Nazionale Monza, in Italië, gehou. Dit was die twaalfde wedren van die kampioenskapseisoen en is deur Lewis Hamilton in 'n Mercedes gewen.


</doc>
<doc id="104282" url="https://af.wikipedia.org/wiki?curid=104282" title="2015 Belgiese Grand Prix">
2015 Belgiese Grand Prix

Die 2015 Formule Een Belgiese Grand Prix is op 23 Augustus 2015 op die Circuit de Spa-Francorchamps, in België, gehou. Dit was die elfde wedren van die kampioenskapseisoen en is deur Lewis Hamilton in 'n Mercedes gewen.


</doc>
<doc id="104306" url="https://af.wikipedia.org/wiki?curid=104306" title="Suidwesdoring">
Suidwesdoring

Die suidwesdoring ("Prosopis glandulosa") is 'n indringerplant en klein boompie wat inheems is aan die deelstate Arizona, Texas en die land Meksiko. In Suid-Afrika kom dit in die droeë westelike gedeeltes van die land voor, die Noord-Kaap en die Karoo waar dit ook bekend staan as die "muskietboom". Dit staan ook bekend as die "heuningprosopis" en in Engels staan dit bekend as die "honey mesquite".

Die boom is klein en "Acacia"-agtig met 'n veeragtige loof. Die bas is glad, donkerbruin en raak later grof.





</doc>
<doc id="104312" url="https://af.wikipedia.org/wiki?curid=104312" title="Brasiliaanse glorie-ertjie">
Brasiliaanse glorie-ertjie

Die Brasiliaanse glorie-ertjie ("Sesbania punicea") is 'n indringerplant en klein boompie of struik wat inheems is aan die suide van Brasilië, Uruguay en die noordooste van Argentinië.

Die boom is klein en word nie groter as 4 m nie. Dit groei in rivieroewers. Die boom het donkergroen, neerhangende, saamgestelde blare. Die blomme is ertjievormig en is helderrooi of helderoranje. Dit word deur heuningbye en suikerbekkies bestuif. Die peule is langwerpig met vier vlerkies en word versprei deur waterstrome.





</doc>
<doc id="104314" url="https://af.wikipedia.org/wiki?curid=104314" title="Tyrrell Racing">
Tyrrell Racing

Tyrrell Racing was 'n Formule Een renspan, gestig deur Ken Tyrrell.

Die Suid-Afrikaanse Grand Prix in 1970 was die eerste wedren waaraan die span deelgeneem het. Die grootste sukses is behaal in die vroeë jare sewentig, toe Jackie Stewart driemaal (1969, 1971, 1973) 'n bestuurders- en eenmaal (in 1971) 'n vervaardigerskampioenskap gewen het.

Die span kon hierdie prestasie nooit weer herhaal nie, maar wen wel nog renne in die jare sewentig en vroeë 80, onder andere die laaste oorwinning vir die Ford Cosworth DFV motor in Detroit in 1983. Teen die einde van 1997 is die span oorgeneem deur "British American Racing" en neem sy laaste seisoen deel as Tyrrell in 1998.


</doc>
<doc id="104319" url="https://af.wikipedia.org/wiki?curid=104319" title="2015 Maleisiese Grand Prix">
2015 Maleisiese Grand Prix

Die 2015 Formule Een Maleisiese Grand Prix is op 29 Maart 2015 op die Sepang Internasionale Renbaan in Maleisië gehou. Dit was die tweede wedren van die kampioenskapseisoen en is deur Sebastian Vettel in sy Ferrari gewen met Lewis Hamilton tweede in 'n Mercedes.


</doc>
<doc id="104321" url="https://af.wikipedia.org/wiki?curid=104321" title="Solomon Mahlangu">
Solomon Mahlangu

Solomon Kalushi Mahlangu (10 Julie 1956 – 6 April 1979) was 'n Suid-Afrikaanse lid van die African National Congress (ANC) se militêre vleuel, Umkhonto we Sizwe (MK). Hy is aan moord skuldig bevind en is in 1979 gehang.

Mahlangu is op 10 Julie 1956 in Pretoria gebore. Hy was die tweede seun van Martha Mahlangu, 'n huishulp. Sy vader verlaat hulle in 1962, waarna hy deur sy ma grootgemaak is. Hy woon Mamelodi Hoërskool tot standaard 8 by, maar kon, as gevolg van die onluste, nie sy skoolopleiding voltooi nie.
In 1976 vlug hy na Mosambiek en spandeer ses maande in ŉ vlugtelingkamp naby Xai Xai. Daarna word hy geneem na ŉ ANC opleidingkamp, genaamd "Engineering", in Angola. Daar en by Funda-kamp het hy opleiding ontvang in sabotasie, gevegskuns, verkenning en politieke opleiding. Na sy opleiding is hy, George ‘Lucky’ Mahlangu en Mondy Motloung na Swaziland geneem waar hulle reistasse vol pamflette, gewere en handgranate gegee is. Daarna op 11 Junie 1977 het hulle die grens oorgesteek en hul weg na Johannesburg gebaan.
Die drie kamerade het in Diagonalstraat in 'n taxi geklim, maar 'n polisieman het onraad gemerk toe hy hul groot tasse sien. Die polisieman het een van die tasse gegryp en 'n AK-47 en 'n handgranaat het uitgeval. Al drie het toe op die vlug geslaan. Lucky het eenkant toe gehardloop en Mahlangu en Motlaung het in die rigting van Fordburg gevlug. In Gochstraat het die twee gaan skuiling soek in die pakkamer van John Orr's en binnekant het hulle twee werknemers van John Orr's, Rupert Kessner en Kenneth Wolfendale, doodgeskiet en nog twee gewond. Beide voortvlugtendes is daarna gearresteer en aangehou.
Mahlangu se verhoor het ŉ aanvang geneem op 7 November 1977. Hy is bygestaan deur twee advokate, mnre Ismail Mohamed S.C. en Clifford Mailer. Hy is aangekla op twee aanklagtes van moord, twee van poging tot moord en verskeie aanklagtes ingevolge die Wet op Terrorisme. Die hof het bevind dat Mahlangu en Motlaung met ŉ gemeenskaplike doel opgetree het en gevolglik dat dit nie saak gemaak het wie die skietwerk gedoen het nie. Mahlangu is skuldig bevind op alle aanklagtes. Geen versagtende omstandighede is bewys nie en Mahlangu is ter dood veroordeel. Sy aansoeke om verlof om te appelleer is afgewys. Mahlangu is op 6 April 1979 opgehang. 
Die kommissie het Mahlangu en Motlaung se geval ondersoek en bevind dat beide verantwoordelik was vir mnr Rupert Kessner en Kenneth Wolfendale se dood en skuldig was aan growwe vergrype van menseregte. Dit het ook bevind dat die ANC en die bevelvoerder van MK aan sodanige vergrype skuldig was.


</doc>
<doc id="104326" url="https://af.wikipedia.org/wiki?curid=104326" title="Nilo-Sahariese tale">
Nilo-Sahariese tale

Die Nilo-Sahariese tale is 'n taalfamilie wat uit omtrent 205 tale bestaan wat deur sowat 50–60 miljoen mense gepraat word. Hulle is oorwegend aan die boloop van die Shari- en Nylriviere (Wit Nyl) insluitende die historiese streek van Nubië versprei. Die Nilo-Sahariese tale word in 18 lande van Noord-Afrika vanaf Algerië en Mali in die noordweste oor Benin, Nigerië, Soedan, Suid-Soedan en die DR Kongo in die suide en vanaf Egipte in die noorde tot Kenia en Tanzanië in die ooste gepraat. Die grootste deel van die belangrikste sytak word in Soedan en Suid-Soedan aangetref.
Die naam van dié taalfamilie is van sy verspreiding in die binneland van Noord-Afrika aan die grotere Nylbekken met sy syriviere en die Sentraal-Sahariese woestyn afgelei. Dit bevat hoofsaaklik die tale wat nie tot die Afro-Asiatiese, Khoisan- of Niger-Kongo-tale behoort nie en word nie deur al taalkundiges erken nie.

Van die grootste tale volgens moedertaalsprekers is Kanuri (7,9 miljoen), Luo (4,2 miljoen), Masai (1,6 miljoen), Dinka (1,4 miljoen) en Nuer (0,9 miljoen).




</doc>
<doc id="104327" url="https://af.wikipedia.org/wiki?curid=104327" title="Sunwolves (Superrugbyspan)">
Sunwolves (Superrugbyspan)

Die Sunwolves ( サンウルブズ) – weens borgskapredes bekend as die HITO-Communications Sunwolves – is ’n Japanse rugbyspan wat sedert 2016 aan die Superrugbykompetisie deelneem. Die span is in 2015 gestig om ingesluit te word by die vergrote Superrugbykompetisie. Die span se basis is Tokio maar sal ’n aantal tuiswedstryde in Singapoer speel. Die span het sy debuut in die 2016 Superrugbyseisoen gemaak.

Sedert die aanvang van SANZAR-beheerde Superrugbykompetisie in 1996 (voorheen bekend as Super 12 en Super 14) is die kompetisie beperk tot spanne van Australië, Nieu-Seeland en Suid-Afrika. In 2011 is bekendgemaak dat SANZAR sy internasionale Drienasieskompetisie sou uitbrei om Argentinië in te sluit, wat gelei het tot die nuwe naam van Die Rugbykampioenskap. Dit het gelei tot gerugte dat Argentinië ook ’n span in die Superrugbykompetisie sou wou hê. en SANZAR het bevestig dat hulle in die toekoms uitbreiding na ander streke sou ondersoek. SANZAR het egter die bestaande Superrugbypakket aan uitsaaiers verkoop vir die periode van 2011 tot 2015, wat beteken dat geen veranderinge aan die formaat toegestaan sou word tot die 2016-seisoen nie.

In 2013 het Greg Peters, uitvoerende hoof van SANZAR aangekondig dat Superrugby met aanvang van die 2016-seisoen uitgebrei sou word met die insluiting van die Suid-Afrikaanse Southern Kings as een van die spanne. Vroeg in 2014 het SANZAR bevestig dat Superrugby van 15 na 18 spanne uitgebrei sou word, met Argentinië wat een van die addisionele plekke sou inneem. Dit is bevestig dat Argentinië en die 18de span in die Suid-Afrikaanse Groep sou meeding.

Asië het na vore gekom as die voorkeurbestemming vir die laaste lisensie en Japan en Singapoer was die grootste mededingers om die konsessie te verkry. Met ’n aantal faktore wat in Japan se guns tel – soos hul plaaslike professionele liga (die Topliga) wat toenemend groot name uit die buiteland lok, die toekenning van die Rugbywêreldbeker 2019 aan Japan en die Japanse span wat tot die toptien van die Wêreldrugbyranglys deurgebreek het vir die eerste keer in hul geskiedenis in 2014 – is lisensie vir die 18de konsessie gevolglik in Oktober 2014 aan hulle toegestaan. – met ’n ooreenkoms dat Singapoer drie van die tuiswedstryde in die Singapoer Sportkern sou aanbied. Die nuwe uitgebreide formaat en drie nuwe spanne is in November 2014 amptelik deur SANZAR se Uitvoerende Komitee goedgekeur.

In April 2015 het die JRVU ’n maatskappy genaamd Japan Superrugbyvereniging gestig wat die bedrywighede van die span sou bestuur. ’n aantal sleutelaanstellings is gemaak; Yoshitaka Tashiro is as voorsitter aangestel, Yuichi Ueno as uitvoerende hoof en Eddie Jones as Direkteur van Rugby. In Mei 2015 is ’n webwerf bekendgestel waar ondersteuners ’n naam kon voorstel.

Daar was egter weer vraagtekens oor Japan se vermoë om betyds ’n span bymekaar te kry. In Augustus 2015 het Eddie Jones aangekondig dat hy nie die pos van Direkteur van Rugby sou opneem nie na gerugte dat hy hom moontlik by die Stormers sou aansluit. Daaropvolgende mediaberigte het aangedui dat SANZAR ander planne vir die 2016 Superrugbyseisoen het, met uitsluiting van die Japanse span, maar die JRVU het kort daarna gesê dat hulle wel aan SANZAR se vereistes voldoen het deur spelers en ander personeel voor einde Augustus aan te stel. Die geldigheid van die ingediende spelerslys is bevraagteken met talle spelers wat nie “noodwendig met die nasionale span geassosieer word nie”. Daar was ook voorstelle dat Topligaspanne versoek het dat hul spelers se wedstrydtyd beperk word gedurende Superrugby en dat Topligawedstryde voorkeur sou geniet.

Hulle is egter ingesluit in die Superrugbywedstrydlys wat op 28 September 2015 uitgereik is en op 5 Oktober 2015 is bekendgestel dat die span as die Sunwolves bekend sou staan.
Die volgende tabel som die Sunwolves se Superrugby-uitslae vir die uitgebreide toernooi van agtien spanne op:

Sunwolves 2017 Superrugbyspan:


</doc>
<doc id="104328" url="https://af.wikipedia.org/wiki?curid=104328" title="2015 Chinese Grand Prix">
2015 Chinese Grand Prix

Die 2015 Formule Een Chinese Grand Prix is op 12 April 2015 op die Shanghai Internasionale Renbaan in China gehou. Dit was die derde wedren van die kampioenskapseisoen en is deur Lewis Hamilton in sy Mercedes gewen.


</doc>
<doc id="104330" url="https://af.wikipedia.org/wiki?curid=104330" title="Toro Rosso">
Toro Rosso

Scuderia Toro Rosso, gewoon bekend as Toro Rosso of die afkorting STR, is 'n Italiaanse Formule Eenwedrenspan. Dit is een van twee F1-spanne wat besit word deur die Oostenrykse energiedrankiemaatskappy Red Bull, die ander is Red Bull Racing. Die benaming is nogal interessant, want "Toro Rosso" beteken "Red Bull" in Italiaans.

Dit het sy debuut gemaak in die 2006 Formule Een-seisoen, nadat Paul Stoddard sy oorblywende belang in die Minardi-span aan die einde van 2005 verkoop het aan Red Bull se eienaar, Dietrich Mateschitz. Dié het daarna 'n 50/50 vennootskap gesluit met die voormalige F1-renjaer, Gerhard Berger, voor die begin van die seisoen. Einde November 2008 het Red Bull volle eienaarskap van Toro Rosso bekom na die uitkoop van Berger se aandeel in die span.

Scuderia Toro Rosso funksioneer as 'n juniorspan van Red Bull Racing, met die doel om die vaardighede van belowende renjaers vir die seniorspan te ontwikkel. Sedert 2010 het die span egter onafhanklik van hulle seniorspan deelgeneem. 

Vitantonio Liuzzi behaal die span se eerste punt in sy eerste seisoen by die 2006 Verenigde State Grand Prix. Die span se eerste en enigste voorste wegspringposisie, podiumplek en oorwinning is behaal deur die Duitse renjaer Sebastian Vettel by die 2008 Italiaanse Grand Prix.

Toro Rosso maak van 2007 tot 2013 gebruik van Ferrari V8-enjins, maar in 2014-2015 gebuik die span Renault V6-turboenjins, a.g.v. die oorname van die kontrak van hul seniorspan wat aan die einde van 2013 na Renault as enjinbouer oorgeskakel het. Sedert 2016 is daar weer 'n Ferrari V6-turboenjin in die Toro Rosso. 

Die spanhoof is Franz Tost, voorheen van BMW se motorsportafdeling.

"* Seisoen nog aan die gang"

† Die renjaer het nie die Grand Prix voltooi nie, maar is geklassifiseer omdat hy meer as 90% van die ren voltooi het.


</doc>
<doc id="104331" url="https://af.wikipedia.org/wiki?curid=104331" title="Valtteri Bottas">
Valtteri Bottas

Valtteri Bottas (* 28 Augustus 1989) is 'n Finse professionele motorrenjaer wat vir die Mercedes AMG-span in Formule Een Grands Prix jaag. Hy woon tans in Monaco, en het van 2017 tot 2019 vyf Grands Prix vir sy Mercedesspan gewen.


</doc>
<doc id="104332" url="https://af.wikipedia.org/wiki?curid=104332" title="Romain Grosjean">
Romain Grosjean

Romain Grosjean (gebore 17 April 1986 in Genève, Switserland) is 'n Franse professionele motorrenjaer wat in 2015 vir die Lotus F1-span in Formule Een Grands Prix gejaag het. In 2016 het hy begin om vir die nuwe Haas-renspan te jaag.

Hy besit dubbele burgerskap van Frankryk en Switserland.


</doc>
<doc id="104333" url="https://af.wikipedia.org/wiki?curid=104333" title="Sergio Pérez">
Sergio Pérez

Sergio Pérez, ook bekend as "Checo" Pérez (gebore 26 Januarie 1990) is 'n Meksikaanse professionele motorrenjaer wat vir die Racing Point-Mercedesspan in Formule Een Grands Prix jaag.


</doc>
<doc id="104334" url="https://af.wikipedia.org/wiki?curid=104334" title="Pastor Maldonado">
Pastor Maldonado

Pastor Maldonado (gebore 9 Maart 1985) is 'n Venezolaanse professionele motorrenjaer wat vir die Lotus F1-span in Formule Een Grands Prix gejaag het.


</doc>
<doc id="104335" url="https://af.wikipedia.org/wiki?curid=104335" title="Daniil Kvyat">
Daniil Kvyat

Daniil Kvyat (* 26 April 1994 – ) is 'n Russiese professionele motorrenjaer wat tans vir die Toro Rosso-Honda-span in Formule Een Grands Prix deelneem.


</doc>
<doc id="104336" url="https://af.wikipedia.org/wiki?curid=104336" title="Max Verstappen">
Max Verstappen

Max Verstappen (gebore 30 September 1997) is 'n Nederlandse professionele motorrenjaer wat vir die Red Bull-TAG Heuer-span in Formule Een Grands Prix jaag. Hy is die seun van oud-renjaer Jos Verstappen.

Sy beste F1-seisoene sover was in 2017, toe hy twee wedrenne gewen het, die Maleisiese en Meksikaanse Grands Prix en in 2019, met oorwinnings in die Oostenrykse en Duitse Grands Prix.


</doc>
<doc id="104337" url="https://af.wikipedia.org/wiki?curid=104337" title="Carlos Sainz jr.">
Carlos Sainz jr.

Carlos Sainz jr. (gebore 1 September 1994 in Madrid) is 'n Spaanse professionele motorrenjaer wat tans vir die Renaultspan in Formule Een Grands Prix jaag. 

In 2017 jaag Sainz vir 'n derde seisoen vir die Toro Rosso-Ferrarispan, en behaal goeie resultate. Op 7 Oktober 2017 word aangekondig dat hy vanaf die Grand Prix van die Verenigde State die plek van Jolyon Palmer in die Renaultspan so oorneem.

Hy woon tans in Monaco.


</doc>
<doc id="104338" url="https://af.wikipedia.org/wiki?curid=104338" title="Will Stevens">
Will Stevens

William ("Will") Stevens (gebore 28 Junie 1991) is 'n jong Britse motorrenjaer wat einde-2014 tot 2015 vir die Marussia-Ferrarispan in Formule Een Grands Prix gejaag het.


</doc>
<doc id="104340" url="https://af.wikipedia.org/wiki?curid=104340" title="Sophia Gray">
Sophia Gray

Sophia (Sophy) Gray (Easington, Yorkshire, Engeland, 5 Januarie 1814 – Bishopscourt, Kaapstad, Kaapkolonie, 27 April 1871) was ’n Suid-Afrikaanse argitek, kunstenaar, Anglikaanse sekretaresse en boekhouer van Britse herkoms wat verantwoordelik was vir die ontwerp van minstens 35 Anglikaanse kerke in Suid-Afrika, hoewel geen van haar planne behoue gebly het nie.

As eggenote van die Kaap se eerste Anglikaanse biskop, Robert Gray, het sy die bisdom, wat gestrek het tot in die Oranje-Vrystaat en Natal en selfs tot op Tristan da Cunha en St. Helena, help vestig, sy geldsake gereël en sy kerke, skole en ander geboue ontwerp of bestaande ontwerpe by plaaslike omstandighede aangepas. Sy was ook verantwoordelik vir die organisasie van sinodes, vergadering en amptelike geleenthede en het noukeurig rekord daarvan gehou. Sonder haar voortdurende raad en praktiese bystand sou biskop Gray nie sy monumentale taak kon bemeester nie. Met haar en haar man se koms na die Kaap die Goeie Hoop was daar net 10 Anglikaanse kerke, maar onder hul bekwame leiding het dit binne 25 jaar tot 63 vermeerder.

Sophia Gray was die vyfde kind van die landheer Robert Wharton Myddleton van Durham en Yorkshire en sy tweede vrou, Elizabeth Sophia Pococke. Sy en haar twee suster het grootgeword in ’n begaafde gesin wat landgoedere in North Riding en Durham besit het. Hulle was wel belese en reeds van ’n vroeë ouderdom bedrewe ruiters, eienskappe wat hul vriendskap met die jong eerw. Robert Gray aangewakker het. 

Ná ’n ses maande lange verlowing is Sophia op 6 September 1836 getroud met eerw. Gray, rektor van Whitworth, Durham. Hul huwelik het haar ’n voorsmakie van hul lewe saam gegee toe Sophia en Robert te perd besoek afgelê het aan familie-eiendom in twee counties. Uit dié huwelik is een seun en vier dogters gebore, van wie een, Sophia Louis (21 September 1837 – 4 November 1869) getrou het met eerw. Edward Glover, die eerste hoof van die Zonnebloem-kollege in Kaapstad en later aartsdeken van George. 

Eerw. Gray het in November 1845 predikant in die stadsgemeente Stockton-on-Tees geword en onder aandag van die biskop van Durham gekom vanweë sy werk in belang van die Society for the Propagation of the Gospel in Foreign Parts. As sekretaris van die plaaslike tak is hy trou bygestaan deur sy vrou, wat ondanks haar gebrek aan ’n streng godsdienstige agtergrond, haar eie belange ondergeskik gestel het aan haar man s’n sodat sy hom sy gemeentewerk en pligte kon help.

In 1846 het Sophia by haar man aangedring om die beroep na die bisdom aan die Kaap die Goeie Hoop te aanvaar nadat hy op 'n kortlys van drie geplaas is om nuwe koloniale bisdomme tot stand te bring. So het die gesin op 20 Desember 1847 aan boord van die "Persia" na die Kaap vertrek, waar hulle op 24 Februarie 1848 aangekom het. Omdat hulle gewoond was aan die hoë lewenspeil wat biskoppe destyds geniet het, onder meer ’n episkopale paleis, het die Grays na die Kaap verhuis met ’n klein geselskap bediendes, meubels en selfs ’n episkopale koets. Sy aanstelling aan die Kaap was grootliks te danke aan die vrygewigheid van die filantropiese miljoenêres Angela Burdett-Coutts, wat geld geskenk het vir die koloniale bisdom.

Kort ná hul aankoms het Sophia op Protea (Boschheuwel), Claremont, die biskoplike woning in ’n huurhuis ingerig en haar aan die geestelike, finansiële en administratiewe pligte van die Kaapstadse bisdom gewy. Sy het ook onderrig in die Sondagskool gegee en ’n aandskool vir bruin mense op die landgoed gereël. Uit die skooltjie wat sy op die landgoed begin het vir die opvoeding van haar eie en vriende en bure se kinders, het die spog- privaat seunskool Biskoppe mettertyd ontstaan. 

Reeds in Engeland het sy baie belanggestel in die Gotiese argitektuur. Die Grays het planne en skets uit Engeland met hulle saamgebring van kerkboukuns wat geskik sou wees dat Sophia Gray dit kon aanpas by plaaslike omstandighede en die beskeie behoeftes van nuwe gemeentes. Hoewel sy geen formele opleiding in die argitektuur gehad het nie, kon sy in Suid-Afrika haar belangstelling in kerkargitektuur prakties toepas in die ontwerp van kapelle, kerke en pastorieë. Daar was waarskynlik meer as 50 sulke geboue, waarvan baie vandag nog bestaan en wat van 1848 af opgerig is as deel van die Anglikaanse Kerk se omvangryke gemeente-uitbreidingsprogram onder leiding van biskop Gray. Van haar mees tipiese, tydlose Gotiese kerke is dié op Caledon, Knysna, die St. Mark-katedraal in George, Pietermaritzburg se Anglikaanse katedraal en die St. Saviour-kerk in Claremont, Kaapstad, wat sedertdien ingrypend verander is. Verreweg die meeste van haar kerke was in die Gotiese herlewingstyl, gekopieer en aangepas van ontwerpe van Engelse kerke. Dié kerke is dikwels opgerig met gedresseerde klip en was soortgelyk aan die kerke van die middel 19de-eeuse Engeland. Hoewel sy vir die kerke se ontwerp verantwoordelik was, het sy blykbaar die tegniese vaardighede kortgekom om die planne self te teken en het sy die hulp van G. Evans, 'n siviele ingenieur, hierin gehad, ten minste in sommige gevalle.

Wanneer sy af en toe wel kon ontspan, het sy potlood- en waterverfsketse gemaak van argitektoniese belang. Meer as 150 daarvan kan nog nagespoor word. Sy het ’n aangebore tekentalent gehad en landskappe duidelik en presies geskets. Lewenslank het sy sketse gemaak waar sy ook al gereis het en so ’n aanskoulike rekord van haar reise gehou.

In September 1849 het sy haar eggenoot so ver as Plettenbergbaai op huisbesoek vergesel en, afgesien van sy toer van nege maande in 1850 en sy reis na Tristan da Cunha, daarna elke huisbesoek in die uitgebreide bisdom meegemaak. Sy was ’n bedrewe ruiter en het haar man selfs tot in die Oranje-Vrystaat en Natal vergesel. Sy het die bouers bestraf waar nodig, tegniese probleme uitgestryk en, indien nodig, die raad van die landmeter-generaal, Charles Bell, ingewin. Hoewel sy tydens hierdie reise baie ontberings moes verduur, het sy 'n intieme kennis van sowel die land as die administrasie van die Anglikaanse Kerk opgedoen, en haar eggenoot voortdurend van raad bedien. In haar lywige brieweboek kom 'n mens talle van die destyds bekende en kleurryke persoonlikhede teë, byvoorbeeld John Montagu, David Livingstone, lady Grey en die Xhosa-profetes Nonquase.

Op sy toer in 1850 na die buitedistrikte het biskop Gray van sy vrou se kerkplanne met hom saamgeneem vir die kerke wat hy op die afgeleë dorpe in die vooruitsig gestel het en talle briewe aan haar geskryf waarin hy haar ingelig het oor die probleme met plaaslike boukomitees. 

Toe Protea in 1851 aangekoop en tot Bishop's Court verdoop is, het sy die landgoed van 120 ha as 'n lonende onderneming bestuur. Tydens haar man se biskoplike besoeke aan Brittanje het sy toere beplan en gehelp om geld vir die bisdom in te samel; aan die Kaap het sy die Sinode georganiseer en die tertafellegging van verslae en statistiek asook die notules van vergaderings gehanteer. Hierdie bedrywighede het haar vanselfsprekend verhinder om aan die sosiale lewe deel te neem, alhoewel sy alom bekend was as 'n knap gasvrou. Sy het ook noukeurig boekgehou van al die sake wat met die bisdom verband gehou het en self tyd ingeruim om haar man aan die slaap te lees.

Haar doelgerigte ondersteuning van haar eggenoot se beleidsrigtings (wat sy sterk beïnvloed het) het hom in staat gestel om talle moeilikhede te oorbrug, byvoorbeeld die geval van die geskil oor biskop J.W. Colenso, en sy het Gray oor die algemeen gehelp om die Church of the Province of South Africa te konsolideer.

Sophia Gray was lank, met 'n pragtige gelaatskleur en 'n welige bos rooibruin hare. Sy was ook buitengewoon alsydig en kon praktiese probleme doeltreffend hanteer. Met haar dood is haar onontbeerlike bydrae wyd erken. Sy word herdenk deur die kloktoring en 'n muurtablet in die St. Saviour-kerk, Claremont, wat sy ontwerp het en in wie se begraafplaas sy en haar man ter ruste gelê is, maar ook die episkopale paleis by Bishopscourt wat deur haar toedoen tot stand gekom het.

John Rex het die hoeksteen van dié kerk in 1849 gelê. Dis gebou op grond wat sy vader, George Rex, die stigter van Knysna, geskenk het. Bouwerk het in 1850 begin en was gegrond op ’n plan wat Sophia Gray aangepas het by die plaaslike gemeente se behoeftes. Dis so ontwerp dat die basiese kerk later vergroot kon word namate die lidmate toegeneem het. Dit het toe nie gebeur nie omdat ’n nuwe kerk in 1919 gebou is, maar die oue behoue gebly het. Dis ingewy op 30 Oktober 1855.

Tydens sy reise deur die Oostelike Provinsie in 1848 het biskop Gray besoek aan Somerset gebring. Die tekort aan predikante het hom ontstel, want op sy reis van sowat 1 500 km deur die destydse Kaapkolonie het hy net een van sy kerk se predikante teëgekom. Hy het toe gereël dat 20 Anglikaanse predikante uit Engeland emigreer en omdat hy geglo het dat daar genoegsame Engelse setlaars in die kolonie was, het hy ook onderneem om die gebied van 'n geskikte rektor te voorsien. Sowat sewe jaar later, in 1855, is die klein Anglikaanse kerk (volgens Sophia Gray se plan) en die Anglikaanse kerkhof (in Pauletstraat) ingewy. Die kanselruimte en die konsistorie is in 1883 by die oorspronklike gebou aangebou. Die All Saints-kerk het pragtige gedenkventers. Belanghebbendes probeer om dit tot nasionale gedenkwaardigheid verklaar te kry.

Die behoefte aan 'n gemeentelike kerk vir Claremont, waarbinne die biskopwoning Protea (die ou Boschheuwel wat later Bishopscourt geword het) geval het, het geruim tyd reeds bestaan toe Sophie Gray die plan vir die kerk opgetrek het. 'n Geskikte perseel is uitgesoek en die grond geskenk deur ene Rice Jones. Die fondamente is gegrawe en die bouwerk kon in September 1850 begin. Die oorspronklike St. Saviour-kerk was net groot genoeg om 40 tot 50 kerkgangers te huisves. Gray het die Engelse argitek Willliam Butterfield (1814–1900) geken en een van sy standaardplanne gebruik. Die boukoste het sowat £625 beloop. Die stene het gekom uit 'n groef sowat 15 km vanaf die kerk, wat indertyd beskryf is as "'n baie fraai Gotiese Episkopale kerkie". Sophie Gray het amper elke dag van Protea af na Claremont gestap of gery om die bouwerk te inspekteer en teen 13 November 1850 het die bouwerk genoegsaam gevorder sodat die hoeksteen gelê kon word. St. Saviour is ingewy tydens Paasfees 1854.

Ná die koms van die spoorlyn het die woonbuurte van Claremont aansienlik ontwikkel en is besluit om die kerk te vergroot as 'n huldeblyk aan Sophy en Robert Gray wat onderskeidelik in 1871 en 1872 enkele maande ná mekaar oorlede is. Butterfield het weer die plan voorsien en het die twee plaaslike argitekte, Adolphus Ackermann en Thwaites, van breedvoerige raad bedien. Die aanbouings het die kloktoring ingesluit en biskop het die inwyding op 22 Oktober 1880 waargeneem. Aan die einde van die 19de eeu het die kerk weer ontoereikend geword vir die immergroeiende gemeente. Die biskoplike argitek sir Herbert Baker het die plan vir die tweede vergroting van St. Saviour voorsien, wat die sloping van Gray se oorspronklike gebou behels het sodat die kerk herbou kon word volgens sy ontwerp. Sy plan is uitgevoer en amper niks van die oorspronklike kerkie het oorgebly nie. Die nuwe St. Saviour-kerk is ingewy op 17 April 1904.

Sophy Gray het die hoeksteen van die kerk wat sy self beplan het op 23 Oktober 1849 in gietende reën gelê. Haar model was die vroeë Engelse kerk in Littlemore, Oxfordshire. Skotse messelaars, wat biskop Gray spesiaal vir die oprigting van nuwe kerke na die Kaap laat kom het, was verantwoordelik vir die bouwerk, onder andere Alexander Bern, Alexander en Colin Lawrence en die bedrewe skrynwerker William Page. Aanvanklik het die St. Mark-kerk net uit 'n basies ontwerp bestaan. Met die inwyding in 1850 het biskop Gray opgemerk: "Dis verblydend om te sien hoe ons ou Engelse kerke in hierdie land herhaal word." Eers in 1911 het St. Mark die status van 'n katedraal verkry en tydens die vroeë 20ste eeu is talle verbouings en veranderings deur F.K. Kendall, 'n vennoot in die argiteksfirma van sir Herbert Baker, die biskoplike argitekte, uitgevoer.

Die Engelssprekende bevolking van die Karoodorp Fraserburg was altyd betreklik klein, maar reeds in die eerste twee dekades van die dorp se bestaan het hulle hul eie Anglikaanse gemeente tot stand gebring. Die kerkie is in 1870 opgerig deur Adam Jacobus Jacobs en is dus een van Sophy Gray se laaste ontwerpe en ook een van dié wat nie in later jare vergroot is nie. 'n Jaar op twee later het biskop Gray self die kerkie ingewy. Op 27 September 1963 het "Die Burger" as volg berig oor die moontlik sloping van die kerkie. "Hierdie kerkie van St. Augustinus staan langs een van Fraserburg se strate wat verbreed moet word. Presies die helfte van die gebou staan in die pad. Die gemeente bestaan al langer as 'n eeu sedeer die dae toe die Korannas nog in dié geweste geswerf het. Die gemeente het ook sendingwerk onder hulle gedoen. Op Fraserburg was vroeë so 'n groot Engelse gemeenskap dat die kerk in 1870 gebou is. ou is net vier lidmate oor. Die gemeente is van Beaufort-Wes af bedien. Die dominee het te perd gery en langs die pad huisbesoek gedoen. As die straat verbreed word, sal die geboutjie gesloop moet word en die gemeente het nie geld om 'n nuwe kerk te bou nie." 

Dié moontlike sloping is afgeweer, maar nadat die gemeente ophou bestaan het, het die Afrikaanse Protestantse Kerk die gebou oorgeneem en in 'n stadium sowat 80 lidmate gehad, wat teen 2014 teruggesak het tot net sowat 30, hoewel hulle nog gereeld in die kerkie bymekaarkom vir eredienste.




</doc>
<doc id="104344" url="https://af.wikipedia.org/wiki?curid=104344" title="Kia Carens">
Kia Carens

Die Kia Carens is 'n kompakte MPV wat sedert 1999 deur die Suid-Koreaanse vervaardiger Kia Motors in verskeie lande (sien regs) gebou word.


</doc>
<doc id="104345" url="https://af.wikipedia.org/wiki?curid=104345" title="Kia Forte">
Kia Forte

Die Kia Forte is 'n kompakte motor wat sedert 2008 deur die Suid-Koreaanse vervaardiger Kia Motors gebou word. 


</doc>
<doc id="104346" url="https://af.wikipedia.org/wiki?curid=104346" title="2015 Australiese Grand Prix">
2015 Australiese Grand Prix

Die 2015 Formule Een Australiese Grand Prix is op 15 Maart 2015 in Melbourne Australië gehou. Dit was die eerste wedren van die kampioenskapseisoen en is deur Lewis Hamilton in sy Mercedes gewen.


</doc>
<doc id="104356" url="https://af.wikipedia.org/wiki?curid=104356" title="Khoisan-tale">
Khoisan-tale

Die Khoisan-tale is 'n taalgroep wat klikgeluide gebruik en nie tot die Afro-Asiatiese, Niger-Kongo- of Nilo-Sahariese tale behoort nie. Hulle is oorwegend in Suider-Afrika met Angola, Botswana, Namibië en Suid-Afrika asook in Tanzanië versprei. Die Khoisan-tale vorm geen genetiese eenheid (taalfamilie) nie, maar bestaan uit minstens drie taalfamilies en sommige geïsoleerde tale.

Khoisansprekende volke sluit in die Khoikhoi, San, Damaras en Namas, waarvan die laaste twee Nama as moedertaal gebruik. In Tanzanië word daar ook die Hadza en Sandawe aangetref.

Voor die migrasie van die Bantoevolke het Khoisanvolke ook in verder noordelike dele van Afrika gewoon. Van die Khoisan het sommige Bantoetale se klikgeluide oorgeneem, maar hulle word nie tot die Khoisan-tale gereken nie, omdat hulle tot 'n ander taalfamilie behoort. Bekende voorbeelde hiervan is tale soos Noord-Ndebele, Suid-Ndebele, Swazi, Xhosa en Zoeloe (almal tale binne die Nguni-taalfamilie).




</doc>
<doc id="104361" url="https://af.wikipedia.org/wiki?curid=104361" title="Lopinavir/ritonavir">
Lopinavir/ritonavir

Lopinavir/ritonavir is 'n vastedosis-kombinasiemiddel vir die behandeling van MIV-infeksie. Dit kombineer lopinavir met 'n lae dosis van ritonavir in 'n enkele pil. Die kombinasie word bemark as Kaletra (hoë-inkomste lande) en Aluvia (lae-inkomste lande), as 'n komponent van 'n kombinasieterapie om MIV/Vigs te behandel. Dit is ook suksesvol gebruik as monoterapie in sommige studies.

In 2006 vorm lopinavir/ritonavir deel van die voorkeurkombinasie vir eerste-linie terapie aanbeveel deur die Amerikaanse DHHS.

Dit is beskikbaar as kapsules, tablette en mondelinge oplossing.


</doc>
<doc id="104364" url="https://af.wikipedia.org/wiki?curid=104364" title="NG gemeente Vaalwater">
NG gemeente Vaalwater

Die NG gemeente Vaalwater is ’n gemeente in die Noordelike Sinode van die Nederduitse Gereformeerde Kerk.

Die gemeente is op 7 Mei 1930 as die 95ste gemeente van die Ned. Herv. of Geref. Kerk in Suid-Afrika (die Transvaalse Kerk) gestig. Soos die oorspronklike naam, Waterberg-Noord, aandui, is dit van die gemeente Waterberg (Nylstroom) afgestig. Dit was een van die weinige gemeentes wat geen dorp binne sy grense gehad het nie, en sy grense het gestrek tot in distrik Potgietersrus. Die afstigting het onder leiding van ds. B. Alheit plaasgevind. Presies twee jaar later, op 7 Mei 1932, is die hoeksteen van die huidige kerkgebou deur ds. Koch gelê. As terrein vir die kerkaanleg is die waterryke oewer van die Melkrivier gekies, waar die kerkraad 'n gedeelte van die plaas Nooitgedacht aangekoop het. 

In Januarie 1935 het die gemeente sy eerste leraar in die persoon van ds. J.C. Botha ontvang. In hierdie tyd was die gemeente geweldig uitgestrek en die ledetal was nagenoeg 750. Onder groot opoffering het ds. Botha agt jaar sy baanbrekerswerk gedoen. Tydens sy bediening is 'n gedeelte van die gemeente aan Naboomspruit afgegee. Die tweede predikant van die gemeente, ds. J.J. Fourie, het die werk vanaf Mei 1944 voortgesit. Kort hierna is die gemeente Albertyn van Waterberg-Noord afgestig, sodat die gemeente toe aansienlik kleiner geword het. 

Ná die vertrek van ds. Fourie, is die vakature gevul deur ds. P.J. Viviers, wat sy werk in November 1947 begin het. Die ledetal van die gemeente het omstreeks 1951 net 360 getel. Destyds het haar medewerker in "Ons gemeentelike feesalbum" geskryf: “Ten spyte van die bietjie ongerief wat die plaaslewe meebring, besit die gemeente 'n wonderlike bekoring. Die stilte en rustigheid wat so kenmerkend is, verdryf alle vermoeienis, en wanneer dit somer is, is die hele omgewing een park.”




</doc>
<doc id="104365" url="https://af.wikipedia.org/wiki?curid=104365" title="NG gemeente Messina">
NG gemeente Messina

Die NG gemeente Messina is ’n gemeente in die Noordelike Sinode van die Nederduitse Gereformeerde Kerk.

Die mees noordelike gemeente van die Transvaalse Kerk is in 1934 van Louis Trichardt afgestig. Sy eerste predikant was ds. A.J. Pienaar, wie se eerste vaste gemeente dit ook was. Hy is in 1935 hier georden. Ná 'n verblyf van vier jaar is hy in 1939 deur ds. J.J. Booysen opgevolg. Albei van hulle het later amptenare van die Transvaalse Sinode geword, naamlik Sekretaris van Evangelisasie en Spoorwegleraar onderskeidelik. Ds. Booysen is in 1945 deur ds. J.N. Botha opgevolg; hy deur ds. J.P. Strümpfer in 1947, en laasgenoemde deur ds. S.J. Henrico in 1950. 

Voor die afstigting is godsdiensoefeninge slegs een maal elke drie maande op Messina gehou, wanneer ook Nagmaal gevier is. Hoewel die Messina-kopermyn in 1906 reeds begin werk het, was die hinterland van die dorp yl bewoon. Ds J.J.F. van Schoor moes die gemeente per muilkar, te perd, en later per motor besoek in die tyd toe paaie deur die ruie bos nog skaars begaanbaar was. Hy het dan ook menige ontmoeting met wilde diere, soos leeus, gehad. Selfs in die middel van die 20ste eeu is op sommige plekke gereeld leeus en olifante aangetref, veral langs die Limpoporivier, waar voorheen die Dongola-wildreserwe was. 'n Kenmerk van die gemeente in die beginjare was sy geweldige uitgestrektheid. Die Soutpansberg, Blouberg en Magalakwinrivier het byvoorbeeld sy suidwestelike grens gevorm en noordoostelik het hy tot teen die “Naturelle-reserwe” van Sibasa en die Pafuri geloop. 

Destyds het ál meer mense ingetrek, namate plase al verder van Messina af uitgegee is. Tog het die bevolking destyds yl gebly weens die grootte van die plase waar hoofsaaklik beesboerdery beoefen word. Tussenin lê groot lappe grond wat aan firmas behoort het en meestal net deur swart mense bewoon is. ‘n Probleem in die gemeente is die ontsettende hitte gedurende die somermaande; Messina word gereken onder die drie warmste dorpe in Suid-Afrika. In 1952 berig die gemeente se medewerker in Ons gemeentelike feesalbum: “Die omgewing is . . . ryk aan 'n groot verskeidenheid minerale, sodat in die toekoms in veel groter bevolking verwag kan word – indien die chroniese waterskaarste oorkom kan word! Dit sal in direkte verband staan met die uitbreiding en uiteindelike afstigting van die gemeente.”



</doc>
<doc id="104366" url="https://af.wikipedia.org/wiki?curid=104366" title="Abakavir">
Abakavir

Abakavir (afgekort ABC) is 'n teenretrovirale middel wat gebruik word om MIV/vigs te voorkom en te behandel. Dit is 'n nukleosiedanaloogtrutranskriptase-inhibeerders (NRTI). Virale stamme wat weerstandig is teen sidovudien (AZT) en lamivudien (3TC) is oor die algemeen, maar nie altyd nie, sensitief vir abakavir.

Dit word goed verdra: die belangrikste newe-effek is hipersensitiwiteit, wat ernstig kan wees, en in sommige gevalle, noodlottig. Genetiese toetsing kan aandui of 'n individu geneig is tot hipersensitief; meer as 90% van die mense kan abakavir veilig neem.

Dit is op die Wêreldgesondheidsorganisasie se essensiële medisynelys, 'n lys van die belangrikste medikasie wat nodig is in 'n basiese gesondheidstelsel. Dit is beskikbaar onder die handelsnaam Ziagen en in die kombinasieformulasies abakavir/lamivudien/sidovudien, abakavir/dolutegravir/lamivudien en abakavir/lamivudien.


</doc>
<doc id="104367" url="https://af.wikipedia.org/wiki?curid=104367" title="Abakavir/lamivudien/sidovudien">
Abakavir/lamivudien/sidovudien

Abakavir/lamivudien/sidovudien (INN, handelsnaam Trizivir) is 'n geneesmiddelbehandeling vir MIV-infeksie. Dit is 'n vastedosis-kombinasieterapie van drie trutranskriptase inhibeerders gepatenteer deur GlaxoSmithKline en nou deur sy gesamentlike onderneming met Pfizer, ViiV Healthcare bemark: 


Dit word gebruik in die behandeling van MIV/Vigs. Vir hierdie doel, is die kombinasie baie nuttig in swanger vroue om die risiko van moeder-na-kind-oordrag te verminder. Die kombinasie van middels help om MIV se weerstand (deur mutasie) tot die individuele middels te verminder. Van die drie, het AZT en ABC se patentreg reeds verval in die Verenigde State van Amerika. In Desember 2013 het Lupin Beperk begin met 'n generiese weergawe van Trizivir.


</doc>
<doc id="104368" url="https://af.wikipedia.org/wiki?curid=104368" title="Zinkwazi Beach">
Zinkwazi Beach

Zinkwazi Beach is 'n klein dorp aan die Noordkus van KwaZulu-Natal, Suid-Afrika, noordoos van Durban.

Dit is bekend vir sy pragtige lagune, wat 'n strandmeer in die Zinkwazirivier vorm.



</doc>
<doc id="104369" url="https://af.wikipedia.org/wiki?curid=104369" title="Shaka's Rock">
Shaka's Rock

Shaka's Rock is 'n klein dorpie aan die Noordkus van KwaZulu-Natal, Suid-Afrika, noordoos van Durban.



</doc>
<doc id="104370" url="https://af.wikipedia.org/wiki?curid=104370" title="Sans Souci, KwaZulu-Natal">
Sans Souci, KwaZulu-Natal

Sans Souci is 'n klein nedersetting aan die Tugelarivier in KwaZulu-Natal, Suid-Afrika, noordoos van Durban.



</doc>
<doc id="104371" url="https://af.wikipedia.org/wiki?curid=104371" title="Salt Rock">
Salt Rock

Salt Rock is 'n klein dorp aan die Noordkus van KwaZulu-Natal, Suid-Afrika, noordoos van Durban.



</doc>
<doc id="104372" url="https://af.wikipedia.org/wiki?curid=104372" title="Groutville">
Groutville

Groutville is 'n dorp naby die Noordkus van KwaZulu-Natal, Suid-Afrika, noordoos van Durban.



</doc>
<doc id="104373" url="https://af.wikipedia.org/wiki?curid=104373" title="EMacambini">
EMacambini

eMacambini is 'n landelike gebied in die KwaZulu-Natal provinsie van Suid-Afrika wat grotendeels deur lede van die Macambini-stam bewoon word. Dit is naby Mandeni op die Zoeloelandse kus, net noord van Durban en digby die nuwe Koning Shaka Internasionale Lughawe.



</doc>
<doc id="104374" url="https://af.wikipedia.org/wiki?curid=104374" title="Ndwedwe">
Ndwedwe

Ndwedwe is 'n klein dorp in KwaZulu-Natal, Suid-Afrika, noordoos van Durban.



</doc>
<doc id="104375" url="https://af.wikipedia.org/wiki?curid=104375" title="Ozwathini">
Ozwathini

Ozwathini is 'n klein dorp in KwaZulu-Natal, Suid-Afrika, noordwes van Durban. Die Appelsbosch hospitaal is in die dorp geleë. 



</doc>
<doc id="104376" url="https://af.wikipedia.org/wiki?curid=104376" title="Mabel Malherbe">
Mabel Malherbe

Mabel Catherine Malherbe (Pretoria, Transvaal, 9 Augustus 1879 – Roodewal, Nelspruit, 1 Februarie 1964) was ’n Suid-Afrikaanse politikus, joernalis, die tweede vrou wat tot die Volksraad verkies is en die eerste burgemeesteres van ’n Suid-Afrikaanse stad (Pretoria).

C. Pretorius skryf in die "Suid-Afrikaanse Biografiese Woordeboek": "Ofskoon klein en fyn van persoon, was Malherbe 'n vrou met merkwaardige dryfkrag en vasberadenheid, maar ook met 'n diepe deernis vir haar medemens. Volgens die skryfster M.E.R. wat haar goed geken het, was dit haar geaardheid om te help en te gee aan dié wat moes ontbeer, en kon sy gebrek nêrens gesien het sonder om dit te probeer verhelp nie." Anna Neethling-Pohl sê sy was as jong vrou fyn, aantreklik, lewenslustig en idealisties. Al was sy later ’n bekende openbare figuur, het min mense haar regtig intiem geken. Sy was terughoudend en van haar vriende het haar as “intimiderend” beskryf. Nietemin was almal dit eens dat sy ’n vrou met ontsaglike integriteit was. Sy het vroue, veral Afrikanervroue, se belange deurentyd op die hart gedra en bevorder, en ’n onmiskenbare rol gespeel, deur haar politieke bedrywighede en haar redakteurskap van "Die Boerevrou", om Afrikaanse vroue op die moderne lewe in die 20ste eeu voor te berei.

Malherbe was die dogter van Frans Christopher Muller Rex en sy vrou, Gezina Constantia (Jess) Marais. Haar oupagrootjie aan vaderskant was die entrepreneur George Rex (29 Augustus 1765 – 3 April 1839), die stigter van Knysna en luidens gerugte van destyds ’n buite-egtelike kind van koning George III, hoewel genetiese toetse dié bewering in 2004 weerlê het. George Rex het geweier om hom aan die huwelikswette van die Kaapkolonie te onderwerp en het dus vier buite-egtelike kinders gehad by ’n vrygemaakte slavin, Johanna Rosina van der Caap, en daarna nog nege by een van haar dogters, Carolina Margaretha Ungerer, 'n kind van Johanna by ’n gewese eienaar.

Malherbe se moeder was ’n suster van die digter en skrywer Eugène Marais (9 Januarie 1871 – 29 Maart 1936). Haar oupa aan moederskant was Jan Nielen Marais, lid van die Transvaalse regering onder pres. T.F. Burgers. Jan en Catharina Marais het in 1868 van ’n plaas naby Stellenbosch na Pretoria verhuis. Hulle het ses dogters en vier seuns gehad. Eugène Marais was die jongste seun.

In Transvaal het die Marais-gesin hoofsaaklik met Engelssprekendes en oud-Kapenaars omgegaan. Hulle kon Engels vlot praat en het dit ook graag gedoen. Hulle het blykbaar nie goed oor die weg gekom met Afrikaners nie en het ook nie ’n hoë dunk van pres. Paul Kruger gehad nie omdat hy te onverfynd en boonop ’n Dopper was. Weens haar vader, Frank, met wie haar moeder in 1874 getroud is, se drankprobleem was daar gedurig spanning in die Malherbe-huishouding, wat daartoe gelei het dat hy Karoo toe verhuis en daar redakteur van ’n Nederlandse koerant geword het, al was sy huistaal Engels. Jess was ’n sterk vrou en het haar drie kinders (daar was ook nog die seuns Percy en Herbert) alleen onderhou deur ’n losieshuis en klein melkery te bedryf. Met haar moeder het Malherbe gereeld vasgesit.

Malherbe het haar skoolopleiding in haar geboortestad begin en aan die Hoër Meisieskool Rustenburg in Rondebosch, Kaapstad, voltooi, dieselfde skool waar die eerste vrou in die Volksraad, Leila Reitz, matriek in 1905 in die eersteklas geslaag het. Malherbe het op skool besluit om verslaggewer te word en ná matriek self gereël om by ’n Engelse dagblad opgelei te word, maar haar ma was sterk daarteen gekant dat Malherbe in ’n kantoor sou gaan werk en het haar per telegram huis toe gebied.

Op 17 was sy terug in Pretoria waar sy af en toe beriggies vir koerante geskryf het. Terwyl sy vir mev. Grobler, eggenote van pres. Kruger se sekretaris, Piet Grobler, Engelslesse gegee het, het sy in aanraking met die president gekom, enkele kere by hom aan huis gekuier en ’n groot bewondering vir die stil, sterk en ruwe leier ontwikkel. Die Jameson-inval was ’n keerpunt in haar politieke denke, want dit het haar selfs nog voor die Tweede Vryheidsoorlog tot Afrikaner-Nasionalisme bekeer.

Vervul met die behoefte om haar land te dien, het sy haar met die uitbreek van die Tweede Vryheidsoorlog in 1899 by die Rooi Kruis aangesluit. Eers het sy in Pretoria en daarna op die trein tussen die hoofstad en Modderspruit verpleegwerk gedoen. Tydens die uitvoering van haar pligte het sy haar toekomstige man, Kenne N. De Kock Malherbe, ’n prokureur, ontmoet. Op haar laaste besoek aan Modderspruit het hulle verloof geraak. Toe haar familie tydelik op Gordonsbaai gaan woon ná die besetting van Pretoria op 5 Junie 1900 deur die Britse troepemagte, het sy daarin geslaag om met die hulp van die groot Kaapse weldoener Marie Koopmans-de Wet op die Duitse skip "Hertzog" na Nederland te gaan, waar sy in die Diakonessehuis in Haarlem 'n driejarige kursus in verpleging gevolg het. In Nederland het haar groot lewensdoel vorm aangeneem: om alles in haar vermoë te doen om haar volk se verlore vryheid terug te help wen.

Reeds in die jare onmiddellik ná haar terugkeer in Pretoria in 1904 het Malherbe groot belangstelling in die openbare lewe en in die lot van die minderbevoorregtes getoon. Haar man, Kenne, met wie sy op 13 April 1904 getroud is, was die seun van Nicolaas Malherbe, oud-tesourier-generaal van die ZAR. Volgens die skrywer M.E.R. was Kenne Malherbe ’n knap prokureur met “veelsydige aanknopings en belange”. Die egpaar was bevriend met talle intellektuele in die hoofstad, onder wie adv. Tielman Roos en Gustav Preller, redakteur van "De Volksstem". Volgens oorlewering het die Malherbes ’n gelukkige huwelikslewe gehad. Kenne Malherbe was saggeaard en het sy vrou hartgrondig ondersteun in alles wat sy aangepak het. Soms het hy grappenderwys na homself verwys as “mnr. Mabel Malherbe”. In die omgang het sy Afrikaans gepraat, maar hul huistaal was Engels, waarskynlik omdat sy Engels grootgeword het.

Hul twee kinders is ook na Engelse skole gestuur. Martha (Martli) is in 1905 gebore en Nicolaas Samuel (Boet) in 1906. Martli het aktrise geword, 25 jaar in Londen gewoon en heeltemal verengels. Sy was nooit getroud nie en het haar ma later verwyt dat sy so besig was met liefdadigheidswerk dat sy nie genoeg tyd aan haar afgestaan het nie. Boet was ’n ware intellektueel en het later lid geword van die Suid-Afrikaanse Kommunistiese Party. Blykbaar het Malherbe albei haar kinders se uitkyke en leefwyse volkome aanvaar.

Malherbe het haar aan liefdadigheidswerk gewy, was sedert die stigting in 1904 lid van die Suid-Afrikaanse Vrouefederasie en het in 1917 in die hoofbestuur van hierdie organisasie gedien. Sy was ook stigter van die Pretoriase Afrikaans-Hollandse Leesunie. Hierdie vereniging het van krag tot krag gegaan tot daar honderd lede was en 'n lang waglys vir lidmaatskap. So is die Mabel Malherbe-leeskring, wat vandag (2015) nog bestaan, gestig. Sy was voorsitster van die Suid-Afrikaanse Nasionale Vroueraad (Pretoria-tak) en het hierdie liggaam eenkeer op 'n internasionale konferensie in Genève verteenwoordig, waar sy interessante vroue uit talle wêrelddele ontmoet het.

Malherbe het vroeg reeds 'n groot liefde vir die joernalistiek geopenbaar. In 1945 het sy vir ’n artikel in "Huisgenoot" aan Anna Neethling-Pohl vertel hoe dit gebeur het dat sy "Die Boerevrou" begin het. Sy en haar man het op ’n dag ’n tentoonstelling besoek en is daar oorgehaal om op die "Farmer’s Weekly" in te teken. Toe sy tuiskom, kry sy die beskeie vroueblaadjie, "The Homestead", daarin. Dadelik het sy gevoel dat haar eie volk se vroue so 'n publikasie broodnodig het. En so kom sy daartoe om "Die Boerevrou" te stig, onder aanmoediging van haar oom Eugène Marais. Sy het in die hoofbestuur van die Nasionale Vroueparty gebly, maar bedank die sekretariële werk om al haar aandag aan "Die Boerevrou" te wy. Pohl skryf: “Hierdie blad, wat sy jare lank bestuur het en waarvoor haar man die geld gevind het, het in dringende en groot behoefte voorsien. Ek is oortuig daarvan dat ons nouliks die belangrikheid daarvan kan oorskat. Dit is dan ook mev. Malherbe se grootste diens aan haar volk gewees dat sy deur middel van haar blad die vrouens meer volksbewus gemaak het, hulle besliste leiding in verskillende sake gegee en hul lewens verdiep en verryk het.” Hierdie eerste Afrikaanse vroueblad se eerste uitgawe het in Maart 1919 in Pretoria verskyn. Hermann Giliomee skryf oor haar beweegrede vir dié moedige poging: "Sy was ’n Engelssprekende wat in ’n stoere republikeinse familie ingetrou het. Sy het selde Afrikaans gepraat, min kerk toe gegaan en haar eie familie (gesin) het verengels. Nogtans het sy bewustelik besluit om haar as ’n Afrikaner te identifiseer. As ’n jong vrou het dikwels op Transvaalse plase gekom waar vrou haar raad gevra het oor gesondheid, huishoudelike sake en kindersorg. Sy het "Die Boerevrou" begin omdat sy al die daaglikse probleme van hierdie vroue wou behandel in ’n taal wat hulle verstaan."

Malherbe het daarin geslaag om van 1920 af 'n aantal jare lank die medewerking van die skryfster M.E.R. as assistent-redakteur te verkry, wie se eerste kortverhale in dié blad verskyn het. Sy het ook bydraes van haar oom Marais ontvang en talle gedigte van hom het vir die eerste keer in hierdie tydskrif verskyn. Vir die eerste uitgawe het hy die gedig "Waar Tebes in die Stil Woestyn" geskryf. Neethling-Pohl meen dit is "miskien een van haar grootste gifte aan die volk dat sy dié begaafde digter voortdurend aangepor en gepla het om gedigte en prosastukke vir haar lesers beskikbaar te stel". Digters en skrywers soos Jan F.E. Celliers, A.G. Visser, Toon van den Heever en F.W. Reitz het gereeld bydraes gelewer, terwyl die skilders J.H. Pierneef en E. Mayer illustrasies vir die blad geteken het. Neethling Pohl skryf Malherbe het die volk en sy kunstenaars so aan mekaar bekendgestel. "Die Boerevrou" was altyd keurig versorg en, sonder om te preek, het dit smaak vir eie, nasionale kuns bevorder. Dr. C. Louis Leipoldt en ander medici het in 'n gesondheidsrubriek noodsaaklike voorligting oor allerlei siektes gegee.

In die gewilde rubriek "Om die koffietafel" het briewe van leseresse oor die wedervarings en gewoontes van hul voorouers verskyn sodat "Die Boerevrou" 'n skatkamer geword het van kennis oor die kultuurgeskiedenis van die Afrikaner. Dit was nie slegs die eerste leesstof wat baie plattelandse vroue in Transvaal in hul eie taal gekry het nie, maar die blad het ook 'n aansienlike bydrae gelewer tot die algemene volksopvoeding en aankweek van leeslus. "Die Boerevrou" was ’n groot sukses onder lesers en het kritici se goedkeuring weggedra, maar die advertensies was maar skraps. Mabel wou net sekere soorte reklame aanvaar en het ’n verbod geplaas op enigiets wat drank of gepatenteerde medisyne adverteer. Neethling-Pohl Skryf: "(H)ier moet mens ook mev. Malherbe se beginselvaste optrede i.v.m. advertensies noem. Alhoewel die tydskrif van die begin af sulke geldelike steun nodig gehad het, het sy geen enkele soort medisyne laat adverteer voordat dit eers deur deskundiges goedgekeur is nie. Sy was nie van plan om haar leseresse, versprei op eensame plase, ter wille van die geld deur aantreklike advertensies te laat mislei nie. Die adverteerders het dikwels woedend geword en met beledigende woorde hul steun teruggetrek, maar mev. Malherbe het hardnekkig voet by stuk gehou." Weens die moeilike finansiële toestande tydens die depressiejare moes die uitgawe van dié blad in Desember 1931 gestaak word.

Selfs voor sy redakteur en eienaar van "Die Boerevrou" was, het Malherbe 'n aktiewe rol in die openbare lewe van Pretoria gespeel. Met genl. Hertzog se uittrede uit die kabinet van genl. Louis Botha in 1912 het die Malherbe-egpaar hom beskou as die ware leier van die volk wat hulle na hul bestemming sou lei. Van toe af het Malherbe al haar krag ingespan om op politieke gebied vir die Afrikanersaak te werk. Op 4 Augustus 1914 het sy aan die vroueoptog na die Uniegebou deelgeneem en was in daardie haar stigterslid van die Nasionale Vroueparty. Van die Bond van Afrikaanse Moeders was sy ook stigterslid. Met die stigting van die eerste tak van die Nasionale Vroueparty in Pretoria het Malherbe die eerste president daarvan geword.

Sy het ses jaar, van 1927 tot 1933, in die stadsraad gedien en in 1932 die eerste vrou geword wat tot burgemeester van 'n Suid-Afrikaanse stad verkies is. Tydens die moeilike depressiejare het sy as eerste burger van die stad besonder baie by wyse van noodleniging gedoen; duisende werkloses is aan werk gehelp, veral op die paaie. Haar toewyding tot haar moedertaal het haar gelei om geld in te samel om in die dertigerjare die Transvaalse Universiteitskollege te help om 'n onafhanklike, Afrikaanse universiteit te word.

Malherbe was ook aktief op politieke gebied. Sy en Elsie van Broekhuizen, eggenote van die Hervormde predikant ds. Herman van Broekhuizen, is in Januarie 1919 na die groot onafhanklikheidskongres in Bloemfontein afgevaardig, waar hulle die enigste vroueafgevaardigdes was, en daar het sy die eerste keer persoonlik met genl. J.B.M. Hertzog in aanraking gekom. Sy het hom sommer dadelik gevra wat sy standpunt in verband met vrouestemreg was, en hy het haar toe al beloof dat hy hulle sou laat weet wanneer die tyd ryp daarvoor was. Intussen moes die vroue opgelei word om hul taak en plig as stemgeregtigde burgers te kan verstaan wanneer die tyd daarvoor aanbreek.

Sy was een van die stigters van die Nasionale Vroueparty van Transvaal (die vrouevleuel van die Nasionale Party), gestig in Johannesburg op 21 Julie 1915 deur Johanna Brandt, en as lid van die hoofbestuur het sy haar vanaf omstreeks 1927 vir die verkryging van vrouestemreg in Suid-Afrika beywer. In die beginjare van die Pakt-regering (1924–1933) was die argument in Nasionale geledere teen vrouestemreg dat as dit aan wit vroue toegeken word, dit ook aan bruin en later moontlik swart vroue toegeken sou moes word; daarom was die Nasionale Vroueparty dit met hul manlike eweknieë in die NP eens dat gewag moes word vir verdere wetgewing met betrekking tot die kiesreg van gekleurde Suid-Afrikaners. Later is ’n spesiale kommissie van die Volksraad benoem om die toekenning van vrouestemreg te ondersoek. Nadat getuienis afgelê is, ook deur lede van die Vroue- Nasionale Party, onder wie Mabel Jansen, het die kommissie aanbeveel dat vir eers vrouestemreg aan wit vroue toegeken word. Nadat enkele Volksraadslede privaat wetsontwerpe ingedien het om aan vroue stemreg toe te ken, het die Nasionale Vroueparty by monde van haar lyfblad, "Die Burgeres", in Desember 1927 gesê hulle vereenselwig hulle nie "met pogings om nou wetsontwerpe by die Parlement in te dien nie", maar dit is "nie te betwyfel dat al meer en meer ’n gevoel by die vroue ontstaan dat ons nie meer lank hierdie saak kan laat links lê nie. So getuig die meningsuitings wat reeds in ons blad verskyn en ook beskrywingspunte van ons Kongres."

Nadat genl. J.B.M. Hertzog onderneem het as sy regering ná 1929 verkiesing weer aan bewind kom, hy self in 1930 ’n mosie vir vrouestemreg sou indien, het Malherbe op die Transvaalse kongres van die Nasionale Vroueparty ’n pleidooi vir vrouestemreg gelewer: "Die tyd het aangebreek dat ons ons sonder versuim moet bekwaam vir die nuwe verantwoordelikheid wat waarskynlik op ons gelê sal word. Gesondheidstoestande, huisvesting en opvoeding lê baie na aan ’n vrou se hart. Die opvoeding van ons toekomstige moeders – dit moet tog in ons hande lê. Die pligte van ’n vrou en moeder beskou ek as die allerhoogste roeping in ons samelewing. Daarop rus wel deeglik die verpligting van bekwaamheid net soos vir enige ander pos, dié van onderwyseres, dokter of wat ook al, in die maatskappy. En sal die vrou wat haar verstand so ver ontwikkel het, terugdeins vir die grote huishouding van die staat? Sal sy dan hier ook nie haar verkrege wysheid, haar ervaring, haar lewendige belang in die welvaart van haar gesin, haar volk en die mensheid laat geld nie? Waar vader en moeder saam met kennis die juiste leiding van hul huislike sake behartig, kan hulle net so goed saam die landsake bespreek, sodat hul saam hulle stem kan uitbring vir die welvaart van die hele volk.

"Die twee grootste redes waarom ons die reg wil hê om te stem, is (1) om die lewe vir ons kinders veilig en gelukkig te maak, (2) omdat ons reken dat vroue daardeur hul ewewig sal terugkry. Deur die stemreg word die vrou gedwing om 'n verstandige en meer doeltreffende deel te neem aan die lewe: sy moet saam met die man aan die vooruitgang van die wêreld arbei. Die staatsmanne weet ook dat pligsgevoel deur verantwoordelikheid gebore word."

In Maart 1930 het Hertzog die vrouestemregwetsontwerp ingedien, en op 19 Mei 1930 het dit wet geword. Met die samesmelting van die Nasionale en Nasionale Vroueparty in 1931 het Malherbe uitvoerende lid van die Transvaalse NP geword.

Genl. Hertzog, leier van die Nasionale Party en eerste minister van die Unie het ná sy party se volstrekte oorwinning in die verkiesing van 1929, in 1930 toegegee aan die eise van sy volgelinge om die wit bevolking se posisie te verstewig deur net aan wit vroue stemreg toe te ken. Dit het hy gedoen in die aangesig van ’n moontlike bedreiging deur bruin en swart kiesers in Kaapland wat destyds, onderhewig aan streng maatstawwe sodat hul getalle nooit groot was nie, saam met wit kiesers op ’n gemeenskaplike kieserslys geregistreer was en saam met hulle kon stem. Nadat die stemreg na wit vroue uitgebrei is, is die stemregkwalifikasies vir alle wit kiesers in Kaapland en Natal afgeskaf.

Omdat in die Unie vyf jaar moes verloop tussen algemene verkiesings, sou die volgende verkiesing eers in 1934 gehou word, maar weens die Groot Depressie het Hertzog se NP en genl. Jan Smuts se Suid-Afrikaanse Party in 1933 ooreengekom om ’n koalisie te vorm. Dit het gelei tot ’n vervroegde algemene verkiesing op 17 Mei 1933 waarin NP- en SAP-kandidate mekaar nie sou teenstaan nie. Met die stigting van die Verenigde Party op 5 Desember 1934 het Malherbe dadelik haar plek in die uitvoerende komitee van die nuwe party ingeneem. Vroue het reeds op 27 Januarie 1932 in ’n tussenverkiesing in die kiesafdeling Von Brandis die eerste keer kans gekry om te stem. Die eerste vrou wat as Volksraadslid verkies is, was Leila Reitz, SAP-koalisiekandidaat vir Parktown, hoewel onbestrede. In Junie 1933 het die verkiesings vir die vier Provinsiale Rade plaasgevind en word N.B. Spilhaus Kaapland se eerste vroue-LPR toe sy die paal haal as onafhanklike kandidaat in Rondebosch.

Malherbe het in dieselfde verkiesing die eerste vroue-LPR van Transvaal geword. Op 23 Augustus (volgens ’n ander bron 24 Augustus) 1933 vind ’n tussenverkiesing in die Volksraadsetel Wonderboom plaas nadat dr. Herman van Broekhuizen bedank het om Suid-Afrika se spesiale gesant in Nederland te word. Malherbe verslaan die onafhanklike kandidaat P.A. Taljaard met 159 stemme en word die eerste Afrikaanssprekende asook Nasionale vrou in die Volksraad.

Die eretitel van eerste Afrikaanssprekende vrou in die Volksraad is wel bedenklik omdat sy volgens alle aanduidings lewenslank tuis Engels gepraat het, maar oor dié prestasie skryf M.E.R. in "Die Burgeres": "Dit is die eerste keer dat die vrou aan die verkiesingstryd deelneem en dat die vrou deur volkskeuse uitgesoek is om in die Volksraad te dien. Sy moet deeglik kennis dra van al die sake wat die vrou betref, sodat (wanneer) sy in die Volksraad opstaan, mens moet voel: daar praat al die vroue. Deur die toetrede van mev. Malherbe is die 'Ewig Weibliches' ook in die politiek gebring. Mev. Malherbe wat al baie dienste aan die Afrikaanse volk gelewer het, sal as Volksraadslid veel vir ons beteken."

As Volksraadslid het sy al haar krag en energie aan twee ideale gewy, naamlik die verbetering van die lot van die minderbevoorregtes en die behartiging van vrouebelange. In die Volksraad het sy vurig gepleit dat vroue ook tot die staatsdiens toegelaat word, dat jong minderbevoorregte meisies spesiale opleiding ontvang om as huishoudsters in diens geneem te word, dat werkgeleenthede vir Blankes op die paaie geskep word, dat 'n indringende ondersoek na die voedingstoestande in die land ingestel word en dat voorligting oor voeding en gesondheid aan die breë volkslae verskaf word. Haar loopbaan in die Volksraad het net tot 11 April 1938 geduur, maar die beskikbare bronne meld nie of dit is omdat sy haar nie weer verkiesbaar gestel het en of sy nie vir die algemene verkiesing van 1938 benoem is nie.

Malherbe was 'n geesdriftige bewonderaar en ondersteuner van genl. Hertzog en het in die uitvoerende komitee van die Nasionale Party van Transvaal en daarna van die Verenigde Party gedien. Met die totstandkoming van die Herenigde Nasionale Party of Volksparty in 1940, nadat Hertzog se volgelinge die VP verlaat het toe sy mosie vir neutraliteit in die Tweede Wêreldoorlog in die Volksraad in September 1939 verslaan is, het sy ook in die uitvoerende komitee van dié party in Transvaal gedien. Ná Januarie 1941 was sy lid van die Afrikanerparty, gestig deur Hertzogiete wat die HNP of V verlaat het. Ideologies het die Afrikanerparty en die Nasionale Party nie veel van mekaar verskil nie. Die grootste verskil was dat die Afrikanerparty die Kleurlinge beskou het as deel van die Afrikaners. Volgens dié party was Kleurlinge en Afrikaners gelyke vennote. Dit is iets waarmee dr. D.F. Malan hom nie kon versoen nie.

In 1941 het Anna Neethling-Pohl, Eldie Buurman en Christie Muller vir Malherbe genooi om ’n vroueoptog na die Uniegebou te lei om ’n klagskrif aan genl. Jan Smuts, die eerste minister, te oorhandig waarin hulle betoog teen Suid-Afrika se deelname aan die Tweede Wêreldoorlog. Sy is dié eer bewys omdat sy sterk teen die oorlogspoging gekant was. Dr. Hendrik Verwoerd, redakteur van "Die Transvaler", het die sameroepers gevra om nie toe te laat dat ’n "omstrede politieke figuur" soos Malherbe die optog lei nie. Malherbe en haar man het nie die Gesuiwerde Nasionale Party gesteun nie en was dus polities in ’n ander kamp as die Nasionaliste wat teen die oorlog gekant was. Malherbe was woedend, maar het steeds aan die optog deelgeneem, hoewel sy redelik na aan die agterkant geloop het.

Malherbe se liefde vir die joernalistiek het uiting gevind in talle publikasies. In 1931 het sy 'n bydrae, getitel 'Die Afrikaner-Vrou', gelewer in die boek "Ons land en volk" wat Harm Oost saamgestel het. 'n Aantal van haar artikels het in tydskrifte verskyn en sy het ook twee bundels saamgestel uit bydraes wat in "Die Boerevrou" verskyn het, naamlik "Die Boerevrou-boek" (Pretoria, 1950) en "Juwele wat steeds bekoor" (Johannesburg, 1952). In 1953 het die Universiteit van Pretoria haar met die toekenning van 'n eredoktorsgraad in die lettere vereer vir die groot dienste wat sy aan die Afrikaanse taal en kultuur gelewer het.

Anna Neethling-Pohl sluit haar artikel oor Malherbe in "Huisgenoot" van 1 Junie 1945 as volg af: “Ná 'n stormagtige lewe, 'n lewe van naastediens en die wil om by te dra tot die uiteindelike onafhanklikheid van haar volk, is Mabel Malherbe vandag 'n kalm, ewewigtige vrou wat tot die groep Afrikaners behoort wat nugter staan teenoor sowel die deugde as die swakhede van haar volk. Leipoldt het op ‘n keer geskryf: ' 'n Volk die word nie sommer soos die koring groot, en die tyd het aangebreek dat ons al meer moet wegdoen met illusies, met chauvinistiese woorde en houdings en met 'n gerieflike agteroorleunery op alles wat die voorvaders gedoen het. Ons het 'n voortsettingstaak. Ons moet met altyd strenger tug ons mense en kragte saamgord,’ en ons beperk tot die uitbouing van dié elemente in ons volkslewe wat sal bydra tot 'n verdieping daarvan. Ons moet ophou om die lewe van 'n volk aan ons eie beperkte lewetjies te meet en, soos Moses, tevrede wees om die visioen van die beloofde land te sien. Maar dan moet ons intussen eerlik en onbevrees en voortdurend en hard werk daarvoor. Elkeen moet sy plekkie vol staan.”

Malherbe is op 13 April 1904 getroud met die prokureur Kenne Nicolaas De Kock Malherbe. 'n Seun en 'n dogter is uit dié huwelik gebore.




</doc>
<doc id="104383" url="https://af.wikipedia.org/wiki?curid=104383" title="2015 Bahreinse Grand Prix">
2015 Bahreinse Grand Prix

Die 2015 Formule Een Bahreinse Grand Prix is op 19 April 2015 op die Bahrein Internasionale Renbaan in Sakhir, Bahrein gehou. Dit was die vierde wedren van die kampioenskapseisoen en is deur Lewis Hamilton in sy Mercedes gewen.


</doc>
<doc id="104384" url="https://af.wikipedia.org/wiki?curid=104384" title="Sakhir">
Sakhir

Sakhir (Arabies:الصخير) is 'n woestyngebied in die Koninkryk van Bahrein, naby Zallaq. Dit bevat die Al-Sakhir Paleis, gebou in 1870. Gedurende die vroeë 2000's, is verskeie veranderinge aangebring, soos die bou van die Universiteit van Bahrein se hoof kampus en die Bahrein Internasionale Renbaan, die tuiste van Formule Een se Bahreinse Grand Prix. Baie mense besoek Sakhir om te kampeer. Sakhir is ook waar die "Al Areen Wildlife Park" geleë is – die enigste natuurreservaat en dieretuin wat op land is in Bahrein.


</doc>
<doc id="104388" url="https://af.wikipedia.org/wiki?curid=104388" title="Maleis-Polinesiese tale">
Maleis-Polinesiese tale

Die Maleis-Polinesiese tale is verreweg die belangrikste taalgroep van die Austronesiese tale wat die grootste aantal moedertaalsprekers omvat; die ander is die kleiner en bedreigde Formosaanse tale op die eiland Taiwan (Republiek China). Dit omvat omtrent 1100 tale wat deur sowat 300 miljoen mense gepraat word. Die Maleis-Polinesiese tale word deur die Austronesiese bevolking op die eilande van Suidoos-Asië en die Stille Oseaan, met 'n kleiner aantal op die vasteland van Asië, gepraat. Kambodja, Laos en Viëtnam vorm die mees noordwestelike verspreidingsgebied, wat tot die Maleise Skiereiland oorgaan. Malgassies word in die eilandnasie van Madagaskar gepraat, geleë aan die oostelike kus van Afrika in die Indiese Oseaan. Dele van die taalfamilie toon 'n sterk invloed deur Sanskrit en gedeeltelik Arabies omdat die westelike deel van die streek 'n vesting van Hindoeïsme, Boeddhisme en sedert die 10de eeu van Islam gevorm het. Afhangende van die godsdiens van die mense wat die taal gebruik, word dit met die Arabiese alfabet (Moslems), die Latynse alfabet (Christene) of 'n inheemse skrif wat uit die Brahmi-skrif uit die Indiese skriffamilie ontwikkel het (Boeddhiste en Hindoes), geskryf.

Die Kern-Maleis-Polinesiese tale word deur sowat 230 miljoen mense gepraat en sluit in Atjehs, Balinees, Bandjarees, Boeginees, Chamorro, Indonesies, Javaans, Madoerees, Maleis, Malgassies, Minangkabau, Palauaans, Soendanees en Tetoem; asook die Oseaniese tale soos Fidjiaans, Kiribaties, Marshallees, Nauruaans en Polinesiese tale soos Cookeilandse Māori, Hawais, Māori, Niuies, Rapa Nui, Samoaans, Tahitiaans, Tokelauaans, Tongaans en Tuvaluaans.

Die Filippynse tale word deur sowat 100 miljoen mense gepraat en sluit in Tagalog (Filippyns), Cebuano, Ilokano, Hiligaynon, Sentraal-Bikol, Waray-Waray en Kapampangan, elk met ten minste drie miljoen sprekers.

Die mees gebruikte Borneaanse taal is Malgassies met 20 miljoen sprekers.



</doc>
<doc id="104390" url="https://af.wikipedia.org/wiki?curid=104390" title="Spanspek">
Spanspek

Spanspek (soos bekend in Suid-Afrika, met oorsese name "cantaloupe/cantelope/cantaloup", "muskmelon" (Indië en die VSA), "mushmelon, rockmelon, sweet melon, honeydew, Persian melon") verwys na 'n variëteit van "Cucumis melo", 'n spesie in die familie "Cucurbitaceae".

'n Spanspek weeg van 'n halwe to 5 kilogram (1.1 tot 11 pond). Oorspronklik het "cantaloupe" slegs verwys na die nie-beaarde, oranje-vlesige spanspek van Europa, maar dit is deesdae net so gewild en bekend in die Verenigde State.

Daar word vermoed dat die spanspek na Suid-Afrika ingevoer is deur ene "Lady Smith" (Juana María de los Dolores de León Smith), vrou van Sir Harry Smith, terwyl sy hom tydens sy loopbaan vergesel het.


</doc>
<doc id="104392" url="https://af.wikipedia.org/wiki?curid=104392" title="2015 Monaco Grand Prix">
2015 Monaco Grand Prix

Die 2015 Formule Een Monaco Grand Prix is op 24 Mei 2015 op die Monaco-renbaan in Monte Carlo gehou. Dit was die sesde wedren van die kampioenskapseisoen en is deur Nico Rosberg in sy Mercedes gewen.


</doc>
<doc id="104393" url="https://af.wikipedia.org/wiki?curid=104393" title="2015 Spaanse Grand Prix">
2015 Spaanse Grand Prix

Die 2015 Spaanse Grand Prix was 'n Formule Een motorwedren gehou op 10 Mei 2015 by die Circuit de Barcelona-Catalunya in Montmeló, Spanje. Die wedren was die vyfde rondte van die 2015-seisoen en dit was die 45ste keer wat die Spaanse Grand Prix as 'n rondte van die Formule Een Wêreldkampionskap en die vyf-en-twintigste keer by Catalunya gehou is. Mercedes bestuurder Nico Rosberg het sy eerste oorwinning van die seisoen, sy eerste in Spanje en die negende van sy loopbaan behaal. Sy spanmaat Lewis Hamilton was tweede ná 'n swak wegspring, gevolg deur Sebastian Vettel in die derde plek.


</doc>
<doc id="104394" url="https://af.wikipedia.org/wiki?curid=104394" title="Die Boerevrou">
Die Boerevrou

Die Boerevrou was die eerste Afrikaanse vrouetydskrif en het in Pretoria onder redakteurskap van Mabel Malherbe verskyn van Maart 1919 tot Desember 1931, toe dit gestaak moes word weens geldelike probleme, wat vererger is deur die Groot Depressie. Hoewel die sirkulasie blykbaar nie meer as duisend was nie, het dit ’n groot invloed gehad op veral Afrikaanse vroue in die destydse Transvaal. 

Mabel Malherbe (1879–1964) het vroeg reeds 'n groot liefde vir die joernalistiek geopenbaar. In 1945 het sy vir ’n artikel in Huisgenoot aan Anna Neethling-Pohl vertel hoe dit gebeur het dat sy "Die Boerevrou" begin het. Sy en haar man het op ’n dag ’n tentoonstelling besoek en is daar oorgehaal om op die "Farmer’s Weekly" in te teken. Toe sy tuiskom, kry sy die beskeie vroueblaadjie, "The Homestead", daarin. Dadelik het sy gevoel dat haar eie volk se vroue so 'n publikasie broodnodig het. So kom sy daartoe om Die Boerevrou te stig, onder aanmoediging van haar oom Eugène Marais. Sy het in die hoofbestuur van die Nasionale Vroueparty gebly, maar bedank die sekretariële werk om al haar aandag aan "Die Boerevrou" te wy. Pohl skryf: “Hierdie blad, wat sy jare lank bestuur het en waarvoor haar man die geld gevind het, het in dringende en groot behoefte voorsien. Ek is oortuig daarvan dat ons nouliks die belangrikheid daarvan kan oorskat. Dit is dan ook mev. Malherbe se grootste diens aan haar volk gewees dat sy deur middel van haar blad die vrouens meer volksbewus gemaak het, hulle besliste leiding in verskillende sake gegee en hul lewens verdiep en verryk het.”

Hierdie eerste Afrikaanse vroueblad se eerste uitgawe het in Maart 1919 in Pretoria verskyn. Hermann Giliomee skryf oor haar beweegrede vir dié moedige poging: "Sy was ’n Engelssprekende wat in ’n storie republikeinse familie ingetrou het. Sy het selde Afrikaans gepraat, min kerk toe gegaan en haar eie familie (gesin) het verengels. Nogtans het sy bewustelik besluit om haar as ’n Afrikaner te identifiseer. As ’n jong vrou het dikwels op Transvaalse plase gekom waar vrou haar raad gevra het oor gesondheid, huishoudelike sake en kindersorg. Sy het "Die Boerevrou" begin omdat sy al die daaglikse probleme van hierdie vroue wou behandel in ’n taal wat hulle verstaan."

Malherbe het daarin geslaag om van 1920 af 'n aantal jare lank die medewerking van die skryfster M.E.R. as assistent-redakteur te verkry, wie se eerste kortverhale in dié blad verskyn het. Sy het ook bydraes van haar oom Marais ontvang en talle gedigte van hom het vir die eerste keer in hierdie tydskrif verskyn. Vir die eerste uitgawe het hy die gedig "Waar Tebes in die Stil Woestyn" geskryf. Neethling-Pohl meen dit is "miskien een van haar grootste gifte aan die volk dat sy dié begaafde digter voortdurend aangepor en gepla het om gedigte en prosastukke vir haar lesers beskikbaar te stel". Digters en skrywers soos Jan F.E. Celliers, A.G. Visser, Toon van den Heever en F.W. Reitz het gereeld bydraes gelewer, terwyl die skilders J.H. Pierneef en E. Mayer illustrasies vir die blad geteken het. Neethling Pohl skryf Malherbe het die volk en sy kunstenaars so aan mekaar bekendgestel. "Die Boerevrou" was altyd keurig versorg en, sonder om te preek, het dit smaak vir eie, nasionale kuns bevorder. Dr. C. Louis Leipoldt en ander medici het in 'n gesondheidsrubriek noodsaaklike voorligting oor allerlei siektes gegee. 

In die gewilde rubriek "Om die koffietafel" het briewe van leseresse oor die wedervarings en gewoontes van hul voorouers verskyn sodat Die Boerevrou 'n skatkamer geword het van kennis oor die kultuurgeskiedenis van die Afrikaner. Dit was nie slegs die eerste leesstof wat baie plattelandse vroue in Transvaal in hul eie taal gekry het nie, maar die blad het ook 'n aansienlike bydrae gelewer tot die algemene volksopvoeding en aankweek van leeslus. 

"Die Boerevrou" was ’n groot sukses onder lesers en het kritici se goedkeuring weggedra, maar die advertensies was maar skraps. Malherbe wou net sekere soorte reklame aanvaar en het ’n verbod geplaas op enigiets wat drank of gepatenteerde medisyne adverteer. Neethling-Pohl Skryf: "(H)ier moet mens ook mev. Malherbe se beginselvaste optrede i.v.m. advertensies noem. Alhoewel die tydskrif van die begin af sulke geldelike steun nodig gehad het, het sy geen enkele soort medisyne laat adverteer voordat dit eers deur deskundiges goedgekeur is nie. Sy was nie van plan om haar leseresse, versprei op eensame plase, ter wille van die geld deur aantreklike advertensies te laat mislei nie. Die adverteerders het dikwels woedend geword en met beledigende woorde hul steun teruggetrek, maar mev. Malherbe het hardnekkig voet by stuk gehou." Weens die moeilike finansiële toestande tydens die depressiejare moes die uitgawe van dié blad in Desember 1931 gestaak word.

Twee bundels saamgestel uit bydraes wat in "Die Boerevrou" verskyn het, naamlik "Die Boerevrou-boek" (Pretoria, 1950) en "Juwele wat steeds bekoor" (Johannesburg, 1952), het sowat 20 jaar ná die tydskrif se sluiting verskyn.




</doc>
<doc id="104396" url="https://af.wikipedia.org/wiki?curid=104396" title="Manor F1-span">
Manor F1-span

Die Manor Marussia F1-span, voorheen die Marussia F1-span, is 'n Britse Formule Een-wedrenspan gebaseer in Banbury, Oxford in die Verenigde Koninkryk. Die span word bedryf deur Manor Motorsport (amptelik "Marussia Manor Racing"), wat voorheen 'n filiaal van Marussia Motors was, 'n ontbinde sportmotorvervaardiger wat in Moskou gebaseer was. Die span het aanvanklik begin deelneem in 2010 onder die "Virgin Racing" naam; die volgende jaar word Marussia sy hoofborg, om "Marussia Virgin Racing" te vorm, totdat hy as die "Marussia F1-span" bekend gestaan het sedert 2012.

Die Marussia-span het sy eerste kampioenskapspunte by die 2014 Monaco Grand Prix behaal, toe sy beste bestuurder, Jules Bianchi, negende geëindig het, sodoende het Marussia die eerste Russiese vervaardiger geword om kampioenskapspunte aan te teken.



</doc>
<doc id="104397" url="https://af.wikipedia.org/wiki?curid=104397" title="Sauber Motorsport">
Sauber Motorsport

Sauber Motorsport AG, handeldrywend as Sauber F1 Team is 'n Switserse Formule Een-span. Dit is in die 1970's gestig deur Peter Sauber, wie deur middel van heuwelklimme en die "Wêreld Sport Prototipe-kampioenskap" gevorder het tot Formule Een in 1993.

Nadat hulle geen grand prix as 'n onafhanklike span kon wen nie, is die span in 2005 aan BMW verkoop. Hulle het deelgeneem as Sauber-BMW gedurende 2006-2009 en behaal een oorwinning. Aan die einde van die 2009-seisoen onttrek BMW uit Formule Een en die toekoms van die span bly onseker vir 'n paar maande, totdat dit weer terugverkoop is aan Peter Sauber, wie 'n inskrywing vir 2010 toegestaan is. Maar as gevolg van probleme met die Concorde-ooreenkoms, het die span bekend gebly as "BMW Sauber" vir die 2010-seisoen. In Maart 2010 het Peter Sauber planne aangekondig om gedurende die seisoen die span se naam te verander, maar die FIA het ​​aangekondig dat hul tot die einde van die seisoen sal moet wag om die naam te mag verander. Van die begin van die 2011 Formule Een-seisoen het die span die BMW-deel uit hul naam gelaat (hul enjinverskaffer is nou Ferrari).

Peter Sauber besit tans 'n beherende 66,6%-belang in die span, met die res wat aan Monisha Kaltenborn (HUB) behoort, wat 'n leidende figuur in die span is sedert BMW se onttrekking.

 Pedro de la Rosa staan in vir Sergio Pérez, wat aangedui het dat hy nog nie 100% voel ná sy kwaai ongeluk in Monaco nie.


</doc>
<doc id="104401" url="https://af.wikipedia.org/wiki?curid=104401" title="Tempel van Artemis">
Tempel van Artemis

Die Tempel van Artemis of Artemision (Grieks: Ἀρτεμίσιον, Turks: Artemis Tapınağı), ook minder korrek bekend as die Tempel van Diana, was ’n Griekse tempel vir die godin Artemis. Dit was geleë in Efese (naby die moderne dorp Selçuk in die hedendaagse Turkye) en was een van die Sewe Wonders van die Antieke Wêreld. Dit is drie keer herbou voordat dit finaal in 401 n.C. verwoes is. Net die fondament en stukke beelde van die laaste tempel is nog op die terrein oor.

Die eerste heiligdom op die terrein dateer uit die Bronstydperk, baie jare voor die aankoms van die Ioniërs in die gebied. Volgens Kallimachos se "Himne aan Artemis" het die Amasones dit gebou. In die 7de eeu v.C. is die ou tempel in ’n vloed verwoes. Herbouwerk het omstreeks 550 v.C. begin en is betaal deur koning Croesus van Lidië, wat Efese omstreeks 560 v.C. verower het. Dit het 10 jaar geduur. Die tempel is in 356 v.C. afgebrand en is weer herbou, dié keer as een van die Sewe Wonders.

In 268 n.C. is die tempel verwoes of beskadig in ’n aanval deur die Gote, ’n Oos-Germaanse volk; dit is daarna miskien herbou of herstel, maar dis onseker. Die latere geskiedenis van die tempel is nie duidelik nie en die Gote kon dalk die tempel finaal verwoes het. Minstens sommige van die stene is gebruik om ander geboue mee te bou. Van die pilare in die Hagia Sophia in Konstantinopel (die hedendaagse Istanboel) was oorspronklik in die Tempel van Artemis, en ander standbeelde en dekoratiewe items is oral oor dié stad gebruik.

Die hoofbronne oor die tempel is Plinius die ouere se "Natuurgeskiedenis" XXXVI.xxi.95 en Plutarchus se "Lewe van Alexander" III.5.

Ná ’n soektog van ses jaar is die terrein van die Tempel van Artemis in 1869 ontdek deur ’n ekspedisie onder leiding van John Turtle Wood wat deur die Britse Museum geborg is. Uitgrawings het tot in 1874 geduur. Nog ’n paar stukke beeldhouwerk is gevind tydens uitgrawings in 1904–'06 onder David George Hogarth. Die stukke beeldhouwerk van die tempel wat in die 4de eeu herbou is en ’n paar van die vroeëre tempel wat in die herbouwerk gebruik is, word tans in die Britse Museum uitgestal. 

Vandag word die terrein verteenwoordig deur ’n enkele pilaar wat opgebou is uit onverwante stukke wat daar ontdek is.

Die argaïese heiligdom onder die latere tempels was duidelik vir die een of ander vorm van "Groot Godin", maar niks is van haar kultus bekend nie. Die geskrifte wat dit as dié van die Amasones beskryf, verwys na die stigtermites van latere Griekse inwoners wat die kultus en tempel van "Artemis Ephesia" ontwikkel het. Die rykdom en glans van die stad en tempel is aanvaar as bewys van Artemis Ephesia se mag en was die rede vir haar plaaslike en internasionale aansien: ondanks die verskeie rampe wat die tempel getref het, is dit telkens herbou – as geskenk vir en tot eer van die godin – en het dit verdere vooruitgang meegebring.

Altare, tempels en feeste ter ere van Artemis het deur die hele Griekse wêreld voorgekom, maar Efese se Artemis was uniek. Die Efesiërs het haar as "hulle s’n" beskou en het aanstoot geneem as beweer is dat sy iemand anders ook sou beskerm. Nadat die Perse die Lidiese koning Croesus verslaan het, het die Efesiërs hom al hoe minder krediet gegee vir die herbouing van die tempel. Oor die algemeen het die Perse die Efesiërs goed behandel, maar hulle het van Artemis se artefakte uit die tempel verwyder en Persiese priesters in haar kultus ingebring; die Efesiërs het hulle nooit daarvoor vergewe nie. 

Toe Alexander die Grote die Perse verslaan en aanbied om vir die tempel se tweede herbouing te betaal, is sy aanbod vriendelik maar ferm van die hand gewys. Die Efesiërs het gemeen "dis nie geskik dat een god ’n tempel vir ’n ander een bou nie". 

Onder Hellenistiese en latere Romeinse heerskappy is groot feeste vir die godin gehou, waartydens Grieke van albei geslagte huweliksmaats gesoek het, speletjies en kompetisies gehou is en opvoerings plaasgevind het in die godin se naam. 

Uit ’n Griekse oogpunt is Efese se Artemis ’n ander figuur as die Griekse godin. In die Griekse mitologie is Artemis die tweelingsuster van Apollo; sy is ’n maagd en jagter wat die Titaniese Selene as maangodin vervang het. In Efese is ’n godin wat die Grieke met Artemis verbind het, in ’n argaïese, voor-Hellenistiese vorm vereer. Volgens Robert Fleischer was sy uit hout gesny en met juwele versier. Op geld wat in Efese gemunt is, word die godin met oënskynlik verskeie borste uitgebeeld en met ’n kroon wat die stad se mure voorstel.

Die godin het ook aspekte met die Griekse godin Kybele gemeen gehad, soos dat sy deur vroulike slawe onder toesig van ’n priesteres bedien is, asook deur eunugs en jong maagde.



</doc>
<doc id="104402" url="https://af.wikipedia.org/wiki?curid=104402" title="George Rex">
George Rex

George Rex (Londen, Engeland, 29 Augustus 1765 – Melkhoutkraal, Knysna, Kaapkolonie, 3 April 1839) was ’n handelaar en grondeienaar, en die grondlegger van die dorp Knysna in die Wes-Kaap.

Rex was die oudste van die vier kinders van John Rex (oorlede 1788), 'n welvarende brouer van Whitechapel, en sy eggenote, Sarah. Nadat hy besluit het om 'n wetsloopbaan te volg, is tydens sy studiejare aansienlike bedrae geld deur sy vader aan hom voorgeskiet, wat ongetwyfeld bygedra het tot sy rykdom later aan die Kaap. Op 11 November 1786 ontvang hy van die Doctors Commons in Londen 'n vergunning om as notaris te praktiseer. Met die eerste Britse besetting van die Kaap in 1795, is 'n vise-admiraliteitshof in die lewe geroep waarin Rex in Januarie 1797 as balju aangestel word.

Met sy aankoms in Oktober het hy ook publieke notaris van die goewerneur van die Kaap geword. Die volgende vyf jaar was Rex verdiep in sy amptelike pligte, veral as staatsadvokaat in etlike belangrike krygsrade. In Oktober 1800 het hy die landgoed en huis Schoonder Zigt (ook Schoonderzicht geskryf) in Kaapstad van die weduwee Freislich gekoop en hier het hy saam met sy minnares, Johanna Rosina Ungerer, en haar kinders huis opgesit. Johanna Ungerer (wat blykbaar van Bengaalse afkoms was) word in sekere bronne beskryf as 'n weduwee en in 'n doopregister van 1807 as Johanna Rosina van de Caap. Daar kan geen familieverband vasgestel word tussen haar en die enigste twee volwassenes (twee broers) met die naam Ungerer wat voor 1800 aan die Kaap was nie. Daar bestaan geen Kaapse rekord van haar huwelik of die geboorte van haar kinders nie. Blykbaar was daar vyf: Emmerentia (later met ene Van Wyngaard getroud), Hendrik Christiaan, Carolina Margaretha, Anna en Christina (Maria?), later vermoedelik met ene Newell getroud.

In Schoonder Zigt is die eerste van Rex se vier kinders uit hierdie verbintenis gebore. Die kinders was: Edward Rex (1801–1879), boer by Knysna, ongetroud oorlede; John Rex (1802–12 Augustus (of Julie) 1858), boer en sakeassistent van sy vader, in Kaapstad getroud (12 Augustus 1845) met Susanna Margaretha Muller (1813–1893); Elizabeth Caroline (Betsy) Rex (22 Februarie 1804–1877), gedoop in die NG kerk Swellendam op 25 Desember 1807, ongetroud oorlede; Jacob Govert Rex (1805–1882), boer van Woodbounie, Knysna, in 1849 in Knysna se Anglikaanse kerk getroud met Frances Augusta Wentworth.

Die eerste setlaars van die Knysna-gebied is almal daarheen gelok deur die natuurlike skoonheid, maar wanneer hulle eers daar was, het die moeilikhede gou begin. Die byna onmoontlik kommunikasielyne met die buitewêreld het dit makliker laat lyk om in die gebied te kom as daar uit. Net ’n Suid-Afrikaans vervaardigde ossewa, gemaak van die hardehout in die plaaslike woud, kon die uitdagende trek van George na Knysna destyds baasraak. Die eerste nedersetters – Van Huysteen, Van Rooyen, Jerling, Read, Meeding, Weyer, Barnard, Vosloo, Terblans en enkele ander uit die dae van die Nederlandse bewind, het almal vir hulself uitstekende plase uitgesoek. Van dié plase was Melkhoutkraal ongetwyfeld die beste. Dis oorspronklik in 1770 aan Stephanus Terblans toegeken en het die hele kom wat die Knysna-strandmeer bevat het, ingesluit. Ná Terblans se dood het sy weduwee die plaas in 1796 aan haar tweede man, Johan van Lindenbaum, verkoop. Hy het dit aan die handelaar Richard Holiday verkoop, maar dié is in 1802 oorlede.

Toe die Kaap in 1803 aan die Bataafse Republiek teruggegee word, is die betrekkings wat Rex beklee het, afgeskaf. Hy begin toe boer om 'n bestaan te maak. In Februarie 1804 word Schoonder Zigt verkoop en twee maande later het hy die plaas Melkhoutkraal gekoop. In Augustus ken die Bataafse Republiek is 4 000 acres oos van Melkhoutkraal aan Rex toe en teen November 1804 kon hy rapporteer dat daar reeds "33 slawe aan die werk is". Om dié plaas te bereik, het Rex ’n koetsrit op ’n deftige skaal onderneem. Sy gesellin en hul vier kinders het saam met hom in die koets gery wat deur ses voortreflike perde getrek is en waarop ’n embleem aangebring is. Saam met dié koets het ’n geselskap vriende en werknemers gereis. Mense langs die pad het dié amper koninklike optog verwonderd gadegeslaan en selfs die naam George Rex het hulle laat wonder of dit nie dalk ’n adellike op reis was nie. Sy leefstyl en deftige houding het die inwoners van die Kaap, veral op Knysna, oortuig dat hulle met iemand van koninklike afkoms te doen gehad het en baie uitgelese besoekers het by hom aan huis gekom.

Die orige 35 jaar van sy lewe bly Rex in Knysna. Mettertyd koop hy nog plase, totdat hy eiendomme rondom die lagune met 'n totale oppervlakte van ongeveer 25 000 acres besit, onder meer byvoorbeeld verskeie ou leningsplase waaraan hy later nuwe name gee: Welbedacht (Eastford), Sandkraal (Westford) en De Poort (Portland). Sy huis, wat uit ses hoofgeboue bestaan het, is op Melkhoutkraal gebou en het spoedig 'n gewilde bymekaarkomplek geword. Goewerneurs, regters, staatsamptenare, militêre en vlootoffisiere, sendelinge, wetenskaplikes en reisigers is almal swierig daar onthaal.

In 1814 het William Burchell Melkhoutkraal besoek en 'n nuwe plantsoort, "Streptocarpus rexia", na sy gasheer genoem. Rex het hom beywer vir die ontwikkeling van die plaaslike bronne van die Knysna-gebied, veral die houtnywerheid. In 1817 is die vlootowerheid oorreed om die strandmeer vir skepe oop te stel en al strand die eerste skip wat dit binnevaar, die "HMS Emu", het skepe voortaan dikwels daar aangedoen om timmerhout in te skeep vir die vlootwerf by Simonstad. Die jaar daarop is 'n loods by die lagune gestasioneer. Rex se eie skip van 80 t (127 t volgens ’n ander bron), die stinkhoutbrik "Knysna", wat gebou is by Westford aan die Knysnarivier, is in 1831 te water gelaat as aanvullende vaartuig vir die toenemende kushandel, wat die lagune meer as 'n eeu lank 'n florerende hawe sou maak tot die dorp per spoor met die binneland verbind is en die hawe in onbruik verval het.

In November 1836, terwyl dit deur die regering bevrag is, het die "Knysna" die eerste skip geword wat die monding van die Buffelsrivier besoek, waar Rex se tweede seun, John, land en vrag inskeep. In 1837 is die plek Port Rex gedoop, maar tien jaar later word dit deur die goewerneur, sir Harry Smith, na Oos-Londen verander. Vyftig jaar nadat hy te water gelaat is, het die "Knysna" steeds diens gedoen waar hy steenkool aan die kus van Engeland vervoer het.

Knysna as ’n hawe sou blykbaar ’n oplossing bied vir die probleem van vervoer tussen die nedersetting en die buitewêreld. James Callander het die opmeting behartig. Daar is bevind die projek is uitvoerbaar en op 11 Februarie 1817 het die vlootvervoerbrik die HMS Emu ’n poging aangewend om die strandmeer binne te vaar. Die vaartuig het ongelukkig ’n versonke rots getref terwyl dit die koppe binnegvaar het en is so erg beskadig dit op die strand moes laat loop word binne-in die ingang. Niemand het verdrink nie. ’n Twee vlootvaartuig is inderhaas van die Kaap gestuur om die bemanning en vrag te red. Kaptein Wallis van die Podargus het sending suksesvol voltooi en in en uit by die strandmeer gevaar. Hy het daarna so gunstig berig oor die hawe en die reusewoude dat die vloot besluit het om hier met skeepsbou te begin. Rex het dadelik 16 ha grond geskenk wat aan die strandmeer front. Op dié plek, wat Melville genoem is, is hard gewerk om ’n groot brik te bou van plaaslike hout. Ongelukkig het ’n brand die boeg beskadig toe dit nog op sy skeepsboustellasie gestaan het en dié onderneming is laat vaar. Knysna se hawe het sy beslag gekry ondanks dié terugslag. Tot sy dood op 3 April 1839 het 162 skepe by Knysna aangedoen, waarvan net vier skipbreuk gely het.

Op sy landgoed het Rex baie Iandboukundige proefnemings uitgevoer, onder meer die kweek van hennep, vlas en tabak. 'n Poging om sy te produseer slaag egter nie, hoewel een bron melding daarvan maak dat sy dogter met sywurms se sy gespin het. Van net soveel belang was die aanteel van diere, veral perde, beeste en skape en uit Nieu-Suid-Wallis is merinoskape ingevoer om die plaaslike bloedlyn te verbeter. Nog 'n onderneming waarin hy 'n wakker belangstelling getoon het, was 'n Anglikaanse kerk op Knysna. Hiervoor skenk hy 'n morg grond, hoewel die eintlike oordrag en voltooiing van die gebou, volgens ’n plan van Sophia Gray, biskop Robert Gray se eggenote, eers ná sy dood geskied het.

Rex is op Melkhoutkraal oorlede en is begrawe in 'n eenvoudige graf op die landgoed, 'n kwartmyl wes van sy ou opstal. Ooreenkomstig sy testament is die landgoed verkoop en die opbrengs onder sy familielede verdeel. Rex was nooit getroud nie.

Ná die dood van sy eerste minnares, Johanna Rosina, omstreeks 1807, het hy as tweede geneem 'n dogter van die eerste, Carolina Margaretha Ungerer, toe sowat 15 jaar oud, en waarskynlik (omstreeks 1793) in die Ooste gebore is en op 17 April 1866 op Knysna oorlede is. Uit hierdie verbintenis, wat vermoedelik van 1808 af dateer, is die volgende nege kinders gebore, wat almal op George gedoop is:

Hoewel, sover bekend, daar geen portret van Rex bestaan nie, was hy glo kort en geset met 'n blosende gelaatskleur. Hy was 'n hartlike, joviale gasheer, aan wie talle reisigers in hul geskrifte hulde gebring het. Hy word ook beskryf as iemand met ’n voortreflike voorkoms, goed opgevoed, suksesvol en intelligent, maar uiters swygsaam. Reeds gedurende sy leeftyd was daar gerugte, wat tot vandag toe die ronde doen as deel van die familieverhaal, dat Rex die oudste seun was van George III van Engeland se morganatiese huwelik (’n huwelik tussen ’n adellike man en ’n vrou van laer stand wat haar stand behou en wie se kinders geen rang of besittings van die vader erf nie) met die Kwaker Hannah Lightfoot. Vir hierdie gerugte is daar tot nog toe geen enkele aanvaarbare bewys aangevoer nie, hoewel daar meermale pogings aangewend is om dokumentêre bewyse te vind vir hierdie skilderagtige familielegende; genetiese toetse het dié bewering in 2004 wel weerlê.





</doc>
<doc id="104405" url="https://af.wikipedia.org/wiki?curid=104405" title="2015 Kanadese Grand Prix">
2015 Kanadese Grand Prix

Die 2015 Formule Een Kanadese Grand Prix is op 7 Junie 2015 op die Gilles Villeneuve-renbaan Renbaan in Montreal, Kanada gehou. Dit was die sewende wedren van die kampioenskapseisoen en is deur Lewis Hamilton in sy Mercedes gewen.


</doc>
<doc id="104406" url="https://af.wikipedia.org/wiki?curid=104406" title="2015 Oostenrykse Grand Prix">
2015 Oostenrykse Grand Prix

Die 2015 Formule Een Oostenrykse Grand Prix is op 21 Junie 2015 op die Red Bull Ring in Spielberg, Oostenryk gehou. Dit was die agste wedren van die kampioenskapseisoen en is deur Nico Rosberg in sy Mercedes gewen.


</doc>
<doc id="104407" url="https://af.wikipedia.org/wiki?curid=104407" title="Philipton">
Philipton

Philipton is 'n nedersetting in die Raymond Mhlaba Plaaslike Munisipaliteit in die Oos-Kaap.

Philipton lê 4,7 km noordnoordoos van Balfour, 6,7 km noordwes van Seymour, oos van die R351-pad, wes van die R67-pad en naby die Fairbairnrivier, 'n boloop van die Katrivier.

Die dorpie is in 1829 gestig as 'n sendingpos van die Londense Sendinggenootskap en deel van die Katrivier-nedersetting. Dit is genoem na dr. John Philip, predikant van die Congregational Kerk en superintendent van die Londense Sendinggenootskap in Suid-Afrika. James Read sr. was die eerste sendeling en onder sy opvolgers was sy seun James Read jr. en Gottlob Schreiner, die vader van William Philip Schreiner en Olive Schreiner. James Read sr. is hier begrawe en sy vrou Elizabeth is hier oorlede. Ook lê 'n soldaat uit die Tweede Wêreldoorlog, G. Snyers, hier begrawe. Die Congregational Kerk van Balfour onderhou nog steeds 'n buitepos in die gehug.



</doc>
<doc id="104412" url="https://af.wikipedia.org/wiki?curid=104412" title="Tibeto-Birmaanse tale">
Tibeto-Birmaanse tale

Die Tibeto-Birmaanse tale vorm die nie-Chinese tak van die Sino-Tibettaanse tale met omtrent 456 tale wat deur sowat 70 miljoen mense gepraat word. Hulle word veral in Oos-, Suidoos- en dele van Suid-Asië (Himalaja-streek) gepraat.

Die grootste tale (volgens moedertaalsprekers) is: Birmaans (32 miljoen), Meitei (1,5 miljoen), Bodo (1,3 miljoen), Newari (1,3 miljoen) en Tibettaans (1,2 miljoen, insluitende Dzongkha). Baie Sino-Tibettaanse tale word deur klein gemeenskappe in afgeleë berggebiede gepraat en is weinig gedokumenteer. Die oudste bevestigde Tibeto-Birmaanse taal is Pai-lang uit die derde eeu, gevolg deur Tibettaans en Birmaans.



</doc>
<doc id="104415" url="https://af.wikipedia.org/wiki?curid=104415" title="Francois van Heyningen">
Francois van Heyningen

Francois van Heyningen (1935–2015) was 'n Afrikaanse akteur, sanger, skrywer en radio-omroeper. Heyningen is bekend vir rolprente soos Die Banneling (1971), Sien jou môre (1970) en Z.E.B.R.A. (1971). Hy was ook die stem van Francois Fonselet in die oorgeklankte TV-drama, "Die Meisie van Avignon". Hy was as omroeper by die Afrikaanse Radiodiens, Springbokradio en later by Radio Pretoria betrokke, en het op 'n tyd Springbokradio se drama-departement bestuur. Hy het meer as 12 radioverhale met meer as 1800 episodes geskryf, waaronder "Agent Nul-dubbel-nul-ag", "Huis Vergeet-my-nie" en "Kringloop van die lewe". 'n Geestelike boek, genaamd "Hoe om suksesvol te lewe", het uit sy pen verskyn en is deur Lux Verbi uitgegee.

Francois van Heyningen is op 23 Mei 1935 op Theunissen gebore en het op 'n plaas in die distrik Bultfontein grootgeword. Heyningen het later by die SAUK in Bloemfontein begin werk. Hy was 'n gegradueerde met hoofvakke wat onder meer geskiedenis, musiekgeskiedenis, kerkgeskiedenis en kommunikasiekunde ingesluit het.

Heyningen was met die sopraan Lucille Ackerman getroud. Sewe kinders is uit dié huwelik gebore en ten tyde van sy dood was daar 11 kleinkinders.

Hy is op 14 Oktober 2015 in die ouderdom van 80 aan longontsteking oorlede, nadat hy geval en 'n ribbebeen en rugwerwel gebreek het.






</doc>
<doc id="104416" url="https://af.wikipedia.org/wiki?curid=104416" title="Hoër Meisieskool Rustenburg">
Hoër Meisieskool Rustenburg

Die Hoër Meisieskool Rustenburg is ’n Engelsmedium-staatshoërskool vir meisies in die Kaapse voorstad Rondebosch. In 2016 het die skool 825 leerders van gr. 6 tot 12 gehad.

In 1893 het ’n groep mense onder leiding van ds. B.P.J. Marchand van die NG gemeente Rondebosch bymekaargekom en besluit daar was ’n dringende behoefte aan ’n meisieskool in Rondebosch. Hulle het ’n gedeelte van die landgoed Rustenburg bekom en op 19 Januarie 1894 het die eerste klasse begin aan wat toe bekendgestaan het as die Hoër Meisieskool Rondebosch, Rustenburg. Aanvanklik was daar 76 leerlinge, onder wie sewe koshuisbewoners en 11 seuns. Ondanks die staat se pogings om seuns almal aan die Hoërskool Seunskool Rondebosch te laat inskryf, het kindertuinklasse nog tot in die 1940’s seuns bevat, net soos meisies ook die seunskool se kindertuin bygewoon het.

Namate die skool gegroei het, is ’n nuwe perseel aangeskaf en het ’n beweging begin om die skool in ’n junior en senior afdeling te verdeel, hoewel albei dele nog onder die toesig van die eerste hoof, mej. Bleby, gestaan het. ’n Perseel aan Campgroundweg is gekoop en geboue opgerig, maar toe die skool in 1906 open, het die Camp Ground-skool ’n afsonderlike instelling geword wat later as Oakhurst bekendgestaan het en vandag (2015) as sodanig bestaan.

Van 1921 af was daar weer druk op die perseel van Rustenburg in Hoofweg, Rondebosch, en in 1929 het die skoolraad die landgoed Erinville aangekoop asook die aangrensende eiendom Charlie’s Hop. ’n Aantreklike nuwe gebou is opgerig en in 1932 het 311 leerlinge van st. 7 tot 10 daarheen verhuis en 400 leerling agtergelaat in wat toe die Laer Meisieskool Rustenburg geword het.

Die skool se vooraansig het met die jare sy klassieke karakter behou, maar mettertyd is nuwe klaskamers aangebou, ’n musiekblok asook ’n skoolsaal in 1971.





</doc>
<doc id="104420" url="https://af.wikipedia.org/wiki?curid=104420" title="Huis van die Maagd Maria">
Huis van die Maagd Maria

Die Huis van die Maagd Maria (Turks: "Meryem ana" of "Meryem Ana Evi") is ’n Katolieke en Moslemse heiligdom op Berg Solmissos (Turks: "Ala dağı") naby Efese, 7 km van Selçuk in Turkye.

Die huis is in die 19de eeu ontdek toe die aanwysings gevolg is in die beweerde visioene van die salige Anna Katharina Emmerich (1774–1824), ’n Rooms-Katolieke non, wat ná haar dood as ’n boek gepubliseer is deur Clemens Brentano. Die Katolieke Kerk het hom nooit ten gunste of teen die egtheid van die huis uitgelaat nie, maar pelgrims besoek die plek gereeld sedert sy ontdekking. Pous Johannes Paulus II het Emmerich op 3 Oktober 2004 salig verklaar.

Katolieke pelgrims besoek die huis in die geloof dat Maria, die moeder van Jesus, deur Johannes daarheen geneem is en dat sy daar gewoon het tot met haar hemelvaart. Reeds in 1896 het pous Leo XIII die huis besoek, en die mees onlangse besoek deur ’n pous was in 2006 deur pous Benedictus XVI.

Die huis self is nie groot nie en kan as ’n beskeie kapel beskryf word. Die klippe en bouwerk dateer uit die tyd van die apostels, met klein veranderings wat later aangebring is, soos ’n tuin. Wanneer iemand die kapel binnestap, bevind hy hom in ’n enkele, groterige kamer met ’n altaar en groot standbeeld van Maria.

Regs daarvan is ’n kleiner kamer, waar geglo word Maria geslaap het. Volgens tradisie was daar die een of ander vorm van lopende water wat soos ’n kanaal deur die kleiner kamer geloop het en gelei het na die huidige drinkfontein buite die gebou.

Buite die kapel is ’n "wensmuur" waar pelgrims stukke papier of materiaal met hul persoonlike voornemens op vasbind. Die drinkfontein bevat volgens sommige gelowiges helende water.

Aan die begin van die 19de eeu het Anna Katharina Emmerich, ’n Augustynse non van Dülmen, Duitsland, wat aan haar bed gekluister was, ’n reeks visoene beskryf oor die laaste dae van Jesus en die lewe van Maria. Emmerich was lank siek, maar was in Duitsland bekend as ’n mistikus, en verskeie belangrike mense het haar besoek.
Een van dié besoekers was die skrywer Clemens Brentano, wat ná sy eerste besoek vyf jaar lank in Dülmen gebly en Emmerich elke dag gesien het om haar visioene neer te skryf. Ná Emmerich se dood het Brentano ’n boek gepubliseer van haar visioene. ’n Tweede boek wat op sy aantekeninge gebaseer is, is ná sy eie dood gepubliseer.

Een van Emmerich se visioene was oor ’n huis wat Johannes buite Efese vir Maria gebou het en waar sy tot aan die einde van haar lewe gewoon het. Emmerich het besonderhede oor die ligging van die huis verskaf, asook van die omringende topografie.

Op 18 Oktober 1881 het ’n Franse priester, abbé Julien Gouyet, die aanwysings gevolg en ’n klein klipgebou op ’n berg in Turkye ontdek wat oor die Egeïese See en die ruïnes van Efese uitkyk. Hy het geglo dit is die huis wat deur Emmerich beskryf is.

Die meeste mense het nie abbé Gouyet se ontdekking ernstig opgeneem nie, maar 10 jaar later het suster Marie de Mandat-Grancey en twee sendelinge, vader Poulin en vader Jung, van Smyrna die gebou op 29 Julie 1891 herontdek, ook danksy Brentano se boek. Hulle het gehoor die daklose ruïne met vier mure word al ’n lang tyd deur inwoners van die bergdorp Şirince, 17 km van daar af, vereer – hulle was afstammelinge van die vroeë Christene van Efese. Die huis is genoem "Panaya Kapulu" ("Deur na die Maagd"). Pelgrims het elke jaar ’n pelgrimstog na die huis onderneem op 15 Augustus, die datum waarop die grootste deel van die Christelike wêreld die Mariahemelvaart vier.

Die Katolieke Kerk het suster Marie aangewys as stigter van die Huis van Maria, en sy was van 1891 tot met haar dood in 1915 verantwoordelik vir die koop, restourasie en bewaring van die huis en omgewing. Die ontdekking het ’n Christelike tradisie laat herleef en versterk dat Maria in Efese opgevaar het na die hemel, teenoor ’n ander tradisie wat Jerusalem noem. Vanweë die optrede van pous Leo XIII in 1896 en pous Johannes XXIII in 1961, het die Katolieke Kerk omvattende vergifnis verleen aan pelgrims wat Maria se huis in Efese besoek, en dit weggeneem van die Mariahemelvaart-abdy in Jerusalem.

Die gerestoureerde deel van die struktuur word van die oorspronklike oorblyfsels onderskei deur ’n rooi geverfde streep. Sommige gelowiges betwyfel die egtheid van die terrein omdat die tradisie wat Maria met Efese verbind eers in die 12de eeu ontstaan het, terwyl sy volgens die algemene tradisie onder die kerkvaders in Jerusalem gewoon en van daar na die hemel opgevaar het. Dié wat glo die huis is eg, baseer hul oortuiging op die teenwoordigheid van die 5de-eeuse Kerk van Maria in Efese, die eerste basilika in die wêreld wat aan Maria gewy is, asook op die teenwoordigheid van Johannes in die stad en die opdrag van Jesus aan Johannes om ná sy dood na Maria om te sien.

Die Rooms-Katolieke Kerk het nog nooit gesê of hy werklik die huis as Maria s’n beskou nie omdat daar geen wetenskaplike bewyse daarvoor is nie. Pous Leo XIII het egter die huis in 1896 besoek, en pous Pius XII het in 1951, ná die opstelling van die leerstelling van die Mariahemelvaart in 1950, die huis se status na dié van Heilige Plek verander. Pous Johannes XXIII het later dié status bekragtig. Christene én Moslems vereer die huis. 





</doc>
<doc id="104422" url="https://af.wikipedia.org/wiki?curid=104422" title="Ionië">
Ionië

Ionië (Antieke Grieks: Ἰωνία of Ἰωνίη; Turks: İyonya) is ’n antieke streek aan die sentrale kus van Anatolië in die hedendaagse Turkye: die streek die naaste aan Izmir, of die historiese Smyrna. Dit het bestaan uit die mees noordelike streke van die Ioniese Bond van Griekse nedersettings. Dit was nooit ’n verenigde staat nie en is genoem na die Ioniërs, wat hulle in die Argaïese tydperk (600–480 v.C.) hoofsaaklik aan die kus en op die eilande van die Egeïese See gevestig het.

Die Ioniese Bond was eerder ’n godsdienstige en kulturele konfederasie as ’n politieke of militêre een. Die stede in die streek het egter ’n groot rol gespeel in die stryd tussen die Persiese Ryk en die Grieke.

Volgens Griekse tradisie is die stede van Ionië deur koloniste van die ander kant van die Egeïese See gestig. Die "Ioniese migrasie", soos dit later genoem is, het plaasgevind 140 jaar ná die Trojaanse Oorlog.



</doc>
<doc id="104424" url="https://af.wikipedia.org/wiki?curid=104424" title="2015 Britse Grand Prix">
2015 Britse Grand Prix

Die 2015 Formule Een Britse Grand Prix is op 5 Julie 2015 op die Silverstone-renbaan in Silverstone, Brittanje gehou. Dit was die negende wedren van die kampioenskapseisoen en is deur Lewis Hamilton in sy Mercedes gewen.


</doc>
<doc id="104425" url="https://af.wikipedia.org/wiki?curid=104425" title="2015 Hongaarse Grand Prix">
2015 Hongaarse Grand Prix

Die 2015 Formule Een Hongaarse Grand Prix is op 26 Julie 2015 op die Hungaroring renbaan in Mogyoród, Hongarye gehou. Dit was die tiende wedren van die kampioenskapseisoen en is deur Sebastian Vettel in sy Ferrari gewen.


</doc>
<doc id="104427" url="https://af.wikipedia.org/wiki?curid=104427" title="Pirelli">
Pirelli

Pirelli & C. SpA is 'n multinasionale maatskapy gebaseer in Milan, Italië en gelys op die Milanbeurs sedert 1922. Die maatskapy is die wêreld se vyfde grootste vervaardiger van buitebande na Bridgestone, Michelin, Continental en Goodyear. Pirelli is in meer as 160 lande verteenwoordig.



</doc>
<doc id="104435" url="https://af.wikipedia.org/wiki?curid=104435" title="Z.E.B.R.A.">
Z.E.B.R.A.

Z.E.B.R.A. is 'n Engelse rolprent wat op 22 Junie 1971 deur Kavalier Films in Suid-Afrika vrygestel is. Die draaiboek is deur die Amerikaner, Walter Brough, geskryf en die regie is deur Elmo de Witt behartig. Die hoofrolle is deur Sandra Weiss, Schalk Jacobsz, en Peter Lotis gespeel. Die films is ook onder die titel, "Escape from the Jungle", versprei.



</doc>
<doc id="104438" url="https://af.wikipedia.org/wiki?curid=104438" title="Adam Tas-studentevereniging">
Adam Tas-studentevereniging

Die Adam Tas-studentevereniging is 'n studentevereninging by die Universiteit van Stellenbosch wat hom beywer vir die gebruik en behoud van Afrikaans op kampus. Dit is in 2007 op die been gebring in teenkanting teen die universiteit se infassering van die T-opsie vir tweetalige onderrig en is na die sewentiende eeuse gemeenskapsleier Adam Tas vernoem.


</doc>
<doc id="104440" url="https://af.wikipedia.org/wiki?curid=104440" title="Vuurtoring van Alexandrië">
Vuurtoring van Alexandrië

Die Vuurtoring van Alexandrië, soms genoem die Pharos van Alexandrië (Antieke Grieks: ὁ Φάρος τῆς Ἀλεξανδρείας), was ’n vuurtoring wat tussen 280 en 247 v.C. deur die Ptolemeïese Ryk gebou is. Dit was tussen 120 en 137 meter hoog en baie eeue lank een van die hoogste strukture in die wêreld. 

Die vuurtoring word beskou as een van die Sewe Wonders van die Antieke Wêreld. Dit is tussen 956 en 1323 n.C. erg deur drie aardbewings beskadig en daarna was dit ’n verlate ruïne. Dit was die langs bewaarde antieke wonder naas die Mausoleum van Halikarnassos en die steeds bestaande Groot Piramide van Giza. In 1480 is die laaste klippe van die vuurtoring gebruik om ’n sitadel op die terrein te bou. In 1994 het Franse argeoloë oorblyfsels van die vuurtoring op die bodem van Alexandrië se oostelike hawe ontdek.

Pharos was ’n klein eiland aan die kus van die Nyldelta. Alexander die Grote het die stad Alexandrië in 332 v.C. op die landengte oorkant Pharos gestig en die eiland met ’n seemuur van sowat ’n kilometer lank met die land verbind. 

Die oostekant van die seemuur het die Groot Hawe geword; dit is nou ’n oop baai. Aan die westekant het die hawe Eunostos gelê, wat nou baie vergroot is om die moderne hawe te vorm. Daar is nie veel van die eiland oor nie, en die terrein waarop die vuurtoring gebou was, is deur die see weggekalwe.

Die vuurtoring is in die 3de eeu v.C. gebou. Ná Alexander se dood het die eerste Ptolemeus (Ptolemeus I Soter) homself in 305 v.C. tot koning verklaar en kort daarna opdrag gegee dat die vuurtoring gebou word. Dit is voltooi tydens die bewind van sy seun, die tweede Ptolemeus (Ptolemeus II Philadelphus). Bouwerk het 12 jaar geduur en het 800 talente gekos; dit het as prototipe vir alle latere vuurtorings in die wêreld gedien. Lig is verskaf deur ’n vuur in die bokant van die toring wat deur vensters geskyn het.

Die volledigste beskrywing van die vuurtoring was deur die Arabiese reisiger Abou Haggag Youssef Ibn Mohammed el-Balawi el-Andaloussi, wat die Pharos in 1166 as ’n toeris besoek het.

Die ligkleurige struktuur het bestaan uit groot blokke klip en het drie vlakke gehad: ’n laer vierkantige deel met ’n sentrale kern, ’n middelste agthoekige deel en ’n ronde boonste deel. ’n Spieël het bedags die sonlig weerkaats en snags is ’n vuur aangesteek. Op muntstukke van Alexandrië wat bewaar gebly het, is dit duidelik dat ’n standbeeld van die Griekse god Triton op elk van die vier hoeke gestaan het. Bo-op die vuurtoring was ’n standbeeld van óf Poseidon óf Zeus. Die klipblokke het mekaar oorkruis en is met gesmelte lood aanmekaargeheg om die aanslag van die branders te weerstaan. 

Die vuurtoring is erg beskadig is die aardbewing van 956, en toe weer in 1303 en 1323. Die laaste deel het eindelik in 1480 verdwyn en die destydse sultan van Egipte, Qaitbay, het ’n Middeleeuse fort op die onderste platform gebou met van die oorblywende klippe.

"Pharos" het die oorsprong van die Griekse woord vir vuurtoring (φάρος) geword, asook in Persies (فانوس, "fānūs"), baie Romaanse tale soos Frans ("phare"), Italiaans en Spaans ("faro"), Roemeens ("far") en Portugees ("farol"), sommige Germaanse tale soos Noorweegs ("fyr") en selfs sommige Slawiese tale soos Bulgaars ("far"). In Russies beteken ’n afgeleide woord "koplig" (фара, "fara").

In 2008 is voorgestel die Pharos was die vertikale maatstok wat gebruik is in die eerste presiese meting van die aarde se grootte.





</doc>
<doc id="104442" url="https://af.wikipedia.org/wiki?curid=104442" title="Nico Hülkenberg">
Nico Hülkenberg

Nico Hülkenberg (Duitse uitspraak: [Niko hʏlkənbɛɐ̯k], gebore 19 Augustus 1987) is 'n Duitse professionele renjaer wat tans vir die Renault Formule 1-span jaag. 

In 2015 het hy ook aan twee rondtes van die 2015 Wêreldbeker-FIA-uithoukampioenskapseisoen vir Porsche deelgeneem, en wen die 2015 Le Mans 24-uur in sy eerste poging. Hy was die 2009-kampioen in die GP2-reeks, en is 'n vorige kampioen van beide die Formule 3 Euro-reeks en A1 Grand Prix, as deel van A1-span Duitsland. Hy is een van slegs drie jaers wat sedert 2005 die GP2-kampioenskap in sy debuutseisoen kon inpalm, die ander twee is Lewis Hamilton en Nico Rosberg.


</doc>
<doc id="104443" url="https://af.wikipedia.org/wiki?curid=104443" title="Dr. Kalie">
Dr. Kalie

Dr Kalie is 'n Afrikaanse rolprent wat op 25 November 1968 deur Kavalier Films in Suid-Afrika vrygestel is. Die rolprent is in Mosselbaai in die Wes-Kaap verfilm. Die draaiboek is deur Pieter Schreüder geskryf en die regie is deur Ivan Hall behartig. Die hoofrolle word deur Siegfried Mynhardt, Willie de Groot en Wena Naudé vertolk.

Die rolprent is 'n komedie-drama wat in triptiek-vorm (drie dele) aangebied word. Dit het geen ouderdomsperk nie en is vir alle ouderdomsgroepe geskik.


Die eerste deel handel oor die swerwer, Kalie Muller, wat 'n byna magiese impak op almal wat hy ontmoet uitoefen. Hy help 'n jong seun met die besef dat hy graag vir sy geliefde ouma die kombuis van haar drome wil gee. 

In deel twee speel Kalie Cupido, met die toevoeging van 'n ryk alleenloper en 'n blommekind.

In die derde en laaste deel help Kalie sy vervreemde seun met die insig dat, as hy in sy besigheid en liefdeslewe wil slaag, hy die lewe deur die oë van 'n kind moet sien. Kalie het egter 'n geheime helper, sy hondjie, wat die lewens van die menslike karakters in die rolprent met mekaar verbind.



</doc>
<doc id="104445" url="https://af.wikipedia.org/wiki?curid=104445" title="Berbertale">
Berbertale

Die Berbertale (Berbers: "Tamaziɣt", "Tamazight", ⵜⴰⵎⴰⵣⵉⵖⵜ [tæmæˈzɪɣt], [θæmæˈzɪɣθ]) vorm 'n tak van soortgelyke en naverwante tale en dialekte binne die Afro-Asiatiese tale wat in sommige dele van Noord-Afrika deur die inheemse Berbervolke gepraat word. Dié taalgroep bestaan uit 26 tale wat deur sowat 30 miljoen mense gepraat word. Soms word dit as een taal beskou wat uit dialekte bestaan.

Die Berbertale is oorwegend in Marokko en Algerië, waar dit ampstale is, asook in kleiner mate in Libië, Mali, Niger, Tunisië, Burkina Faso, Egipte en Mauritanië versprei. As gevolg van die Berberse diaspora word Berbertale ook in lande soos België, Frankryk, Nederland, Duitsland, Spanje, Kanada, die Verenigde Koninkryk en die Verenigde State gepraat.

Tot die begin van die Middeleeue het die Berbertale 'n dialekkontinuum gevorm, wat as gevolg van die Islamitiese veroweringe en die uitbreiding van Arabies gefragmenteer is. Die grootste tale (volgens moedertaalsprekers) is: Kabilies (5,6 miljoen), Tachelhit (4 miljoen), Tamazight (2,5 miljoen), Tarifit (1,5 miljoen) en Tamasjek (1,2 miljoen).




</doc>
<doc id="104446" url="https://af.wikipedia.org/wiki?curid=104446" title="Marcus Ericsson">
Marcus Ericsson

Marcus Ericsson (gebore 2 September 1990) is 'n Sweedse renjaer wat tot 2018 vir Sauber aan Formule Een deelgeneem het. Hierna is hy gedegradeer tot reserwebestuurder in 2019. Na 'n suksesvolle motorrendebuut in 2007 waartydens hy die Britse Formule BMW-titel met Fortec Motorsport gewen het, is hy bevorder tot hul Britse Formule 3-span. 

Na voltooiing as een van die top groentjies in die kategorie, het Ericsson sy aandag aan die All-Japan Formule Drie-kampioenskap gegee en ook die kampioenskap in sy debuutjaar gewen. In 2010 skuif hy na die GP2-reeks en behaal 'n oorwinning tydens sy eerste probeerslag vir Super Nova Racing. Tussen 2011 en 2012 het Ericsson vir iSport gejaag. 

Ericsson voltooi die 2013 GP2-seisoen met DAMS, en sy debuut in Formule Een in 2014 was by die Caterham F1-span.


</doc>
<doc id="104447" url="https://af.wikipedia.org/wiki?curid=104447" title="Felipe Nasr">
Felipe Nasr

Luiz Felipe de Oliveira Nasr (gebore 21 Augustus 1992) is 'n Brasiliaanse renjaer. Hy was die 2009 Formule BMW-Europa en die 2011 Britse Formule 3-kampioen.

Na 'n jaar as amptelike toetsbestuurder vir Williams in 2014, het hy in 2015 by Sauber aangesluit as voltydse Formule Eenjaer. 


</doc>
<doc id="104448" url="https://af.wikipedia.org/wiki?curid=104448" title="Mausoleum van Halikarnassos">
Mausoleum van Halikarnassos

Die Mausoleum van Halikarnassos of Praalgraf van Mausolos (Persies: آرامگاه هالیکارناسوس; Grieks: Μαυσωλείο της Αλικαρνασσού; Turks: "Halikarnas Mozolesi") was ’n praalgraf wat tussen 353 en 350 v.C. in Halikarnassos (die hedendaagse Bodrum, Turkye) gebou is vir Mausolos, ’n satrap in die Persiese Ryk, en Artemisia II van Karië, sy vrou en suster. Dit is ontwerp deur die Antiek-Griekse argitekte Satyros en Pytheos.

Die mausoleum was sowat 45 meter hoog en die vier sye was versier met reliëfwerke wat elk deur ’n ander Griekse beeldhouer geskep is: Leochares, Bryaxis, Scopas van Paros en Timotheus. Die eindprojek was so ’n estetiese triomf dat Antipater van Sidon dit gekies het as een van die Sewe Wonders van die Antieke Wêreld. Dit is van die 12de tot die 15de eeu in verskeie aardbewings verwoes.

Die woord "mausoleum", wat "gebou van Mausolos" beteken het, is nou ’n algemene term vir ’n bogrondse praalgraf.

In die 4de eeu v.C. was Halikarnassos die hoofstad van ’n klein streeksmonargie in die Persiese Ryk, aan die weskus van Anatolië. In 377 v.C. het Mausolus die heerser geword en die gebied tot aan die suidweskus van Anatolië uitgebrei. Mausolos en sy vrou en suster, Artemisia, het 24 jaar lank oor Halikarnassos en die omringende streek regeer.

Dit was Mausolos wat Halikarnassos as nuwe hoofstad gekies het. Hy het die hawe dieper gemaak, strate en pleine laat plavei en huise vir gewone burgers laat bou. Aan die kant van die hawe is ’n enorme gefortifiseerde paleis vir Mausolos gebou met ’n uitsig oor die see en die binnelandse heuwels – plekke van waar die vyand hulle kon aanval. Mausolos en Artemisia het enorme bedrae bestee om die stad te verfraai; standbeelde, tempels en ander geboue is laat bou. Artemisia het ’n laaste rusplek vir haar en haar man beplan op ’n heuwel wat oor die stad uitkyk.

Mausolos is in 353 v.C. dood en Artemisia het alleen verder regeer. Sy het besluit om vir hom ’n praalgraf te laat bou wat so beroemd is dat dit eindelik ’n wonder van die antieke wêreld geword het.

Artemisia is twee jaar ná haar man dood. Die lykbusse met hul as is in die onvoltooide praalgraf geplaas, ’n groot aantal dooie diere is as ’n soort offerande op die trappe na die graf geplaas en die trappe is toe met stene en rommel opgevul om so toegang tot die graf te voorkom.

Artemisia het geen koste ontsien om die praalgraf te bou nie. Sy het boodskappers na Griekeland gestuur om die talentvolste vakmanne van dié tyd te vind. Hulle het ingesluit Scopas, die man wat toesig gehou het oor die herbou van die Tempel van Artemis in Efese. Daar was ook die vier beroemde beeldhouers (Leochares, Bryaxis, Scopas en Timotheus) en honderde ander vakmanne.

Die graf is gebou op ’n heuwel met ’n uitsig oor die stad. In die middel was ’n steenplatform met die graf bo-op. ’n Trap met klipleeus aan die kante het gelei na die bokant van die platform, waar baie standbeelde van gode en godinne op die buitemure gestaan het. Op elke hoek het klipsoldate op perde die graf bewaak.

In die middel van die platform het die marmergraf tot ’n derde van die mausoleum se hoogte van 45 meter uitgetroon. Dié deel het reliëfwerke teen die mure gehad wat gevegstonele uitgebeeld het, insluitende tussen die Grieke en die Amasones.

Bo-op dié seksie van die mausoleum was 36 pilare wat nog ’n derde van die hoogte beslaan het. Tussen elke paar pilare was ’n standbeeld. In die middel hiervan was ’n vierkantige blok wat die graftome se enorme dak ondersteun het. Die dak, wat ’n groot deel van die laaste derde van die hoogte beslaan het, was piramiedvormig. Bo-op was vier enorme perde wat ’n strydwa trek met afbeeldings van Mausolos en Artemisia.

Van die muurpanele van die mausoleum waarop gevegstonele uitgebeeld is:


</doc>
<doc id="104450" url="https://af.wikipedia.org/wiki?curid=104450" title="1992 Suid-Afrikaanse Grand Prix">
1992 Suid-Afrikaanse Grand Prix

Die 1992 Formule Een Suid-Afrikaanse Grand Prix is op 1 Maart 1992 op die Kyalami Grand Prix-renbaan in Midrand, Suid-Afrika gehou. Dit was die eerste wedren van die kampioenskapseisoen en is deur Nigel Mansell in sy Williams FW14 gewen.


</doc>
<doc id="104451" url="https://af.wikipedia.org/wiki?curid=104451" title="Geelklokkies">
Geelklokkies

Die geelklokkies ("Tecoma stans") is 'n immergroen indringerplant en klein boompie of struik wat inheems is aan die suidelike Verenigde State van Amerika en Meksiko. Dit kom voor in die oostelike gedeeltes van Suid-Afrika; kus en onmiddelike binneland van die Oos-Kaap en KwaZulu-Natal, deur Mpumalanga en Limpopo. In Engels staan dit bekend as "yellow trumpetbush" of "yellow bells".

Die plant is klein en word nie groter as 2  tot 4 m nie. Dit groei in savanne, waterlope en langs paaie.





</doc>
<doc id="104453" url="https://af.wikipedia.org/wiki?curid=104453" title="SN 1604">
SN 1604

SN 1604 was 'n supernova (ontploffende ster) wat in die jaar 1604 gesien is. Dit is in die Slangdraer-konstellasie ("Ophiuchus") waargeneem. SN 1604 word soms Kepler se supernova of Kepler se ster genoem, aangesien die Duitser Johannes Kepler dit bestudeer het. Dit was die laaste supernova in ons melkweg wat met die blote oog waargeneem kon word.
Die oggend van 11 Oktober 1604 bring Brunowski, een van Johannes Kepler se assistente, die nuus dat hy die vorige aand 'n nuwe ster gesien het. Kepler wou niks hiervan weet nie. Die hemel het 'n week lank bewolk gebly, terwyl hy in sy ongeloof volhard het. Tycho Brahe het in 1572 ook 'n nuwe ster waargeneem, maar die "volmaaktheid" van die hemel (die heersende denke van die tyd) was vir Kepler bewys genoeg dat dit nie moontlik kon wees nie.

SN 1604 was 'n tipe Ia-supernova wat nie verder nie as 6 kiloparsek of ongeveer 20 000 ligjare van die Aarde af voorgekom het. Dit was met die blote oog sigbaar en was helderder as enige ander ster in die nagruim. Op sy helderste het dit 'n skynbare magnitude van −2,5 gehad. Vir meer as drie weke was dit selfs gedurende die dag sigbaar.

SN 1604 is later na Kepler vernoem, al was hy nie die eerste waarnemer daarvan nie, maar as gevolg van sy boek oor die onderwerp, "De Stella Nova in Pede Serpentarii" ("Die nuwe ster in die Slangdraer se voet", Praag 1606). Die supernova is ook in Sjinese en Koreaanse bronne vermeld.

Die oorblyfsels van hierdie supernova word vandag nog intensief deur sterrekundiges bestudeer om supernovas beter te verstaan.



</doc>
<doc id="104455" url="https://af.wikipedia.org/wiki?curid=104455" title="Koesjitiese tale">
Koesjitiese tale

Die Koesjitiese tale vorm 'n tak binne die Afro-Asiatiese tale wat hoofsaaklik aan die Horing van Afrika (Somalië, Eritrea, Djiboeti en Ethiopië) sowel as die Nylrivier se vallei (Soedan en Egipte) en dele van die Groot Mere van Afrika (Tanzanië en Kenia) gepraat word. Dié taalgroep is ná Koesj, 'n figuur uit die Bybel genoem wat as voorvader van die tale se sprekers beskou word.

Die grootste tale (volgens moedertaalsprekers) is: Oromo (18 miljoen), Somalies (15 miljoen), Sidamo (3 miljoen), Afar (1,5 miljoen) en Beja (1,2 miljoen). Somalies wat saam met Arabies die amptelike tale van Somalië vorm, is die enigste van die Koesjitiese tale wat ampstaalstatus in 'n land geniet. Saam met Afar is Somalies ook een van Djiboeti se erkende nasionale tale.




</doc>
<doc id="104458" url="https://af.wikipedia.org/wiki?curid=104458" title="Seringboom">
Seringboom

Die sering ("Melia azedarach") is 'n bladwisselende indringerplant en klein tot groot boom wat inheems is aan Suidoos-Asië en Australië. Dit kom feitlik oor die hele Suid-Afrika voor behalwe die westelike Noord-Kaap en staan ook bekend as die "Maksering".

Die boom kan tot 20 m hoog word en het verspreide takke en 'n geronde kroon. Die bas is rooibruin en glad. Die blare is saamgestel en varingagtig met getande groterige ovaal blaartjies. Hulle is blinkgroen aan die bokant en word geel in die herfs. Die lila blomme kom voor in digte, eindstandige hofies en is soetgeurig. Die bessies is ertjiegrootte en word bruin wanneer hulle ryp is. Dit word geëet deur loeries en ander voëls.

In Suid-Afrika is "Meliea azedarach" as 'n kategorie 1b-onkruid geklassifiseer, maar kategorie 3 in stedelike gebiede.





</doc>
<doc id="104459" url="https://af.wikipedia.org/wiki?curid=104459" title="Teebus">
Teebus

Teebus is 'n gehuggie ongeveer 18 km suidwes van Steynsburg en 35 km noord-noordwes van Hofmeyr. Dit kry sy naam van die spitskop genaamd "Teebus"; noord daarvan is "Koffiebus".


</doc>
<doc id="104460" url="https://af.wikipedia.org/wiki?curid=104460" title="Rossouw, Oos-Kaap">
Rossouw, Oos-Kaap

Rossouw is 'n landelike gehug in Joe Gqabi-distriksmunisipaliteit in die Oos-Kaapprovinsie van Suid-Afrika.


</doc>
<doc id="104461" url="https://af.wikipedia.org/wiki?curid=104461" title="Zeus-standbeeld van Olimpia">
Zeus-standbeeld van Olimpia

Die Zeus-standbeeld van Olimpia was ’n standbeeld van ’n reusagtige, sittende figuur van sowat 13 meter hoog wat omstreeks 435 v.C. deur die Griekse beeldhouer Phidias gemaak is. Dit het in die Tempel van Zeus in die heiligdom Olimpia in Griekeland gestaan en het bestaan uit ivoor, goud en hout. Dit het die god Zeus voorgestel wat op ’n versierde sederhouttroon sit. Dit is beskou as een van die Sewe Wonders van die Antieke Wêreld totdat dit eindelik omstreeks die 5de eeu n.C. verwoes is. 

Geen namaaksel van die beeld is ooit gevind nie en besonderhede oor die voorkoms daarvan is slegs bekend danksy antieke Griekse beskrywings en voorstellings op muntstukke.

Die groot standbeeld deur Phidias het die helfte van die gang van die tempel wat daarvoor gebou is, beslaan. Die geograaf Strabo het in die 1ste eeu v.C. gesê: "Dit lyk of Zeus die tempel se dak sal afstamp as hy sou opstaan." 

Die standbeeld het bestaan uit ivoor- en goudpanele oor ’n houtraamwerk. Die reisiger uit die 2de eeu Pausanias het ’n gedetailleerde beskrywing gegee. Die standbeeld het ’n kroon opgehad wat van olyftakke gemaak was. Dit het goue sandale gehad en ’n goue kleed met ’n patroon van diere en lelies. In die regterhand was ’n beeldjie van Nike, die godin van oorwinning. In die linkerhand was ’n septer met ’n arend bo-op. Die troon was versier met ebbehout, ivoor, goud en edelstene. 

Volgens legende is Phidias gevra wat hom geïnspireer het – of hy Berg Olimpus geklim het om Zeus te sien en of Zeus van die berg af gekom het sodat Phidias hom kon sien. Phidias het toe geantwoord sy inspirasie kom uit Homeros se "Ilias" (Boek 1, verse 528–530).

Volgens die Romeinse historikus Suetonius het kesier Caligula opdrag gegee dat alle standbeelde van gode met ’n groot heilige of kunstige waarde, insluitende die een van Zeus in Olimpia, na Griekeland gebring word sodat hul koppe verwyder en met afbeeldings van sy eie kop vervang kon word. Voordat dit kon gebeur, is die keiser egter in 41 n.C. vermoor.

Die omstandighede van die standbeeld se vernietiging is onbekend. Volgens een historikus is dit na Konstantinopel geskuif, waar dit in 475 in ’n brand verwoes is. Of dit het in 425 saam met die tempel afgebrand. Ander meen dit is vroeër verwoes, in die 2de eeu.




</doc>
<doc id="104463" url="https://af.wikipedia.org/wiki?curid=104463" title="Kolos van Rhodos">
Kolos van Rhodos

Die Kolos van Rhodos (Grieks: ὁ Κολοσσὸς Ῥόδιος, "ho Kolossòs Rhódios") was ’n reusagtige standbeeld van die Titaniese god Helios wat in 280 v.C. in die stad Rhodos, op die eiland Rhodos, deur Chares van Lindos gemaak is. Dit was een van die Sewe Wonders van die Antieke Wêreld. Die beeld is gebou om Rhodos se oorwinning oor die heerser van Siprus, Antigonus I Monophthalmus, te vier – sy seun se poging om Rhodos te verower, het in 305 v.C. misluk. Voordat die beeld in 226 v.C. in ’n aardbewing verwoes is, was dit 30 meter hoog en dus een van die hoogste standbeelde van die antieke wêreld.

In die laat 4de eeu v.C. het Rhodos met Ptolemeus I van Egipte saamgespan om ’n massa-inval deur hul gesamentlike vyand, Antigonus I Monophthalmus, af te weer.

In 304 v.C. het ’n skip wat Ptolemeus gestuur het, in Rhodos aangekom en Antigonus se leër het hul beleg van die stad beëindig en die meeste van hul toerusting agtergelaat. Om hul oorwinning te vier het die inwoners van Rhodos die toerusting vir 300 talente verkoop en besluit om ’n groot standbeeld daarmee te bou vir hul beskermgod, Helios. Die oprigting het plaasgevind onder leiding van Chares, ’n inwoner van Lindos wat ervaring van sulke enorme standbeelde gehad het.

Die oprigting het in 292 v.C. begin. Volgens antieke geskrifte is dit gebou met ysterstawe waaraan bronsplate geheg is vir die vel. Die binnekant van die standbeeld, wat op ’n 15 meter hoë wit marmervoetstuk naby die ingang van die Mandraki-hawe gestaan het, is met klipblokke opgevul namate bouwerk gevorder het. Volgens ander bronne het dit op die hawe se keerwal gestaan. 

Die standbeeld self was 30 meter hoog. ’n Groot deel van die yster en brons het gekom van die toerusting wat Antigonus se leër agtergelaat het. Die boonste dele is gebou met behulp van ’n groot grondwal wat langs die beeld gebou is. Ná die voltooiing 12 jaar later, in 280 v.C., is al die grond verwyder. 

Moderne ingenieurs het ’n hipotese oor hoe die beeld destyds opgerig is. Dit is gebaseer op kennis van die destydse tegnologie en vertellings deur Plinius die jongere en Philo van Bisantium, wat albei die oorblyfsels gesien het.

Die voetstuk was minstens 18 meter breed en óf rond óf agthoekig. Die voete was van klip en was bedek met dun bronsplate. Agt smeeysterstawe het die enkels gevorm en het boontoe geloop al met die lyne van die bene langs. Gebuigde bronsplate van 1 500 mm dik is met klinknaels aanmekaargeheg vir die lyf.

’n Aardbewing het Rhodos in 226 v.C. getref, 54 jaar nadat die standbeeld voltooi is. Groot skade is aan dele van die stad aangerig, onder meer die hawe en handelsgeboue, wat verwoes is. Die standbeeld het by die knieë afgebreek en op die land geval. Ptolemeus III van Egipte het aangebied om vir die heroprigting te betaal, maar die orakel van Delphi het die inwoners van Rhodos laat vrees dat hulle Helios te na gekom het, en hulle het die aanbod van die hand gewys.

Die oorblyfsels het volgens Strabo (xiv.2.5) langer as 800 jaar daar bly lê – maar die gebreekte beeld was steeds so indrukwekkend dat baie mense daarheen gereis het om dit te sien. Plinius die ouere het gesê min mense kon hul arms om die afgebreekte duim kry en dat elk van die vingers groter was as die meeste ander standbeelde.

In 653 het ’n Arabiese mag Rhodos verower en die yster en brons gesmelt en verkoop. 

Die Kolos met sy twee voete weerskante van die ingang van die hawe, soos dit later dikwels uitgebeeld is, is ’n wanbegrip uit die Middeleeue. 

Dié posisie was tegnies onmoontlik om verskeie redes, soos dat die standbeeld onder sy eie gewig sou meegee as sy bene so ver uitmekaar was. Die bouers sou ook die hawe moes sluit vir die hele tyd waarin die beeld opgerig is, en ná die aardbewing sou die hawe weer ontoeganklik gewees het. Daar word ook duidelik genoem die stukke van die beeld het op land gelê, en die inwoners van Rhodos sou onmoontlik dié swaar beeld uit die hawe na droë grond kon skuif. 

Hoewel niemand weet presies hoe die beeld gelyk het nie, kan ’n mens raai hoe die gesig gelyk het omdat dit soortgelyk was aan die standaardweergawe van Helios uit dié tyd. Die hare sou gekrul gewees het, met eweredig verspreide penne van brons of silwer wat van die kop af uitsprei, soos wat dit op Rhodos-muntstukke uit die tyd voorkom.

Hoewel daar verskeie teorieë is, is die ligging van die standbeeld ook onbekend.

Van die talle uitbeeldings van die Kolos van Rhodos, waarvan verskeie Helios uitbeeld met sy voete weerskante van die hawe se ingang: 



</doc>
<doc id="104465" url="https://af.wikipedia.org/wiki?curid=104465" title="280 v.C.">
280 v.C.




</doc>
<doc id="104466" url="https://af.wikipedia.org/wiki?curid=104466" title="226 v.C.">
226 v.C.



</doc>
<doc id="104469" url="https://af.wikipedia.org/wiki?curid=104469" title="Talent (maateenheid)">
Talent (maateenheid)

Die talent (Latyn: "talentum"; Antieke Grieks: τάλαντον, "talanton", "skaal", "balans", "som") was een van verskeie antieke eenhede van massa, ’n kommersiële gewig en ooreenstemmende eenhede met ’n waarde gelykstaande aan daardie massa van ’n edelmetaal. Die talent goud was bekend aan Homeros, wat geskryf het Achilles het ’n halwe talent goud aan Antilochos gegee as prys. Dit was min of meer die massa water wat nodig was om ’n amfora te vul. ’n Griekse, of Attiese, talent was 26 kg, ’n Romeinse talent 32,3 kg, ’n Egiptiese talent 27 kg en ’n Babiloniese talent 30,3 kg. Die Bybelse algemene talent wat in die tyd van die Nuwe Testament gebruik is, was 58,9 kg.

’n Attiese talent silwer het die waarde gehad van nege man-jare geskoolde arbeid. Huursoldate in die Hellenistiese tydperk is gewoonlik een dragme per dag betaal. Daar was 6 000 dragmes in ’n Attiese talent.

Die Babiloniërs, Sumeriërs en Hebreërs het die talent in 60 mines verdeel, wat elk weer in 60 sikkels verdeel is. In die Griekse talent was ook 60 mines. ’n Griekse mine was sowat 434 ± 3 gram. ’n Romeinse talent het bestaan uit 100 libres (Romeinse pond). ’n Egiptiese talent is verdeel in 80 libres.
Die talent as ’n eenheid van waarde word in die Ou Vertaling van die Afrikaanse Bybel genoem in Jesus se gelykenis van die talente (Matt 25:14-30). Dié gelykenis is die oorsprong van die woord "talent" in verskeie tale vir ’n begaafdheid of aanleg. Dit word ook in ’n ander gelykenis aangetref: Matt 18:23-35, waarin ’n dienskneg kwytgeskeld word van sy skuld van tienduisend talente, maar ’n ander dienskneg wat hom net honderd pennings skuld in die gevangenis werp. 

Die talent word ook op ander plekke in die Ou Vertaling gebruik, soos in die beskrywing van die materiaal wat vir die tabernakel gebruik is (Eks 38). Salomo se inkomste in een jaar was 666 talente goud (2 Kron 9:13, 1 Kon 10:14).


</doc>
<doc id="104473" url="https://af.wikipedia.org/wiki?curid=104473" title="SN 1572">
SN 1572

SN 1572 was 'n supernova (ontploffende ster) wat in die jaar 1572 gesien is. Dit is in die Kassiopeia-konstellasie waargeneem. SN 1572 word ook "Tycho se ster" of "Tycho se supernova" genoem, omdat Tycho Brahe dit bestudeer en beskryf het. Die supernova het in November 1572 verskyn en kon tot in 1574 gesien word. Dit was een van slegs 'n handvol supernovas wat sonder teleskope waargeneem is.

Die supernova is waarskynlik eerste deur Wolfgang Schuler op 6 November 1572 ongeveer 7°,7 noord van die ster "α Cassiopeiae" opgemerk. Die Deense sterrekundige Tycho Brahe sien die "nuwe ster" op 11 November en merk dat dit helderder as al die andere sterre is, helderder as Sirius en selfs helderder as Jupiter. Die maksimum helderheid van die supernova was ongeveer dieselfde as vir Venus, met 'n magnitude van ongeveer -4. Dit kon vir twee weke lank in die dag met die blote oog gesien word.

Aan die einde van November begin die ster se helderheid afneem en verander die kleur daarvan van wit na oranje-rooi. Die helderheid het bestendig by afgeneem, maar was tot Maart 1574 met die blote oog sigbaar. In totaal is die ster vir sowat 16 maande gesien.

In 1573 skryf Brahe 'n boek, "De Stella Nova", oor die "Nuwe Ster". Volgens akkurate waarnemings wat hy gemaak het was dit waarskynlik 'n tipe Ia-supernova gewees.


</doc>
<doc id="104477" url="https://af.wikipedia.org/wiki?curid=104477" title="Harry Lawrence">
Harry Lawrence

Harry Gordon Lawrence (1901–1973) was ‘n Suid-Afrikaanse politikus.

Hy was lid van die verligte vleuel van die Verenigde Party en die mees senior LV wat die party in 1959 verlaat het om die Progressiewe Party te stig.

Lawrence het in genl. Jan Smuts se kabinet gedien tot die Nasionale Party die bewind in Mei 1948 oorgeneem het. Hy was minister van binnelandse sake van 1939 tot 1943 en van Januarie tot Junie 1948 en minister van justisie van 1945 tot Junie 1948.

Sy milt is beseer toe Nasionaliste hom op ‘n politieke vergadering tydens die Tweede Wêreldoorlog aanval. Dit het hom daarna voortdurende pyn besorg, soos hy verduidelik het toe hy in 1959 die leierskap van die Progressiewe Party van die hand gewys het. Hy het wel die PP se eerste voorsitter geword.

In die algemene verkiesing van 18 Oktober 1961 het Lawrence en nog nege van die LV’s wat die PP begin het, sy setel verloor. Net Helen Suzman het die paal gehaal in Houghton. Hy het nooit weer teruggekeer na die Volksraad nie, maar het as tussentydse leier opgetree van Jan Steytler se bedanking einde 1970 tot Colin Eglin se verkiesing as partyleier in Februarie 1971.



</doc>
<doc id="104482" url="https://af.wikipedia.org/wiki?curid=104482" title="Filippyns">
Filippyns

Filippyns ("Wikang Filipino", [wɪ'kɐŋ ˌfiːliˈpiːno]) is die nasionale taal en vorm saam met Engels die amptelike tale van die Filippyne. Filippyns is 'n afgeleide standaardvariëteit van Tagalog, die mees verspreide taal van die Filippyne wat deur sowat 28 miljoen mense as moedertaal gepraat en deur sowat 45 miljoen mense as tweede taal gebruik word. Die doel vir die vestiging van Filippyns as ampstaal is die gebruik as kommunikasiemiddel tussen die verskeie etniese groepe van die Filippyne, terwyl dit "de facto" net op Tagalog gebesig is.


</doc>
<doc id="104483" url="https://af.wikipedia.org/wiki?curid=104483" title="SN 1006">
SN 1006

SN 1006 was 'n supernova (ontploffende ster) wat in die jaar 1006 waargeneem is. Dit was die helderste supernova wat tot dusver geregistreer is, en is oor die hele wêreld gesien.

Die supernova het tussen 30 April en 1 Mei van die jaar 1006 in die Wolf-konstellasie ("Lupus") plaasgevind. Die gebeurtenis is deur sterrekundiges in China, Japan, Irak, Egipte, Europa en moontlik ook in Noord-Amerika, aangeteken. Dit het op 'n afstand van ongeveer 7 200 ligjare van die Aarde plaasgevind en was die helderste hemellig in die geskrewe geskiedenis. Dit het 'n skynbare magnitude van -7,5 gehad, meer as tien keer helderder as Venus, en was selfs in die dag sigbaar.

Die supernova was waarskynlik van die tipe Ia, 'n skaars supernova wat deur massa-oordrag binne 'n dubbelster veroorsaak word.


</doc>
<doc id="104485" url="https://af.wikipedia.org/wiki?curid=104485" title="SN 1054">
SN 1054

SN 1054 was 'n supernova (ontploffende ster) wat in die jaar 1054 waargeneem is. Die supernova het tot die vorming van die Krapnewel gelei. Die gebeurtenis is deur Sjinese sterrekundiges, en moontlik ook deur Inheemse Amerikaners, aangeteken. Dit is later as 'n tipe II-supernova geïdentifiseer.

SN 1054 is vir die eerste keer op 4 Julie 1054 in die Bul-konstellasie waargeneem en was vir 2 jaar lank sigbaar. Die gebeurtenis is deur Sjinese sterrekundiges gedokumenteer, en verwysings daarna is later in 'n Japannese dokument, asook in 'n dokument uit die Arabiese wêreld, opgespoor. Verder is daar 'n aantal verwysings uit Europese bronne, waarvan die akkuraatheid bevraagteken word. 'n Piktogram wat by Peñasco Blanco in Nieu-Meksiko gevind is dui moontlik ook hierdie gebeurtenis aan.

Die oorblyfsel van SN 1054, die puin wat tydens die ontploffing uitgeskiet is, staan as die Krapnewel bekend. Dit is naby die ster Zeta Tauri (ζ Tauri) geleë. Die kern van die ontploffende ster het 'n pulsar, genaamd die Krap-pulsar (of PSR B0531+21), gevorm. Hierdie newel, en die pulsar wat dit bevat, is een van die mees bestudeerde voorwerpe buite die Sonnestelsel. Dit is een van die min galaktiese supernovas waarvan die datum van die ontploffing bekend is. Die twee voorwerpe is ook die helderste in hul onderskeie kategorieë.

Danksy die helderheid daarvan, kan die Krapnewel maklik deur amateursterrekundiges waargeneem word. Dit is ook vroeg deur professionele sterrekundiges gekatalogiseer, lank voor die ware aard daarvan bekend was. Toe die Franse sterrekundige Charles Messier in 1758 vir die terugkeer van Halley se Komeet uitgekyk het, het hy hierdie newel vir die komeet verwar, omdat hy nie van die newel se bestaan bewus was nie. As gevolg van hierdie fout het hy 'n katalogus van voorwerpe wat soos komete lyk, maar nie komete is nie, aangelê, om sulke foute in die toekoms te vermy. Hierdie katalogus staan as die Messier-katalogus bekend. Die newel is dan ook as die eerste Messier-voorwerp, of M1, gekatalogiseer.


</doc>
<doc id="104488" url="https://af.wikipedia.org/wiki?curid=104488" title="Paraffienbos">
Paraffienbos

Die paraffienbos ("Chromolaena odorata") is 'n indringerplant en digte, ruigtevormende struik. Dit kom voor in KwaZulu-Natal en is inheems aan Sentraal-Amerika suidwaarts tot in Argentinië.

Die struik kan tot 4m hoog word en groei in savanne, waterlope, langs paaie en woudrande. Die struik het teenoorstaande, spreidende takke. Die blare is enkelvoudig en liggroen, ovaal tot driehoekvormig en ruik na paraffien of terpentyn wanneer dit fyngedruk word. Die struik kan immergroen wees maar die loof verloor sy kleur tydens die droeë wintermaande. Die blommetjies is silindries en is wit of ligblou. Die saadjies is fyn en word deur die wind versprei. Hulle kom in stekelrige trosse voor.





</doc>
<doc id="104492" url="https://af.wikipedia.org/wiki?curid=104492" title="Roberto Merhi">
Roberto Merhi

Roberto Merhi Muntan (gebore 22 Maart 1991) is 'n Spaanse renjaer van Libanees-Brasiliaanse oorsprong, wat in 2015 vir die Manor Marussia F1-span in Formule Een, sowel as in die Formule Renault 3.5-reeks vir Pons Racing gejaag het.

Merhi was ook lid van die hernuwe Mercedes-Benz Juniorspan, saam met Christian Vietoris en Robert Wickens. In 2011 het Merhi die Formule 3 Euro-reekskampioenskap vir Prema Powerteam verower.


</doc>
<doc id="104493" url="https://af.wikipedia.org/wiki?curid=104493" title="Supernova-oorblyfsel">
Supernova-oorblyfsel

’n Supernova-oorblyfsel is die wolk wat ontstaan ná die ontploffing van ’n ster in ’n supernova. Dit bestaan uit materiaal wat deur ’n skokgolf van die ster se kern af weggeskiet word en die interstellêre materiaal wat dit saamsleep en skok.

Daar is twee algemene oorsake van ’n supernova: óf ’n ster met ’n groot massa waarvan die kern inplof omdat daar nie meer kernfusie-energie vrygestel word nie en die kern deur swaartekrag inmekaargedruk word óf ’n witdwergster wat materiaal van ’n metgeselster aantrek tot dit ’n kritieke massa bereik en ontplof.

In albei gevalle word die meeste of al die stermateriaal in die ontploffing weggeskiet teen snelhede van meer as 10% die ligsnelheid, of sowat 30 000 km/s. Hierdie materiaal beweeg teen supersoniese snelhede en ’n skokgolf vorm voor die materiaal wat die plasma tot temperature van meer as miljoene kelvin verhoog. Die skok neem mettertyd voortdurend af terwyl dit deur die interstellêre medium beweeg, maar dit kan oor honderde of duisende jare en oor dosyne ligjare bly uitkring voordat die snelheid afneem tot onder dié van klank.

Een van die jong supernovas wat die beste bestudeer is, is SN 1987A in Februarie 1987 in die Groot Magellaanse Wolk. Ander bekende supernova-oorblyfsels is die Krapnewel; Tycho, die oorblyfsel van SN 1572 wat na Tycho Brahe genoem is (hy het die helderheid van die oorspronklike ontploffing aangeteken); en Kepler, die oorblyfsel van SN 1604 wat na Johannes Kepler genoem is. 

Die jongste bekende oorblyfsel in die Melkweg is SNR G1.9+0.3, wat in die galaktiese sentrum ontdek is.



</doc>
<doc id="104494" url="https://af.wikipedia.org/wiki?curid=104494" title="Voorvoegsel">
Voorvoegsel

'n Voorvoegsel of prefiks is in alle nie-isolerende tale 'n affiks wat voor die woordstam geplaas word om dit af te lei of te verbuig, bv. ge- in geskop, her- in herontdek en ver- in verwerk.
'n Agtervoegsel is altyd 'n gebonde morfeem en kan dus nie as 'n selfstandige woord voorkom nie.

By verbindings waarin 'n opeenvolging van vokaalletters verkeerd gelees kan word, word 'n deelteken gebruik vir die skeiding tussen 'n voorvoegsel en 'n stam, of 'n stam en 'n agtervoegsel, en word 'n koppelteken gebruik vir die skeiding tussen stamme. Bv. beëdig, maar studie-eenheid; droë, maar polio-entstof; geëien, maar toe-eien.

'n Deelteken of 'n koppelteken word gebruik in verbindings waar 'n opeenvolging van vokaalletters verkeerd gelees kan word en voorvoegsels van Klassieke herkoms betrokke is. Bv. koöperasie "of" ko-operasie; mikroörganisme "of" mikro-organ1isme; sosioëkonomiese "of" sosio-ekonomiese.

Let wel: In die Afrikaanse woordelys en spelreëls (2017) word slegs die spelling met die deelteken as voorkeurvorm aangebied. 

Wanneer 'n (saamgestelde) taalbenaming of 'n byvoeglike naamwoord wat daarvan afgelei is met 'n voorvoegsel verbind, begin die taalbenaming of afleiding met 'n hoofletter na die koppelteken, bv. pro-Russies.

Aarts beteken "in die hoogste graad". Hier volg voorbeelde van woorde met "aarts":



Afrikaanse woordelys en spelreëls, 2017.

</doc>
<doc id="104498" url="https://af.wikipedia.org/wiki?curid=104498" title="2014 Bahreinse Grand Prix">
2014 Bahreinse Grand Prix

Die 2014 Formule Een Bahreinse Grand Prix is op 6 April 2014 op die Bahrein Internasionale Renbaan in Sakhir, Bahrein gehou. Dit was die derde wedren van die kampioenskapseisoen en is deur Lewis Hamilton in sy Mercedes gewen.


</doc>
<doc id="104500" url="https://af.wikipedia.org/wiki?curid=104500" title="SN 1181">
SN 1181

SN 1181 was 'n supernova (ontploffende ster) wat in die jaar 1181 gesien is. Dit is in die Kassiopeia-konstellasie waargeneem.

SN 1181 is tussen 4 en 6 Augustus 1181 vir die eerste keer deur Sjinese en Japanse sterrekundiges waargeneem en in agt afsonderlike tekste gedokumenteer. Dit kon met die blote oog gesien word en was vir ongeveer 185 dae in die nagruim sigbaar.

Die pulsar J0205+6449 (ook bekend as 3C 58), wat sowat 15 keer per sekonde om sy as roteer, is moontlik ’n oorblyfsel van die ontploffing. As die supernova en pulsar aan mekaar verwant is, roteer die ster nog net so vinnig as toe dit die eerste keer gevorm is. Daarteen het die krap-pulsar, wat in die jaar 1054 deur die supernova SN 1054 gevorm is, twee derdes van sy rotasie-energie oor ongeveer dieselfde tydperk verloor. Onlangse radio-opnames van 3C 58 dui egter daarop dat hierdie pulsar veel ouer is en dus nie aan SN 1181 verwant kan wees nie.


</doc>
<doc id="104501" url="https://af.wikipedia.org/wiki?curid=104501" title="Land (dubbelsinnig)">
Land (dubbelsinnig)

'n Land is 'n staatskundige verdeling van 'n aardrykskundige entiteit, 'n soewereine grondgebied. Dit word egter in ander kontekste ook gebruik:



</doc>
<doc id="104507" url="https://af.wikipedia.org/wiki?curid=104507" title="SN 185">
SN 185

SN 185 was 'n supernova (ontploffende ster) wat in die jaar 185 gesien is. Dit is vermoedelik die eerste supernova in die geskiedenis wat deur sterrekundiges gedokumenteer is.

SN 185 het op 'n afstand van ongeveer 9 100 ligjare van die Aarde plaasgevind. Dit was 'n witdwerg met 'n skynbare magnitude van ongeveer -8 wat oor 'n tydperk van agt maande in die Passer- en Sentour-konstellasies waargeneem is. Die gebeurtenis is deur Sjinese sterrekundiges in die "Hou Han Shu" (Boek van die Later Han) aangeteken. Dit is moontlik ook in die Romeinse literatuur vermeld.

Die supernova was waarskynlik van die tipe Ia, 'n skaars supernova wat deur massa-oordrag binne 'n dubbelster veroorsaak word.


</doc>
<doc id="104509" url="https://af.wikipedia.org/wiki?curid=104509" title="Mosie Suzman">
Mosie Suzman

Dr. Moses Meyer (Mosie) Suzman (Johannesburg, 6 Maart 1904 – Johannesburg, 11 Julie 1994) was ’n Suid-Afrikaanse mediese spesialis. Hy het nog tot in sy tagtigerjare in sy tuisstad gepraktiseer. Buiten sy eie uitnemende loopbaan, was hy ook bekend as die eggenoot van seker Suid-Afrikaanse se beroemdste Volksraadslid, Helen Suzman, wat die kiesafdeling Houghton van 1958 tot 1989 vir vier verskillende partye verteenwoordig het nadat hy haar in 1957 gevra het om haar beskikbaar te stel vir benoeming. Wanneer die parlement in sitting was, het mev. Suzman al om die ander naweek opgevlieg Johannesburg toe om twee dae saam met hom deur te bring.

Suzman is in 1904 in die Goudstad gebore, wat toe nog nie eens twee dekades oud was nie nadat goud in 1886 daar ontdek is. Sy vader was ’n welgestelde tabakgroothandelaar wat in die 1880’s uit Litaue na Transvaal geëmigreer het. Suzman, een van agt kinders, het eers aan die Universiteit van die Witwatersrand studeer, en toe sy studie voortgesit aan die Universiteit van Durham, die Massachusetts Algemene Hospitaal en die Thorndike-gedenklaboratorium in Boston in die VSA. Tydens die Tweede Wêreldoorlog, toe miljoene van Jode in Nazi-konsentrasiekampe omgekom het, het hy hom aangesluit by die Suid-Afrikaanse mediese korps en diens gedoen in Egipte, waar hy in bevel was van die 106 Mediese Eenheid van die Suid-Afrikaanse Algemene Hospitaal.

Voor die Tweede Wêreldoorlog het Suzman op ’n dag perd gery by ’n perdyskool aan die Rand toe hy in die ry langs ’n meisie, Helen Gavronsky, ook van Litause afkoms, beland. Hy was 14 jaar ouer as sy. Dié twee het mekaar reeds geken, maar toe het hul vriendskap geblom en in 1937 is hulle in die Groot Sinagoge in Wolmaransstraat, Johannesburg, getroud.

Die egpaar Suzman het twee dogters gehad. Die jongste, Patricia, ’n nefroloog, het in later jare in Boston in die VSA gewoon en gewerk. Frances, die oudste, was ’n kunshistorikus wat met ’n professor in die regte, Jeffrey Jowell, getrou het en in Londen gaan woon het. Dié egpaar het albei aan Harvard afstudeer. Hul eersteling, Joanna, is in Massachusetts gebore en die twee, Daniel, in Kanada, waar die gesin ’n tyd lank gewoon het.

Dr. Suzman het meer as 25 jaar lank ’n privaat mediese praktyk bedryf tot sy formele aftrede in die ouderdom van 65. Daarna het hy nog naarstig oor sy vakgebiede nagelees en heelwat daaroor geskryf. ’n Konstante stroom gesaghebbende geskrifte oor ’n wye verskeidenheid mediese onderwerpe het uit sy pen verskyn. In vele opsigte was hy sy tyd vooruit en was hy altyd ’n vindingryke denker. Hy het die gebruik van betablokkeerders ontwikkel vir die behandeling van angs en hiperventilasie lank voor dié praktyk algemeen aanvaar is.

Dr. Suzman het wêreldwye erkenning gekry vir sy mediese navorsing en kliniese praktyk en ’n Rockefeller-stigtingsgenootskap aan Harvard. Hy was ’n genoot van die Royal College of Physicians in Londen, ’n eregenoot van dié instelling se Amerikaanse eweknie en ’n genoot van die American College of Cardiologists. Die Universiteit van die Witwatersrand het ’n eredoktorsgraad aan hom toegeken, soos trouens ook aan sy vrou. Aan dié universiteit het hy dekades lank kreatief klas gegee en geslagte Wits- mediese studente begeester met sy warm menslikheid. Hy was ’n dokter wat internasionale aansien geniet het danksy sy skerp en rustelose verstand wat gedurig bestaande opvattings bevraagteken het. Hy het ’n baanbrekersgees gebring na uiteenlopende vakgebiede soos hematologie, kardiologie en psigiatrie. Ná sy dood het sy vrou gesê: “Waar ek ook al in die buiteland gereis het, sou die een of ander dokter na my kom en sê: ‘Ek het alles wat ek van medisyne weet by Mosie geleer in Saal 11 van die Johannesburgse Algemene Hospitaal.’” Sy pasiënte het sy deernis en aandag aan besonderhede waardeer. Nooit sou hy ’n kitsoplossing bied nie, maar altyd moeite doen om tot sy eie gevolgtrekking te kom.

Dr. Suzman het ’n lewendige belangstelling in die kunste en musiek, goeie kos, wyn en sport getoon en was gek oor Persiese tapyte. Hy het na kennis gesmag en graag sy eie ontdekkings gedoen. Ondanks sy bedrywige program het hy getrou elke jaar die vergaderings bygewoon wat sy vrou in haar kiesafdeling gehou het om verslag te doen oor haar werksaamhede van die afgelope jaar. Hy het haar toewyding aan ’n regverdiger bedeling in Suid-Afrika gedeel.



</doc>
<doc id="104511" url="https://af.wikipedia.org/wiki?curid=104511" title="2014 Australiese Grand Prix">
2014 Australiese Grand Prix

Die 2014 Formule Een Australiese Grand Prix is op 16 Maart 2014 in Melbourne, Australië, gehou. Dit was die eerste wedren van die kampioenskapseisoen en is deur Nico Rosberg in sy Mercedes gewen.


</doc>
<doc id="104512" url="https://af.wikipedia.org/wiki?curid=104512" title="2014 Formule Een-seisoen">
2014 Formule Een-seisoen

Die Formule Een-seisoen van 2014 was die 65ste seisoen van die Formule Eenkampioenskap en is oor 19 Grand Prix-wedrenne beslis.


</doc>
<doc id="104514" url="https://af.wikipedia.org/wiki?curid=104514" title="2014 Maleisiese Grand Prix">
2014 Maleisiese Grand Prix

Die 2014 Formule Een Maleisiese Grand Prix is op 30 Maart 2014 in Sepang, Maleisië, gehou. Dit was die tweede wedren van die kampioenskapseisoen en is deur Lewis Hamilton in sy Mercedes gewen.


</doc>
<doc id="104515" url="https://af.wikipedia.org/wiki?curid=104515" title="Kevin Magnussen">
Kevin Magnussen

Kevin Magnussen (* Roskilde, 5 Oktober 1992) is 'n Deense beroepsrenjaer. Magnussen was (saam met Nyck de Vries en Stoffel Vandoorne) 'n lid van McLaren se "Young Driver Programme". Hy is die seun van die voormalige Formule Een-renjaer, Jan Magnussen.


</doc>
<doc id="104516" url="https://af.wikipedia.org/wiki?curid=104516" title="Jean-Éric Vergne">
Jean-Éric Vergne

Jean-Éric Vergne (gebore 25 April 1990) is 'n Franse beroepsrenjaer en 'n voormalige Formule Een-renjaer.


</doc>
<doc id="104518" url="https://af.wikipedia.org/wiki?curid=104518" title="Kasterolieboom">
Kasterolieboom

Die kasterolieboom ("Ricinus communis") is 'n indringerplant wat as 'n struik of klein boompie in Suid-Afrika voorkom. Die boom is inheems aan Ekwatoriaal-Afrika. Dit groei aan rivieroewers, vlei-oewers en langs paaie. Dit staan ook bekend as die "bloubottelboom" of "bosluisboom".

Die plant het 'n kenmerkende loof en helder sap (kasterolie) in die lote en blare. Die takke is glad met 'n liggrys, poeieragtige glans. Die blare is groot, enkelvoudig en stervormig. Hulle is donkergroen aan die bokant en ligter aan die onderkant. Die blommetjies is rooierig en verskyn in eindstandige are. Die vrug is 'n drielobbige kapsule wat met sagte stekels bedek is.





</doc>
<doc id="104520" url="https://af.wikipedia.org/wiki?curid=104520" title="2014 Chinese Grand Prix">
2014 Chinese Grand Prix

Die 2014 Formule Een Chinese Grand Prix is op 20 April 2014 op die Shanghai Internasionale Renbaan in China gehou. Dit was die vierde wedren van die kampioenskapseisoen en is deur Lewis Hamilton in sy Mercedes gewen.


</doc>
<doc id="104524" url="https://af.wikipedia.org/wiki?curid=104524" title="Clive van Ryneveld">
Clive van Ryneveld

Clive Berrange van Ryneveld (gebore op 19 Maart 1928 in Kaapstad, Kaapland, Unie van Suid-Afrika; oorlede op 29 Januarie 2018 in Kaapstad, Suid-Afrika) was ’n Suid-Afrikaanse krieketspeler, politikus, prokureur en bankier.

Van Ryneveld het tussen 1951 en 1958 in 19 kriekettoetswedstryde gespeel. Hy was die oudste lewende Suid-Afrikaanse krieketkaptein en was een van die min spelers wat op internasionale vlak krieket (vir Suid-Afrika) sowel as rugby (vir Engeland) gespeel het.

Hy het die rugbyklub van die Universiteit van Oxford, waar hy drie jaar lank as Rhodes-beurshouer studeer het, verteenwoordig in Varsity-wedstryde van 1947, 1948 en 1949 en was vier keer senter in Engeland se nasionale rugbyspan terwyl hy in al vier wedstryde in die Vyfnasieskampioenskapstoernooi van 1949 gespeel het. Hy het drie drieë vir Engeland gedruk, een teen Ierland en twee teen Skotland. Hy het Suid-Afrika nooit in rugby verteenwoordig nie. Hy sou later vertel: "Ek het in die seisoen voor ek Oxford toe is ’n paar krieketwedstryde vir die Westelike Provinsie gespeel. Ek het al drie jaar dat ek by Oxford was krieket gespeel en was hul kaptein in my tweede jaar. Toe ek terugkom van Oxford af, het ek in 1951 saam met Dudley Nourse se span Engeland toe getoer.

In 2012 het hy gesê: "My pa het rugby vir Suid-Afrika gespeel en my ma se broer krieket; daarom het ek ’n bietjie sport in my gene gehad."

Van Ryneveld erken ruiterlik dat hy nie ’n aangebore belangstelling in die politiek gehad het nie. "’n Vriend, Zach de Beer, het vyf jaar voor my parlement toe gegaan. Hy het my oorreed om die politiek te betree. Dit het nie van nature gekom nie – ek was ’n baie amateuragtige politikus – maar dit was ’n baie interessante tydjie." Volgens hom was sy motivering om hom as kandidaat beskikbaar te stel, die Nasionale Party se oorwinning in Mei 1948. "Die Natte het die paal gehaal en hulle het ’n klomp wetgewing deurgevoer wat afstootlik was. Die Groepsgebiedewet; hulle het die Ontugwet uitgebrei om enige soort kontak tussen wit en swart te keer. Daar was ’n aparte onderwysstelsel vir swart mense, wat baie minderwaardig was. Daar was baie goed wat baie van ons bekommer het."

Van Ryneveld het help bewys dat daar werklik ’n anti-apartheidsgemeenskap onder wit Suid-Afrikaners was, selfs al was dr. H.F. Verwoerd se Nasionale Party destyds ’n onstuitbare politieke mag. Maar hy en sy medelede van die Progressiewe Party het toe nog ’n verlore stryd gestry. "Ons opvattings was destyds ongewoon vir wit Suid-Afrikaners. Hulle kon hulle net nie voorstel hoe al die swart en bruin mense aan ’n demokratiese proses sou kon deelneem nie. Wittes was, eerlik gesê, taamlik bang vir die gevolge daarvan as die swartes stemreg moes kry. Dit was buitengewoon en daar was ’n Liberale Party (voor die Progressiewe Party gestig is), maar dit het hoegenaamd geen verteenwoordiging in die politiek gehad nie."

Ongelukkig het Van Ryneveld se progressiewe opvattings tot sy politieke ondergang gelei. In die 1961-verkiesing, wat dr. Verwoerd vervroeg het deels om van die 11 Progge in die Volksraad ontslae te raak, het net Helen Suzman die paal gehaal. In sy ou setel, Oos-Londen-Noord, kry Van Ryneveld 2 519 stemme vergeleke met die A.N. Field van die VP se 6 158, nadat Van Ryneveld in 1958 as VP-kandidaat met ’n meerderheid van 6 126 gewen het, oftewel 79,7 persent van die stemme op hom verenig het teenoor R.L. de Lange van die NP se 19,8 persent. Tog het Van Ryneveld in sy tydjie in die Volksraad talle sleutelgebeure beleef, onder meer die referendum oor republiekwording, die inperking van die African National Congress en die Pan Africanist Congress en die Britse eerste minister Harold Macmillan se Winde van Verandering-toespraak.

"Daar het destyds ’n paar interessante dinge gebeur, maar ek kon regtig nie finansieel bekostig om weer te staan nie. Die parlementêre salaris was "peanuts]]; ’n mens kon nie daarvan lewe nie. En dit was onmoontlik om terselfdertyd ’n regspraktyk aan die gang te probeer hou. Daar was in geval jare lank nie veel ruimte vir Progressiewes nie. Eers na omtrent 13 jaar het nog ’n Prog die Volksraad gehaal. Ons het Helen Suzman gehelp en ’n bietjie navorsing buite die parlement gedoen. Sy was uitstekend."

Van Ryneveld het later gesê hy en sy vrou was nogal verlig dat hy sy setel verloor het. "Ons het twee jong kinders gehad en nog een was op pad. Dit was nie ’n lewe nie: om ’n kiesafdeling in Oos-Londen te hê en die parlement in Kaapstad vir ses maande van die jaar.

"Mense wat in die politiek was word nie as ernstige regspraktisyns beskou nie. Dit was nogal swaar om, nadat ek in die parlement was, terug te keer en die praktyk weer op te bou." Hy was spyt toe hy sowat agt jaar later noodgedwonge die balie moes verlaat." Van Ryneveld het in 1969 by Hill Samuel Merchant Bank SA aangesluit en by dié aksepbank gewerk tot sy aftrede in 1988. Enkele jare lank was hy ’n direkteur en ook ’n nie-uitvoerende direkteur van Mercantile and General Reinsurance Company of SA. Hy was ’n lewenslange erelid van die MCC.

Nadat hy afgetree het, het hy in ’n deeltydse hoedanigheid na die regte teruggekeer. "In Suid-Afrika het ons nie meer ’n jurie gehad nie, maar in die ernstiger kriminele sake het die regte twee assessore, wat ’n mate van regservaring het. Ek het heelwat van dié werk gedoen. Ek het ook sake in die arbeidshowe behartig. Vir die volgende 10 tot 15 jaar het ek aan die periferie van die regswese gewerk. Nou is ek heeltemal afgetree," het hy in 2012 vertel.

Tydens sy regsloopbaan het hy meermale mense verdedig wat ingevolge apartheidswetgewing aangekla is. Hy het ook waardevolle werk gedoen om geriewe vir swart krieketspelers te verbeter en om rasseskeiding in dié sport teen te werk. Krieketboikotte van Suid-Afrika was vir hom ’n groot teleurstelling omdat hy gemeen het dit straf net die Engelssprekendes terwyl die groot voorstanders van apartheid, die Afrikaners, nie destyds in dieselfde mate in krieket as in rugby belanggestel het nie.

Uit Van Ryneveld se huwelik met Verity in 1957 is drie kinders gebore: Mark, Philip en Tessa.




</doc>
<doc id="104528" url="https://af.wikipedia.org/wiki?curid=104528" title="Gerhard Berger">
Gerhard Berger

Gerhard Berger (gebore 27 Augustus 1959) is 'n Oostenrykse voormalige Formule Een renjaer. Hy het vir 14 seisoene aan Formule Eenrenne deelgeneem, twee keer derde algeheel geëindig in die kampioenskap (1988 en 1994), albei kere vir Ferrari. Hy het tien Grands Prix gewen, asook 48 podiumplekke en 21 vinnigste rondtes behaal. Met 210 wegspronge is hy een van die mees ervare Formule Een bestuurders van alle tye. Hy was voor in 33 van die 210 wedrenne waaraan hy deelgeneem het en het in 95 van hulle uitgeval. Sy eerste en laaste oorwinning was ook die eerste en laaste oorwinnings vir die Benetton-span, elf jaar uit mekaar. Hy was ook 'n wedrenwenner vir Ferrari en McLaren. Berger was Ayrton Senna se spanmaat by McLaren, en hy het saam met Senna bygedra tot die vervaardigerskampioenskapstitels wat die span in 1990 en 1991 verower het.

Van 2006 tot 2008 het Berger 'n 50%-aandeel in die Scuderia Toro Rosso Formule Een-span besit.


</doc>
<doc id="104534" url="https://af.wikipedia.org/wiki?curid=104534" title="Mountbatten-Windsor">
Mountbatten-Windsor

Mountbatten-Windsor is sommige afstammelinge van koningin Elizabeth II en prins Philip, Hertog van Edinburg se van, volgens ’n deklarasie van 1960. Hoewel die deklarasie bepaal dat die van Mountbatten-Windsor van toepassing is op afstammelinge van die koningin in die manlike lyn wat nie koninklike titels het nie, word dit ook deur sommige gebruik wat wel titels het. Dit is waarskynlik omdat Mountbatten-Windsor in sulke gevalle beskou word as ’n "verborge van" volgens die deklarasie. So het prins Andrew, Hertog van York, en prinses Anne, die koningin se kinders, dié van in die amptelike huweliksregister gebruik. Ook die Hertog en Hertogin van Cambridge het die van gebruik in ’n Franse hofsaak oor die foto's van ’n bostuklose Catherine wat in die Franse tydskrif "Closer" gepubliseer is.

Mountbatten-Windsor verskil van die Britse koninklike familie se amptelike van, wat Windsor is. Die van Mountbatten-Windsor is nie van toepassing op koninklikes wat nie van die koningin afstam nie, soos prinses Margaret se kinders.

Mountbatten-Windsor kan beskou word as ’n tak van die Huis van Sleeswyk-Holstein-Sonderburg-Glücksburg, wat weer ’n tak van die Huis van Oldenburg is.


</doc>
<doc id="104535" url="https://af.wikipedia.org/wiki?curid=104535" title="Prinses Margaret, Gravin van Snowdon">
Prinses Margaret, Gravin van Snowdon

Prinses Margaret, gravin van Snowdon (Margaret Rose; 21 Augustus 1930 – 9 Februarie 2002) was die jongste dogter van koning George VI van die Verenigde Koninkryk en sy vrou, koningin Elizabeth, en die enigste sibbe van koningin Elizabeth II. 

Margaret is in Glamis-kasteel in Skotland gebore. Sy het ’n groot deel van haar kinderjare in die geselskap van haar ouers en ouer suster deurgebring. Haar lewe het in 1936 drasties verander toe haar pa se broer, koning Edward VIII, abdikeer om met die Amerikaner Wallis Simpson te trou wat twee keer geskei was. Margaret se pa het koning geword en haar suster die eerste aanspraakmaker op die troon, met haar as tweede aanspraakmaker. 

Tydens die Tweede Wêreldoorlog het die susters in Windsor-kasteel gewoon, ondanks voorstelle dat hulle eerder na Kanada gestuur word. Gedurende die oorlog was Margaret te jonk om amptelike pligte na te kom en het sy haar studies voortgesit.

Ná die oorlog het sy verlief geraak op die lugmagkolonel ("group captain") Peter Townsend. In 1952 is haar pa oorlede, het haar suster koningin van die Verenigde Koninkryk geword en is Townsend van sy eerste vrou geskei. Hy het Margaret vroeg die volgende jaar die jawoord gevra. 

Baie mense in die regering het gevoel hy is nie ’n geskikte man vir die koningin se 22-jarige suster nie omdat hy 16 jaar ouer as sy was en die Anglikaanse Kerk het geweier om die huwelik van ’n geskeide man goed te keur. 

Die Britse lugmag het Townsend na Brussel gestuur. Margaret het van ’n huwelik met hom afgesien en in 1960 ’n huweliksaanbod van die fotograaf Antony Armstrong-Jones aanvaar. Hy het ná die troue die titel graaf van Snowdon gekry. 

Die seremonie was die eerste koninklike huwelik wat op televisie uitgesaai is en 300 miljoen mense wêreldwyd het daarna gekyk. Die meeste koninklike families in Europa het egter haar huwelik met ’n fotograaf afgekeur; koningin Ingrid van Denemarke was al buitelandse koninklike wat die troue bygewoon het. Die egpaar het twee kinders gehad en is in 1978 geskei.

Margaret is dikwels beskou as ’n omstrede lid van die koninklike familie. Sy het negatiewe publisiteit oor haar egskeiding gekry en is romanties met verskeie mans verbind. Veral haar romanse met Roddy Llewellyn, wat 17 jaar jonger as sy was, het opspraak gewek.

Haar gesondheid het in die laaste twee dekades van haar lewe geleidelik agteruitgegaan; sy was haar hele volwasse lewe ’n strawwe roker en het in 1985 ’n longoperasie ondergaan, in 1993 longontsteking gehad en tussen 1998 en 2001 minstens drie beroertes. 

Sy is op 9 Februarie 2002 op 71 in die Koning Eduard VII-hospitaal in Londen oorlede nadat sy nog ’n beroerte gehad het.




</doc>
<doc id="104540" url="https://af.wikipedia.org/wiki?curid=104540" title="2014 Spaanse Grand Prix">
2014 Spaanse Grand Prix

Die 2014 Formule Een Spaanse Grand Prix is op 11 Mei 2014 op die Circuit de Barcelona-Catalunya in Montmeló, Spanje gehou. Dit was die vyfde wedren van die kampioenskapseisoen en is deur Lewis Hamilton in sy Mercedes-Benz gewen.


</doc>
<doc id="104542" url="https://af.wikipedia.org/wiki?curid=104542" title="2014 Britse Grand Prix">
2014 Britse Grand Prix

Die 2014 Formule Een Britse Grand Prix is op 6 Julie 2014 op die Silverstone-renbaan in Silverstone, Brittanje, gehou. Dit was die negende wedren van die kampioenskapseisoen en is deur Lewis Hamilton in sy Mercedes gewen.


</doc>
<doc id="104546" url="https://af.wikipedia.org/wiki?curid=104546" title="2014 Russiese Grand Prix">
2014 Russiese Grand Prix

Die 2014 Formule Een Russiese Grand Prix is op 12 Oktober 2014 op die Sochi Autodrom gehou. Dit was die sestiende wedren van die kampioenskapseisoen en is deur Lewis Hamilton in sy Mercedes-Benz gewen.


</doc>
<doc id="104550" url="https://af.wikipedia.org/wiki?curid=104550" title="Nico Hofmeyr">
Nico Hofmeyr

Ds. Nicolaas (Nico) Hofmeyr (Stellenbosch, 10 Februarie, 1860 – Strand, 20 November 1932) was 'n NG predikant, koerantredakteur, dosent aan die Pretoria Normaalkollege, inspekteur van skole in die Transvaal en Afrikaanse skrywer.

Nicolaas Jacobus Hofmeyr is op op Stellenbosch gebore as die derde seun en vierde van dertien kinders van professor Nicolaas Jacobus Hofmeyr, hoogleraar aan die Teologiese Kweekskool op Stellenbosch, en Maria Magdalena Louw. Sy skoolopleiding ontvang hy aan die Gimnasium op Stellenbosch, waarna hy in 1879 die B.A.-graad aan die Victoria Kollege op Stellenbosch verwerf en hom dieselfde jaar inskryf by die Teologiese Kweekskool. Sy proponentseksamen lê hy in 1883 af. Kort daarna trou hy met Johanna Henriette Fischer en die egpaar onderneem dan 'n uitgebreide reis deur Europa. Hulle het vier dogters.

Nico Hofmeyr se moeder, Maria Magdalena Louw (1834–1918), was ’n kleindogter van Johannes Wynand Louw (1786–1854), en die oudste van sewe susters wat almal met ’n predikant getroud was. Hulle was: 1. Maria (Miemie); 2. Louisa Adriana (Wiesie) getroud met ds. Arend Hermanus Hofmeyr van Hanover; 3. Margaretha Johanna (Maggie) met ds. Johannes Rudolph Albertyn; 4. Catharina Johanna (Kitty) met ds. George Murray; 5. Johanna Hendrina met prof. C.F.J. Muller; 6. Charlotte met ds. J.C. Truter; 7. Susanna Maria met ds. P.G.J. Meiring. Jan Hofmeyr se grootouers aan moederskant was Adriaan Jacobus Louw van Babylons Toren, Paarl, en Charlotte Louise Herold, ’n dogter van ds. T.J. Herold (1788–1857). Sy oom Adriaan Jacobus Louw (1859–1935) het ’n leidende rol in die Transvaalse NG Kerk gespeel van 1894 en veral van 1916 tot 1924 toe hy Transvaalse moderator was. Hy was 38 jaar predikant van die NG gemeente Heidelberg, Transvaal. ’n Tante van Nico Hofmeyr, Susanna Maria Louw (1813–1887), was getroud met die Kaapse bankier Arend Hofmeyr (1802–1887), en hulle was die ouers van ds. J.H. Hofmeyr (1835–1908), 31 jaar predikant van die NG gemeente Somerset-Oos. Hierdie Jan Hendrik Hofmeyr se vrou, Isabella, was ’n suster van prof. John Murray. Vyf van dié egpaar se seuns, Nico Hofmeyr se neefs, het ook predikant geword.

Van Nico Hofmeyr bekende sibbes was:

Ná sy terugkeer in Suid-Afrika word hy beroep na die NG gemeente Warrenton, waar hy op 18 April 1885 in sy amp bevestig word. In 1891 bedank hy as leraar van hierdie gemeente en laat vaar die evangeliebediening. Hy vestig hom nou in Bloemfontein, waar hy Hollandse redakteur van "De Express" is. Hierna gaan hy in 1893 na Pretoria, waar hy aan die Staatsgimnasium Geskiedenis doseer. Na ’n aantal jare in hierdie pos word hy aangestel as inspekteur van skole in Transvaal, ’n amp wat hy beklee tot met die uitbreek van die Anglo-Boereoorlog.

Hy gaan saam met die Boeremagte op kommando, met die doel om die geskiedenis van die oorlog te beskrywe. Saam met die skilder Frans Oerder besoek hy dan talle gevegsfronte. Hy is eindelik ses maande lank op kommando en skryf die boek "Zes maanden bij de Commando’s" oor sy ervarings.

In 1900 word hy deur die Britse owerheid deur middel van krygswet as ongewenste persoon uit Transvaal verwyder en bring hy ’n paar maande in Stellenbosch deur. Dan gaan hy na Oudtshoorn waar hy optree as die eerste redakteur van die nuut gestigte koerant "Het Zuidwesten". Die Britse owerheid gryp weer in en hoewel hy toegelaat word om sy betrekking te behou, word hy verbied om Oudtshoorn te verlaat. Op Oudtshoorn leer hy vir C.J. Langenhoven ken.

Ná die Vrede van Vereeniging keer hy terug na Transvaal, waar hy dosent in Hollands is aan die Normaalkollege. ’n Paar jaar later word hy inspekteur van skole in Transvaal, ’n betrekking wat hy tot met sy aftrede beklee. Hy werk eers in Oos-Transvaal met Volksrust as woonplek, waarna hy later die Wes-Transvaal bedien en op Potchefstroom woon.

In 1919 tree hy af en vestig hom in die Strand in die Kaapprovinsie. In hierdie tyd is hy vir drie jaar lank die orrelis van die Stellenbosch gemeente. Na die dood van sy eerste vrou trou hy met mevrou Roux van die Strand.

Hy is op 20 November 1932 in sy woning in die Strand oorlede.

Aanvanklik lê hy hom toe op geskiedkundige werke. Reeds as joernalis in Bloemfontein skryf hy op aandrang van dr. J. Brebner, superintendent van onderwys in die Vrystaat, "Kijkjes in onze geschiedenis" met die subtitel "Leesboek voor School en Huisgezin", waarin hy veral vir die skoolgaande jeug verhale uit die geskiedenis vertel.

Daarop volg "De Afrikaner-Boer en de Jameson-Inval", oor die agtergrond en verloop van hierdie inval, ’n boek wat veel daartoe bygedra het om die nasionale gevoel aan te wakker.

Hy redigeer saam met J.D. Kestell (sy swaer wat met sy suster Geertruida Anna getroud was) in 1898 die Nederlandse "De Voortrekkers, of het" "Dagboek van Izak van der Merwe" oor die Groot Trek, wat hy later in romanvorm as "Fanie" verwerk.

Sy wedervaringe in die veld tydens die Anglo-Boereoorlog publiseer hy as "Zes maanden bij de Commando’s".

Later publiseer hy die eerste deel van die beplande tweedelige "Kykies vir Kinders", wat die Suid-Afrikaanse geskiedenis behandel en bedoel is vir gebruik op skole. Ten tye van sy dood is hy steeds besig met die onvoltooide tweede deel.

Hy skryf twee romans. "Fanie" is gebaseer op sy en ds. J.D. Kestell se vroeëre geskiedkundige werk "De Voortrekkers, of het" "Dagboek van Izak van der Merwe". Die verhaal begin in 1835 en behandel die vernaamste episodes van die Groot Trek tot by die oorwinning by Bloedrivier. Historiese figure soos Piet Retief, Gerrit Maritz en Sarel Cilliers speel ’n vername rol in die verhaal en die skrywer beperk hom dus doelbewus tot die bekende geskiedkundige feite. Dit gee aan die roman die beeld van ’n geskiedenis-handboek in verhaalvorm. Die lotgevalle van ’n aantal Trekkersgesinne gee egter ’n meer persoonlike kleur aan die verhaal. Soos baie van sy tydgenootlike skrywers gaan Hofmeyr se skrywe mank aan persoonlikheidsontwikkeling en karakterbeelding en word die verhaal beheers deur uiterlike gebeure.

In "Op die Walle van die Vaal" verlaat Frans Maree die Karooplaas waar hy groot geword het, om 'n nuwe begin te maak op ’n plaas op die walle van die Vaalrivier. Hy is vooruitstrewend en weerstaan ook die diamantkoors, wat die meeste bewoners aantas, en deur harde werk kan hy ook sy vader help om die ou Karooplaas deur moderne verbeteringe op te werk. As gevolg van sy ervarings ondergaan hy diep geestelike ontwikkeling en worstel met allerlei godsdienstige vraagstukke totdat hy ’n bevredigende oplossing vind. So kry die skrywer geleentheid om sy lewenswysheid op die verhaal van toepassing te maak. Hierdie intellektuele inhoud verdiep die verhaal en lig dit bokant tydgenootlike romans uit, al word die karakters nie selfstandig lewende mense nie en word die aksies gemanipuleer eerder as sielkundig verantwoord.

Die bekende lied "Afrikaners, landgenote" is uit sy pen (beide die woorde en die musiek) en hy skryf ook die Victoria Kollegelied.

In 1928 publiseer hy ’n verkorte Afrikaanse vertaling van "De Schaapherder" deur Jan Frederik Oltmans, onder die titel "Jan van Schaffelaar en sy Vriend".

As samesteller is hy verantwoordelik vir "Zuid-Afrikaansche leesboek voor school en huisgezin", "Zuid-Afrikaansche verhalen: leesboek voor Standaard IV" (’n leesboek in vereenvoudigde Nederlands), "Voordrachten-bundel voor Kristelike Jongelingsverenigingen en Debats-Verenigingen" (’n bloemlesing van Nederlandse gedigte), "Longmans se leesboek oor die geskiedenis van Suid-Afrika" en "Mense van die boek".

Werke uit sy pen sluit in:



Prof. P.J. Nienaber skryf: “Hofmeyr het 'n keurige manier van stelling en beskik oor 'n ryk woordeskat wat soms by Nederlands aansluit. Sy geskiedkundige werke lees maklik, onder meer omdat hy sy stof episodies aanbied en 'n gevoel vir die dramatiese het. Die strekking is nasionaal. Digterlik sowel as musikaal aangelê, dank ons verskeie gedigte in Nederlands aan hom en ook 'Afrikaners landgenote' (woorde en musiek, maar sy musiek het in onbruik geraak), en die 'Victoria-kollegelied'."



</doc>
<doc id="104552" url="https://af.wikipedia.org/wiki?curid=104552" title="Abchasies">
Abchasies

Abchasies (Аҧсуа бызшәа; аҧсшәа, [apʰswa bɨzʃʷa]) is 'n Noordwes-Kaukasiese taal wat deur sowat 191 000 mense in Georgië, Turkye en Rusland gepraat word. Dit is die amptelike taal van die omstrede gebied Abchasië wat volgens internasionale reg tot Georgië behoort, waar dit 'n erkende minderheidstaal is. Daarbenewens word Abchasies in die Georgiese outonome gebied Adzjarië en deur die Abchasiese diaspora in Westerse lande gepraat. Dié taal bestaan uit die drie dialekte Abzhywa, Bzyb en Sadz. Abchasies word in die Cyrilliese alfabet geskryf.

Abchasies is nou verwant aan Abazyns en Adigies, tale wat in die Russiese deelgebiede Karatsjai-Tsjerkessië en Adigea noord van die Kaukasus en in Turkye gepraat word.

Abchasies gebruik sedert 1862 die Cyrilliese alfabet.


</doc>
<doc id="104554" url="https://af.wikipedia.org/wiki?curid=104554" title="Osseties">
Osseties

Osseties (Ирон ӕвзаг, "Iron ævzag", [iˈɾon əvˈʒäɡ]) is 'n Irannese taal wat deur sowat 618 000 mense in Georgië, Turkye en Rusland gepraat word. Dit is die amptelike taal van die omstrede gebied Suid-Ossetië wat volgens internasionale reg tot Georgië behoort en van die Russiese deelrepubliek Noord-Ossetië-Alanië saam met Russies. Daarbenewens word Osseties deur die Ossetiese diaspora in Westerse lande as moedertaal en ander etniese groepe van die Kaukasus-streek as tweede taal gepraat. Dié taal bestaan uit die drie dialekte Digor, Iron en Jassies. Osseties word in die Cyrilliese alfabet geskryf.

Osseties is een van die mees verspreide Irannese tale in die Kaukasus-streek en die mees noordwestelike binne dié taalfamilie. Bykans al Ossetiërs praat Russies as tweede taal.


</doc>
<doc id="104555" url="https://af.wikipedia.org/wiki?curid=104555" title="Tot Nut van 't Algemeen">
Tot Nut van 't Algemeen

Tot Nut van ’t Algemeen was ’n privaat skool in Kaapstad waarin Nederlands as onderrigmedium gebruik is en waar van die mees vooraanstaande Afrikaans-Hollandse Kapenaars van die 19de eeu onderrig ontvang het.

’n Genootskap genaamd Zuid-Afrikaansche Maatschappij tot Nut van ’t Algemeen is in Augustus 1803 in Kaapstad gestig met J.A. Vermaak as voorsitter en C.L. Neethling as sekretaris. Dit is geskoei op die Maatschappij tot Nut van ’t Algemeen wat ds. Jan Nieuwenhuyzen in 1784 in Edam, Holland, gestig het. Die doel was om jong mense op te voed, die landbou te verbeter en die kunste en wetenskap te bevorder. 

’n Skool met een onderwyser is in Januarie 1804 in Strandstraat geopen, maar dit het ’n paar jaar voor 1832 gesluit, toe dit heropen het onder kragtige leiding van J.R. Mostert. In 1833 was daar sowat 360 leerlinge en 11 onderwysers. ’n Tekort aan geld en die dood van die hoof, Stephanus de Kock, het die vereniging genoop om die skool in 1870 te sluit. Drie broers De Kock – Servaas, Stephanus en Willem – het so ’n groot rol in die skool se sukses gespeel dat dit so te sê ’n "De Kock-skool" geword het. 

In ’n stadium was dit ongetwyfeld die mees doeltreffende Nederlandsmediumskool in die Kaapkolonie. Veral die onderrig van Nederlands was van hoogstaande gehalte en die skool het ’n groot rol in die oorlewing van dié taal aan die Kaap gespeel en as teenvoeter vir die versnelde verengelsing van destyds. 

Die laaste 40 jaar van die skool se bestaan was dr. Abraham Faure ’n vooraanstaande figuur in die skool se administrasie. Hoewel die Nederduitse Gereformeerde Kerk grotendeels verantwoordelik was vir die skool se uitbreiding, was Tot Nut van ’t Algemeen deurgaans ’n privaat skool. 

Van die leerlinge wat uitgeblink het in hul gekose beroepsveld, was:

Noemenswaardige onderwyser:



</doc>
<doc id="104557" url="https://af.wikipedia.org/wiki?curid=104557" title="Stephanus Hofmeyr">
Stephanus Hofmeyr

Eerw. Stephanus Johannes Gerhardus Hofmeyr (Kaapstad, 3 Junie 1839 – Kranspoort, Soutpansberg, 26 Julie 1905) was ’n beroemde 19de-eeuse sendeling in die Nederduitse Gereformeerde Kerk, die eerste Afrikaanssprekende buitelandse sendeling en een van die mees toegewyde sendelinge van dié kerkverband.

In sy werkie "Baanbrekers onder die Suiderkruis", "biografiese sketse van enige voortreflike voorlopers op sendinggebied in Suid-Afrika", sluit prof. G.B.A. Gerdener net een Afrikaner in, naamlik Stephanus Hofmeyr. Hy noem die hoofstuk oor hom "'n Stuk brandhout uit die vuur geruk" en skryf: "Altyd as ons die merkwaardige loopbaan van Stephanus Hofmeyr in oëskou neem en sy treffende bekeringsgeskiedenis lees, dink ons onwillekeurig aan hierdie woorde van Sagaria. Maar dan sien ons hom ook later as die ligtende fakkel in die heidenwêreld, besig om die lig van die evangelie in Afrika te help versprei. In die donker dele van Noord-Transvaal het hy 40 jaar lank deur Gods genade die fakkel van die evangelie omhoog gehou en 'n fondament gelê waarop die Transvaalse Kerk, wat intussen die werk oorgeneem het, vandag (1940) met vrug kan voortbou."

Hofmeyr stam af van ’n merkwaardige familie. Sy vader was adv. Jan Hendrik Hofmeyr (11 September 1796 – 12 Oktober 1877), magistraat op Bredasdorp, en sy moeder Anna Marthina Neethling (28 Januarie 1801 – 9 September 1885). Sy oupa aan vaderskant, ook Jan Hendrik Hofmeyr (23 Junie 1759 – 20 Januarie 1838), was die oudste seun van die Hofmeyr-stamvader in Suid-Afrika, Johan Heinrich, Jan Hinrick of Jan Hendrik Hofmeier, Hoffmeyer of Hofmeyr (17 Maart 1721 – 4 Julie 1908). Stephanus was die derde jongste van die nege (volgens ’n ander bron 11) kinders van Jan Hendrik en Anna Hofmeyr, ’n tante van ds. J.H. Neethling van die moedergemeente Stellenbosch. Sy moeder was, volgens iemand wat haar goed geken het, "een edelaardige vrouw, zonder het te zoeken of mogelik zelfs te denken al de dagen haars levens links en rechts hulp en troost verspreidden".

Kleintyd het sy Hofmeyr-grootmoeder, Elisabeth Margaretha de Waal (3 Mei 1761 – 25 Junie 1846), wat volgehou het dat hy eendag ’n groot voorbidder sou word, gesê: "Fansie is de lieve Heere Jezus sijn kindje en lieve Jezus is in Fansie sijn hartje." Maar volgens sy eie mededeling was hy ’n wilde en ongehoorsame kind. Op Bredasdorp, waar hy deels grootgeword het, het hy nie eintlik gedeug nie. Van sy onbeteuelde jeug het hy self gesê: "Er was eens een jongeling die God niet vreesde. Vrolik en onbedachtsaam holde hij den breeden weg des verderfs af, die eindigt in de hel." Elders het hy gesê (deur prof. G.B.A. Gerdener uit die Hollands vertaal): "Van my kindsheid af het die Here aan my siel gearbei. Ek wis dat ek onbekeerd was. Dit is my gedurig voorgehou, want ek was die wildste, ongehoorsaamste, ondeundste onder die kinders in die huis. As daar ooit 'n ernstige boek of traktaatjie was, dan was dit net vir my geskik. As 'n leraar ernstig gepreek het, veral oor die hel en verdoemenis, dan was die vraag van elkeen na die kerk: Stephanus, het jy goed geluister?"

Hofmeyr het sy vroegste onderwys deels aan die skool Tot Nut van 't Algemeen in Kaapstad ontvang. Hy was buitengewoon skrander op skool, maar van sy tiende jaar af het die huisgesin in armoedige omstandighede verkeer (die beskikbare bronne sê nie hoe dit gebeur het nie; trouens net prof. Gerdener noem hierdie feit) sodat Hofmeyr sy onderrig tuis van een van sy susters moes ontvang. Hy moes in dié tyd ook ander werk doen om die wolf van die deur af weg te hou. Veral koeie oppas, messe slyp, lepels en vurke skuur en stryk was van die take wat hy van jongs af gedurig moes verrig. Hy het blykbaar, toe dit weer beter met sy gesin gaan, sy skoolkursus voltooi en toe lesse aan die Zuid-Afrikaansche Athenaeum (Suid-Afrikaanse Kollege) gevolg. Later sou hy sê: "Onder dr. Adamson het ek meer vergeet as geleer. Later, onder dr. Dale, het ek goed begin leer: Latyn, Grieks, skeikunde. Maar, o, die wildheid en ondeundheid! Geen kattekwaad te bedink of ek was daarin." 

Op sestienjarige leeftyd het hy die skool verlaat om op te tree as waarnemende klerk van sy vader, wat as magistraat op Bredasdorp aangestel is. In 1858, toe hy min of meer 19 jaar oud was, het hy by 'n agent en afslaer in Kaapstad gaan werk, maar dié vroeë werkperiode was minder geslaagd. Sy ouers het dit toe die beste beskou om hom na ’n oom aan moederskant, "oom Hendrik", te stuur sodat hy die boerdery op dié se eensame en afgeleë plaas, Remhoogte, sowat vyf uur te perd van Prins Albert af. Volgens eerw. Andries Dreyer was Hofmeyr toe nog ’n "wêreldling wat graag te koop geloop het met sy vervreemding van God deur alles te spot wat goddelik was".

In die jaar 1862 het sy oom ’n biduur in die omgewing ingestel. Daarheen moes hy na ’n naburige plaas te perd ry en sy jong susterskind het die perd na hom gebring. Toe hy die perd bestyg, vra hy Stephanus of hy dan nie saamkom nie. Hy het sy oom se uitnodiging vriendelik van die hand gewys, maar die ruiter was net enkele treë weg toe, so skryf eerw. Dreyer, "deur die Gees van die Here Stephanus se antwoord (aan sy oom) hom die eerste blik in die sondigheid van sy eie hart gee. Sy hart is gebreek en hy moes, toe hy in sy kamer kom, kniel en bely: 'O God, ek is ’n sondaar!'" Van toe af was dit nooit weer nodig om hom te vra of hy saamgaan na ’n biduur nie. Hy het die siel van die bidgeselskap geword en, begaaf met ’n aangename stem, het hy altyd voorgegaan by die sang. En mettertyd het in hom ’n seldsame gawe ontwikkel om te bid en oor die Bybel te praat sodat selfs ’n klein kind dit kon verstaan. 

Volgens ’n ander weergawe van sy inkeer het hy "in April 1862 by die stookketel in die wynkelder tot 'n kragdadige bekering (gekom) en ontstaan by hom die begeerte om as sendeling onder die heidene te gaan werk". Prof. G.B.A. Gerdener skryf as volg: "Tussen drie en vier jaar het hy geskommel tussen hoop en vrees, die prooi van diepe onsekerheid, totdat in Maart 1862 die lig op sy lewenspad geval het soos weleer op die Damakuspad, waar 'n Saulus herskep is tot die groot apostel Paulus. So was dit daar by die brandewynsketel op Remhoogte waar die lig op sy siel geval het en hy die nuwe ingestap het."

Omstreeks 1863 gaan Hofmeyr na die Stellenbosse Kweekskool om hom as predikant te bekwaam sodat hy sendingwerk kon gaan doen. Hy kon egter nie sy voorgenome kursus voltooi nie omdat, volgens eerw. Dreyer in sy "Eeuwfeest-Album van de Nederduits Gereformeerde-Kerk in Zuid-Afrika 1824 - 1924", "sijn hoofd te zwak was" of in sy "Historisch Album van De Nederduitsche Gereformeerde Kerk in Zuid Afrika" "omdat het hem aan de noodige lichaamskrachten ontbrak". Prof. G.B.A. Gerdener skryf oor die skielike beëindiging van Hofmeyr se studie: "Dog sy hoof het hom reeds die volgende jaar (nadat hy Kweekskool toe is) belet om sy studies voort te sit..."

Nadat Hofmeyr sy godsdiens-onderwyseksamen in 1863 afgelê het, gaan werk hy met groot seën onder wit en bruin op Franschhoek. Sy begeerte om onder die verre heidene te gaan werk en die evangelie aan hulle te kondig, was egter so sterk dat hy skaars ses maande daar was toe hy aan sy neef ds. J.H. Neethling skryf en verklaar dat hy gereed is om te gaan, selfs al is dit dan na die Zambezi. Ds. Neethling het geantwoord: "Mev. MacKidd is oorlede. Br. MacKidd vra hulp. Is jy gewillig om daarheen te gaan." Ds. Alexander MacKidd was ’n sendeling in die Soutpansberg-gebied. Vir Stephanus Hofmeyr was dit gebedsverhoring. ’n Paar maande later is hy in die NG kerk op Stellenbosch plegtig afgevaardig na die sendingveld. Volgens ’n ander weergawe het die Sendingkommissie van die Kaapse Kerk hom genader om ds. MacKidd by te staan." Dit kan ook wees dat ds. Neethling die kommissie versoek het om Hofmeyr te vra om na Soutpansberg te gaan aangesien hy sekretaris van die Buitelandse Sendingkommissie was. Nietemin was hy die eerste Afrikanerseun was sy dienste tot beskikking van die sogenaamde Buitelandse Sending van die Kaapse Kerk te stel; "buitelands" omdat dié kerk indertyd tot die Kaapkolonie beperk was.

Vier dae nadat hy op 21 November 1864 in die Stellenbosse kerk vir die sending afgesonder is, vertrek Hofmeyr en ’n bruin helper per eselkar na die noorde. Hulle het die sendingstasie Goedgedacht van ds. Alexander MacKidd in die Soutpansberg op 6 Februarie 1865 bereik. Dié stasie is aangelê aan die voet van Soutpansberg naby die ou Schoemansdal op grond wat ’n boer geskenk het. Ds. MacKidd het aan die begin van 1863 'n versoek deur bemiddeling van ene Cornelis Lottering van kaptein Michael Buys (of De Buys, 'n seun van Coenraad de Buys) ontvang om na Soutpansberg te kom om hom en sy kinders en hul onderhoriges te onderrig. Hy het daarheen gegaan vergesel van sy eggenote, wat hom reeds in 1864 ontval het, 'n slagoffer van die koors. Omdat hy hom toe bitter eensaam gevoel het, vra hy ondersteuning waarna die Sendingkommissie die jeugdige Hofmeyr na hom gestuur het. Oor sy aankoms op die sendingstasie, het eerw. Hofmeyr later geskryf: "Ik kwam op de statie Goedgedacht op 6 Februarie 1865. Broeder MacKidd was juist in de school. Hij was zo verblijd, toen hij vernam, wie ik was, dat hij mij om de hals viel en kuste, weenende." Hoewel MacKidd nog diep bedroef was ná sy vrou se dood, het Hofmeyr hom steeds ywerig aan die werk aangetref. Van sy bevindinge tydens sy aankoms het hy verder geskryf (uit die Hollands vertaal): "Ek het geen enkele bekeerde daar gevind nie, nog minder ’n onderwyser of evangelis en geen ander sendeling buiten br. MacKidd nie. Hy het egter die fondament goed en heg gelê. Hy was in die volste sin van die woord ’n man van gebed, en het ook die mense op die stasie leer bid. Sonder die gebed word niks onderneem nie, en die mense gaan soggens vroeg of ná afloop van die skool veld toe om daar agter die bosse en struike te bid." 

Skaars ’n maand ná hul koms na die sendingstasie breek ’n kwaai malaria-epidemie (eerw. Dreyer noem dit "de geele koorts") uit. Jan Zerf, die bruin man wat saam van die Kaapkolonie af gekom het, het eerste siek geword en daarna Stephanus Hofmeyr. Op sekere dae het ds. MacKidd na hom gekom en sou hy sê: "Broer, Jan Zerf was ernstig siek, maar is nou beter; ook jy sal weldra beter word, en dan sal ek siek word, en die Here sal my wegneem." Hierdie profesie is letterlik vervul toe MacKidd die koors kry, hom op sy bed gaan neerlê en kort daarna (op 30 April 1865) in sy slaap sterf. Hierdie verlies was ’n gevoelige slag vir die jong sendeling en ’n beproewing vir die sending, maar Hofmeyr het hom voorgeneem om te bly omdat hy geglo het die Here het hom daarheen gebring; daarom sou hy liewer daar wou sterf as om terug te gaan Kolonie toe. Oor MacKidd se dood het hy later geskryf: "Hij was niet lang in de zending. Hij heeft niet veel gedaan, maar wat hij deed was goed. Niemand zou het fondament beter gelegd hebben. Ook de blanken, die hem kenden, droegen hem achting toe. Hij sprak veel met hen over geestelike dingen en bad ook met hen, en ik weet, dat hij met innig medelijden over hun herderloze en geesteloze toestand sprak. Twee blanken, die kort na zijn aankomst, met sjambokken gekomen waren om hem weg te slaan, werden door zijn woorden en lieve omgang zo getroffen, dat zij met geheel andere gezindheden naar huis terugkeerden. Een van hen zei later aan mij, toen ik Zoutpansberg inging: 'Meneer Hofmeyr, als u 'n man is als Meneer MacKidd, dan is ek bly.'

Die volgende jaar neem onrus onder die inboorlinge in die Soutpansberg so 'n omvang aan dat Hofmeyr verplig is om saam met die Buysvolk, onder wie hy in die eerste plek sy sendingwerk verrig het, suidwaarts te verskuif na die plaas Noem-noem-draai, wat hy gekoop het en wat later die sendingstasie Bethesda geword het. Op Noem-noem-draai het Hofmeyr die eerste vrugte van sy sendingarbeid gesien, want daar het Paulus de Klerk, wat eers as Stuurman bekend was, die eerste swart man geword wat gedoop is, ná ’n kragtige bekering. Hofmeyr het hom jare later, op die Transvaalse Sinode van 1881, aanbeveel as eerste evangelis van Jakkalsdans naby Pretoria, die NG Kerk in Transvaal se eerste sendingpos.

In April 1866 het Hofmeyr per ossewa Kaap toe gereis. Hy is in dieselfde jaar, op 10 Oktober, as sendeling toegelaat en ses dae daarna op Wynberg georden, waar ds. P.E. Faure toe leraar van die plaaslike NG gemeente was. Twee maande later, op 11 Desember 1866, tree hy op Stellenbosch in die huwelik met sy niggie Anna Catharina (Cato) Neethling (14 Julie 1842 – 19 Februarie 1933), ’n jonger suster van ds. Neethling. Sy sou amper 40 jaar vir hom ’n troue en liefhebbende eggenote wees tot die Here hom in Julie 1905 weggeroep het. Daarna het sy hom met 27 jaar oorleef en is langs hom op Kranspoort begrawe. Ses kinders is uit dié huwelik gebore. Die oudste, Jan (1868–1901), was ’n boer, maar is oorlede in die Pietersburgse konsentrasiekamp. (Sy naam verskyn daar op die ererol by nr. 467 uit 537: "John Hofmeyer (sic)van Goedgedacht, Rhenosterpoort, ouderdom 33 jaar, sterf 10 Okt 1901.") Die tweede, Hendrik (1870–1961), het ’n sendeling geword. Die derde, Christoffel (1871–1956), was ’n boer en lid van die Transvaalse Provinsiale Raad vir Pietersburg. Die enigste dogter, Engela (1 Augustus 1874 – 23 Julie 1905, net drie dae voor haar vader) is op 12 Oktober 1893 getroud met ds. John Daneel, wat op in Januarie 1892 na Soutpansberg vertrek het, waar sy eerste werkkring by Molepo, naby Pietersburg, was. In 1898 het hy verhuis na Kranspoort om sy bejaarde skoonvader te gaan help. Albei die jongste van die ses Hofmeyr-kinders is kleintyd oorlede: Stephanus, gebore in 1876 op Goedgedacht, is oorlede op Kranspoort toe hy drie en ’n half jaar oud was, en Pieter, gebore in 1882 op Kranspoort en daar oorlede toe hy vier en ’n half maande oud was.

Eerw. Hofmeyr se besoek aan die Kaap moes ook dien om sy gesondheid op te knap, aangesien hy deur ’n aanval van geelkoors erg verswak was. Hofmeyr was reeds destyds die sendeling van die kinders van die Kaapse Kerk en het hulle gedurig toegespreek tydens hierdie besoek en hulle ook voor en ná die tyd deur ’n brief op die hoogte gehou uit die sendingveld. Ds. Neethling, sy swaer, was destyds en nog baie lank daarna Sendingsekretaris en het ook sy deel gedoen om die kinders op te wek om iets vir die besoekende sendeling te doen. In sy oproep het hy twee dinge genoem wat elke kind kon doen, selfs die kleinste en armste, naamlik "bid" en "gee". In verband met laasgenoemde is ’n beroep op die kinders gedoen om te help om ’n wa en ’n span osse asook ses of agt esels te koop. Voorts is ’n beroep gedoen op die kinders om by te dra vir "gemaakte en ongemaakte klederen voor de heiden-kinderen hetzij in de vorm van stof of geld". Dié beroepe het gunstig afgeloop en so het die sendeling en sy eggenote genoeg gekry om hulle van die nodige te voorsien.

Nadat Hofmeyr en sy vrou nog ’n wyle in die Kaap vertoef het, het hulle in Februarie 1867 die lang reis terug Soutpansberg toe aangedurf, waar hulle einde Oktober aangekom het. Op Bethesda het eerw. Hofmeyr die eerste vrugte van sy sendingarbeid gesien en was daar geleenthede om die werk onder die plaaslike inboorlinge uit te brei. Omstreeks dié tyd het hy oor se ervarings die brosjure "Mededeelingen aangaande het zendingwerk der Nederduitsch Geref. Kerk aan de Zoutpansbergen" (Kaapstad, 1867). 

Einde 1870 keer hy en sy gesin met die Buyse terug na die oorspronklike stasie Goedgedacht. Daar het die sendingwerk bestendig gevorder en het eerw. Hofmeyr van 1875 tot '76 die groot godsdienstige opwekking beleef wat blywende indrukke op alles rasse gelaat het, veral op die swart mense en in mindere mate op die wit mense. Dit het as kinderbiduur begin en eerw. Hofmeyr het dit as volg beskryf (prof. Gerdener se vertaling uit die Nederlands): "Die bidure is daeliks propvol. Daar is ’n groot beweging onder die gelowiges en ook onder die onbekeerdes. Vanmiddag het ’n towerdokter die Heiland gevind. Saans het niemand lus om die bedehuis te verlaat nie. Ons is later verplig om die kerse uit te doof om die mense uit die kerk te kry. Hulle gaan dan nie huis toe nie maar die veld in, sodat ek hulle verlede nag om kwart oor een nog hoor sing het."

Tydens die Eerste Anglo-Boereoorlog het die bewoners van die sendingstasie bevel gekry om na die Boerelaer te gaan. Die Buyse moes help vee oppas, terwyl eerw. Hofmeyr dienste vir die mense in die laer gehou het. Oor sy ervaringe in hierdie tyd het hy 'n tot nog toe ongepubliseerde relaas geskryf. 

In 1885 was die getal lidmate in eerw. Hofmeyr se werkkring 347 en die gemiddelde opkoms op Sonde 750. Sy werk het hy gedoen ondanks moeite van ’n swak been en ’n swakker hart. Volgens oorlewering het hy nogtans sy werk blymoedig en getrou voortgesit en, selfs nadat hulle ’n eie leraar gekry het, sy invloed ook onder sy volksgenote laat geld, byvoorbeeld op Dingaansfeeste en kerklike byeenkomste waar, so skryf prof. Gerdener, "sy eerwaardige gestalte en volle baard altyd graag gesien is". Hy was meermale aanwesig op Sinodes en het eenmaal, selfs al wat hy nooit ’n geordende predikant nie, as moderator opgetree. Van sy sendingarbeid het hy die hele Kerk deurgaans goed op die hoogte gehou.

Omstreeks dié tyd het eerw. Hofmeyr ’n groot teleurstelling beleef toe die Buyse die stasie verlaat en hulle ’n klein entjie daarvandaan gaan vestig het. Hierdie nuwe nedersetting het hy Mara genoem na aanleiding van Eksodus 15:23 ("Toe hulle by Mara aankom, kon hulle nie die water drink nie, omdat dit bitter was. Daarom het hulle die plek Mara genoem.") omdat dié ervaring vir hom ’n bitter beker was om te drink. So het dit sedertdien bekendgestaan. Selfs die Kaapse Kerk het deur middel van ’n deputasie probeer om die Buyse van hul besluit te laat afsien, maar vergeefs. Ds. J.H. Neethling, altyd ’n groot sendingvriend en veral van die Soutpansbergse werk, het die sendingstasie destyds ’n tweede maal besoek en hom as volg daaroor uitgelaat (uit die Nederlands vertaal): "Dit is my indruk dat die werk van br. Hofmeyr baie diep spore afgedruk het, ja diep vore in die heidenhart getrek het." 

In 1887 het eerw. Hofmeyr die vreugde gesmaak van ’n besoek van ds. S.P. Helm, vir wie hy kort daarna as sy helper kon verwelkom. In November 1887 het hy sy tweede en laaste reis na die Kaapkolonie onderneem. Kort ná sy terugkeer in Junie 1889 is die sendingstasie van Goedgedacht na die aangrensende plaas Kranspoort verskuif. Sy lewe in die sendingveld gedurende die eerste dekades beskryf hy in "Twintig jaren in Zoutpansberg" (Kaapstad, 1890). Hy het ’n groot deel van die destydse Noord-Transvaal per ossewa deurreis om op talle plekke buiteposte te stig en in stand te hou. Sy groot teleurstelling was dat hy so selde wit sendelinge kon kry om hom te help en die werk verder uit te bou. 

Eerw. Hofmeyr kan die "vader" van die Masjonalandse sending van die NG Kerk genoem word. Kort ná sy aankoms in Soutpansberg in 1865 het hy hom vir sendingwerk onder die Vakaranga in die oostelike deel van wat later Rhodesië sou word, begin beywer en later het hy elke jaar 'n groepie evangeliste, wat hy self opgelei het, daarheen gestuur. Omstreeks 1890 of '91 kon eerw. Hofmeyr eerw. (later ds.) A.A. Louw, die baanbreker van die NG Kerk in Masjonaland, verwelkom by sy deurtrek na sy bestemming onder die Banyani. Vir dié volk het eerw. Hofmeyr meermale hartstogtelik gepleit by die Sendingkommissie en daarop gewys dat hy en andere "soos honde lê en huil by die deur van Banyaniland, dog nie toegelaat word om te gaan nie". 

In September 1891, toe eerw. Louw oor die Krokodilrivier reis om die sendingstasie Morgenster naby die Zimbabwe-ruïne te gaan stig, het ds. Helm die stasie Molepo of Bethel beset, waar in later jare eerw. Hendrik Hofmeyr, eerw. Stephanus Hofmeyr se seun wat sendeling geword het, gestaan het, terwyl ds. J.W. Daneel, eerw. se enigste skoonseun, op Goedverwacht begin werk het.

Die blankes in die geweste waar eerw. Hofmeyr sendeling was, is destyds nog baie swak bearbei en so het hy ook aan hulle onskatbare dienste bewys nadat die Sendingkommissie hom in 1871 toegelaat het om die versoek te voldoen van die NG gemeente Soutpansberg, wat hulle nie met die Hervormde Kerk kon of wou verenig het nie, om hulle te bearbei tot die gemeente eindelik hul eie leraar sou kon beroep. Hoewel hy nie die status van 'n predikant gehad het nie (hy het trouens nie eens sy sendingkursus voltooi nie), het hy in die Transvaalse NG Kerk ’n belangrike rol gespeel en tydens die sinodesitting van 1875 op Middelburg, het hy selfs tydelik die voorsitterstoel ingeneem. 

Eerw. Hofmeyr se leidende posisie in die NG Kerk het hom met die lidmate van die Hervormde Kerk in botsing gebring, met die gevolg dat hy 'n omstrede figuur in die Transvaalse kerkgeskiedenis geword het. Die Hervormde Kerk het in 1876 al formeel daarteen beswaar dat eerw. Hofmeyr onder blankes dienste hou en die sakramente bedien, maar die NG Kerk het sy optrede goedgekeur. Die vraag of sendelinge dieselfde bevoegdhede in 'n verenigde kerk sou hê, was een van die geskilpunte in die verenigingsonderhandelinge van 1885 tussen die NG en die Hervormde Kerk in Transvaal. Daarby het die lidmate van die NG Kerk in Soutpansberg op hul beurt geweier om die Hervormde predikant ds. L.G.F. Biccard as hul leraar te aanvaar, met die gevolg dat 'n versoening tussen die twee groepe in Soutpansberg nie bewerkstellig kon word nie. Die spanning tussen dié twee groepe was trouens een van die faktore wat die kerkvereniging laat misluk.

Sowat 16 jaar sou eerw. Hofmeyr vir dié gemeente verantwoordelik wees. Daarna kon hy hom, volgens die wens van die Sendingkommissie, uitsluitlik aan sy eie werk onder die onbekeerde inboorlinge wy. Prof. Gerdener sê eerw. Hofmeyr het sy werk in die moedergemeente "met soveel takt en welwillendheid gedoen dat hy alle teëstand teen die sending lanksamerhand weggeruim het, sodat tot vandag (1940) toe meer as een in die noordelike Transvaal met dank terugdink aan die toewyding en opoffering van Stephanus Hofmeyr".

Tydens die Tweede Vryheidsoorlog is eerw. Hofmeyr, wat toe reeds swak en sieklik was, deur die Britse militêre owerheid na Pietersburg verwyder. Reeds voor dié tyd het hy geleidelik sy werksaamhede begin oordra aan sy skoonseun, ds. J.W. Daneel, wat in 1892 na Soutpansberg gekom het. In die Pieterersburgse konsentrasiekamp is sy oudste seun, Jan, op 10 Oktober 1901 in die ouderdom van 31 jaar oorlede. Eerw. Hofmeyr se liggaam het in sy laaste lewensjare hoe langer hoe meer verswak. Hiervan was menige koorsaanval die oorsaak en hewige pyn en ontbering die noodlottige gevolge, aldus prof. Gerdener. Ná die oorlog het hy en sy vrou teruggekeer na Kranspoort waar eerw. Hofmeyr in 1905 oorlede is aan longontsteking nadat hy net drie dae siek was, blykbaar vanaf die dag ná sy dogter se dood op 23 Julie. Hy is begrawe aan die voet van die berg onder sy mense, soos hy na die inboorlinge verwys het.

Eerw. Andries Dreyer skryf dr. Robert Moffat van die Londense Sendinggenootskap het op ’n keer, toe iemand wat niks van die NG Kerk se sending geweet het nie, hom vra waarom die NG Kerk dan nie sendingwerk doen nie, geantwoord: "Mens, hoe kan jy so praat? Ek kon hulle nooit besoek nie, maar ek het van hulle gehoor. Nie heel ver van my af nie, het ’n sendeling van die kerk – broer Gonin – gewerk en ek hoor geen einde van sy lof nie, en in Soutpansberg werk ’n ander, die dierbare broer Hofmeyr – wat ons van hom hoor, verwek by ons jaloersheid." In ’n ander werk skryf Dreyer oor eerw. Hofmeyr (uit die Hollands vertaal): "Hy het ’n mooi, helder stem besit en het baie graag gesin, nie net Hollandse en Engelse liedere nie, maar ook inboorlingliedere, wat hy self gedig en vir die mense geleer het. Niemand weet presiese hoeveel mense onder eerw. Hofmeyr se prediking tot bekering gekom het nie; daardie getal is in die hemel opgeskryf. Nog in sy lewe kon hy 30 evangeliste tel wat hy self opgelei het om die werk van die evangelieverkondiging voort te sit. Hy rus van sy arbeid en sy werk volg hom na. Solank as Boer of Swart mens in Suid-Afrika bestaan, sal die naam van Stefanus Hofmeyr (sic) bly voortbestaan." 

W.L. Maree sê van dié eerste Afrikaner wat sendeling buite die Kaapkolonie geword het: "Hy was in baie opsigte 'n ideale sendeling: ywerig, geduldig, moedig, opgewek en vroom. Die gevoelselement het 'n belangrike rol in sy godsdiens gespeel. Die swak gesondheid wat hom baie jare gestrem het, demp nooit sy ywer en geesdrif nie." Die Kaapse Kerk se Algemene Sendingkommissie het ná sy dood van hom gesê (uit die Hollands vertaal): "Hy was vriendelik van inbors, ferm van karakter, wys van beleid en maak op blankes sowel as heidene die indruk dat hy ’n man van God was." 

In sy werk "Great South African Christians" skryf Horton Davies die grootste eer wat die Hofmeyr geslag toekom, is dat uit hul geledere die eerste Afrikanersendeling voortgekom het, "honoured alike by the Afrikaner and the African", wat waarskynlik nie heeltemal waar is nie, want gevoel het by sy godsdiens ’n groot rol gespeel; hieroor het lidmate van die Hervormde Kerk hom uitgekryt vir "’n sieklike dweper". Maar hieroor het hy geen kwade gevoelens gekoester nie en liewer vir die Hervormdes gebid.

Prof G.B.A. Gerdener skryf eerw. Hofmeyr was ’n man van gebed en van daad wat "jaloers was vir die eer van sy Meester en wat vir hom met onverdeelde ywer en toewyding aan die eer van die Meester toegewy het. Hy was kinderlik van gemoed: geen wonder dat hy by uitnemendheid die sendeling van die kinderskaar en die Sondagskool was nie! Juis in sy kinderlike eenvoud en geloof het sy krag gelê. Sy predikant sowel as sy persoonlike gesprekke tot laat in die nag het die stempel van ’n vrome godgewyde gemoed gedra." 




</doc>
<doc id="104563" url="https://af.wikipedia.org/wiki?curid=104563" title="Hoe God verdween uit Jorwerd">
Hoe God verdween uit Jorwerd

Hoe God verdween uit Jorwerd: Een Nederlands dorp in de twintigste eeuw is 'n boek oor die sosio-ekonomiese loop van die Friese dorp Jorwert (volgens die Friese spelling) tussen 1945–1995, geskryf deur Geert Mak. Die skrywer stip die oorsake van die ontvolking, vervreemding, die versaking van die landbou en stagnering van die dorp se ekonomie. Mak vertel deur middel van anekdotes hoe hierdie dorpie, met 'n skamele aantal inwoners van onder 'n duisend, nie kon tred hou met die modernisering of wisselende regeringsbeleide nie en hoe die dorpie in 1995 slegter daaraan toe was as op sy hoogtepunt in die middel-1800's. Boonop is Jorwert ook sy kenmerkende plattelandse kultuur kwyt.

Jorwert was vóór die spooraanleg vanuit Rusland (wat goedkoop graan na Wes-Europa vervoer) so te sê veilig, 'n afgesonderde en selfstandige wêreld. Gemengde sowel as wisselboerdery op die tradisionele manier (bestaansboerdery) was dus veilig. Die dorp en kerk is deur die plaaslike boere ondersteun.

Die veranderinge het snel begin toetree na afloop van die Tweede Wêreldoorlog, toe die melkmasjien sy verskyning maak. Die melkmasjien het die melkmeisies oorbodig gemaak en meer melk kon so geproduseer word op 'n skoner en higiënieser wyse. Terselfdertyd was daar ook melktenke, wat beteken het dat die melkafleweringsvoertuie, wat daagliks melk onmiddellik na die afsetpunte moes vervoer, nou oorbodig was. Met die oopmaak van Pandora se doos, kom ook ander "moet-hê" tegnologieë op die mark, sodat deur meganisering toenemend minder arbeiders benodig word. Waar 'n Fries in hierdie streek nooit sou droom om geld te leen nie, het dit nou die norm geword. En wanneer die gevorderde tegnologieë onklaar raak, en die dorp se nutsman dit nie kon herstel nie, was hy genoodsaak om duurder spesialiste in te roep. Verder was die produksie van die kleinboer eenvoudig te gering om vir die herstelkoste van die masjinerie te kompenseer.

Dwarsoor Nederland was die regering aanvanklik nie skaam om landbousubsidies links en regs uit te deel om die Nederlandse boere 'n winshupstoot bo ontwikkelende lande te gee nie. Die voorwaarde was natuurlik dat hierdie subsidies produktief gebruik moes word vir die infrastruktuur en uitbou van die boerdery. Hierdie landbousubsidies het tot 'n landwye oorproduksie van melk gelei. Saam met die oorproduksie en daling van die melkprys (tot nadeel van die boer weens die produksiekostes wat hoog was), was daar ook die oorproduksie van dieremis, waarmee die omgewingsaktiviste glad nie gediend was nie. 'n Melkkwota en miskwota is toe op die wetboek geplaas. Die kleinboer het dit moeilik gevind om by al hierdie reëls en doolhof van regulasies te hou, terwyl die super- of megaboer (met sy prokureurs, adviseurs, ens.) dit skaars kon voel. Die melk en mis is saans (in die geheim) bloot na ander plase vervoer en boonop was die superheffing ook nie vir die superboer 'n onoorkomlike probleem nie.

Die Nederlandse regering het vrede gehad met die kleinboere se gesmeek en gesoebat om die hersiening van die wetgewing – want meer plaasgrond sou sodoende staatsgrond word, waaronder bruikbaar vir die vergroening, oftewel verwildering of "rehabilitasie" tot woude of natuurlike habitat om die ekobewustes te paai. Uiteindelik het die Jorwertse kleinboere een na die ander geknak onder die druk van mededinging met superboere, asook onder goedkoop invoere. Hulle het op welsynsubsidies begin leef want boerdery was nie meer lonend nie. Die lappies grond het bloot braakland geword.

Soos die voertuig, spesifiek die motor, na Jorwert gekom het, het meer mense groter en nabygeleë sentra (veral die winkelgroep Miro) besoek. Gepaardgaande hiermee het meer materialistiese en wêreldlike smake die inwoners geval. As sodanig het hulle die plaaslike winkels nie eintlik meer ondersteun nie. Die inwonertal was ook te min om voorraad by dosyne te kon bestel. Deels het daar 'n onderliggende wrewel tussen die dorpse winkeliers teenoor die dorpenaars ontstaan, veral diegene wat nog op hul skuldboeke was. Daar kom egter 'n effense ekonomiese opgang met stedelinge uit die Randstad en elders wat in die 1970's 'n rustiger plekkie op die platteland kom soek het (in die verlandelikingsjare), weg uit die stadsgemaal. Die stedelinge het gewissel tussen dié wat afsydig van die dorpenaars geleef het, tot diegene wat ten volle geïntegreerd wou raak. Die oudstedelinge was meestal gekant teen vooruitgang en ontwikkeling (om te voorkom dat 'n ersatz-Randstad ontstaan, wat die platteland se karakter sou skaad), terwyl die oorspronklike dorpenaars gevoel het 'n mens kan nie bloot "in beervelle bly voortleef" nie. Later, soos nuwe futuristiese en modernistiese huise soos 'n seer verrys en uitgestaan het, die huispryse begin klim het, maar ook verkope wat na bewering onderduims aan ontwikkelaars sou geskied, was die dorpenaars en boere veral oor laasgenoemde woedend. Die meerderheid het gevrees dat die erfpryse onbekostigbaar vir hul kinders sou word (of deur vreemdelinge uitgekoop sou word) en het daarom beslis dat ontwikkeling maar eerder gestuit moes word. Die meerderheidstem het gewen. Geen inkommer (uit die stad) is toegelaat om 'n tweede huis in Jorwert te besit as hy/sy reeds in die stad een het nie. Alles het goed gegaan tot met die insinking van die huismark, met minder stedelinge wat daar indirek in die ekonomie sou wou belê.

Dit was nie alleen die kontak met die inkommers en uitry na die stad wat die dorpse kollektivisme ondermyn het nie. Die gemeenskaplike gehegtheid is ook verbrokkel deur die "goue kalf" in die binnekamers van die dorpshuise: die internasionale televisie, soos CNN. Met die koms van die televisie vergader ook minder mense by mekaar saans tydens sosiale geleenthede. Individualisme, die verskuiwing van die kwantitatiewe bo die kwalitatiewe (d.w.s. "meer" besittings (verbruikerisme) bo die "gehalte" besittings), alternatiewe leefwyses (wat ook nou aanvaarbaar gevind is), hedonisme en die ingesteldheid op "nut" het al meer na vore getree. Die reëlmatigheid waarmee ook die "merk" ('die mark', die kermis), jaar na jaar tot op die letter beplan, opgevoer en uitgevoer is, kwyn: die jonges wou nie meer hul vakansieplanne vir die saak kanselleer of skuif nie. Klein dingetjies, soos die genderrolle wat deur die mans en vroue onderskeidelik vertolk word, is bevraagteken. Met elkeen wat in sy eie belang begin leef het, het die sluimerende wantroue in die dorp se steun begin ontwaak.

Soos die boerderybedryf en handel begin agteruitgaan het, het die kinders van die inwoners verder studeer en die wyk gekies stad toe vir 'n beter toekoms. In 1951 stort die kerktoring in, en daarop volg die sluiting van die slagter en die poskantoor, die smid staak sy werk en so ook die boere. Ook sluit ander kruidenierswinkels hul deure.

Met die internasionale handel en sommige inwoners wie se kinders oorsee woonagtig is, is die inwoners genoop om buitekant Jorwert se gesigseinder te dink. In die plaaslike kafee of kroeg weet die ouer garde ook nie meer wat om met rekenaartegnici en ander witboordjieambagte (wat op die platteland bly, maar in die stad werk) te gesels nie. Misdaad begin ook toeneem soos dit vanaf die Randstad uitkring platteland toe – die Jorwerters sluit bedags hul deure, téén die jarelange buurmanskap waar enige Fries ongeërg 'n ander se huis kon binnestap.

Die rol van die nasionale en internasionale drukpers en hoofstroommedia het ook die gewoonte (tot in die 1950's) om mondelingse oorvertellings van die een geslag na die volgende 'n finale nekslag toegedien. Mak skryf dit ook deels toe aan die gebrek aan gemeenskaplike tydverdryf (soos wanneer plaasarbeiders die wintermaande en eentonige arbeid probeer verdryf). Nederlandse woorde het ook die Friese taal stadig begin verdring.

Van die ander tradisies wat verdwyn het is:
Hierdie hoofstuk plaas veral klem op die modernisering, wat die Friese van Jorwert grotendeels gesekulariseer het. Ironies genoeg is die egte ateïste juis op die platteland gevind, omdat daar gedurig gepraat of gefilosofeer is oor God. In die stad egter nie. Soos die boere deur die wetenskap en tegnologie spreekwoordelik eensklaps die god van hul eie plaaswêreld geword het, "maar veral sterk beïnvloed is deur die stedelike gewoontes van die Randstad", is godsdiens nie meer as relevant beskou nie. Dit was vroeër wel anders:

Tog ontken Mak dat godsdiens tans geen sin meer in Jorwert het nie (p. 283): "In die zin was het platteland ook stad geworden: alles was onder controle, alles had men in de hand. Maar godsdienst speelde in dit dorp nog altijd een belangrijke rol, net als burenhulp, de andersoortige omgang tussen ouderen en jongeren en een aantal andere dorpse waarden. En het was opvallend hoe snel ook nieuwkomers uit de stad zich daaraan aanpasten – en daar wellicht ook naar zochten."

"Hoe God verdwyn uit Jorwerd" is in Frans, Duits en Engels vertaal. Die Duitse weergawe word in 1999 gepubliseer en is vertaal deur Isabelle de Keghel, met die naam: "Wie Gott verschwand aus Jorwerd: Der Untergang des Dorfes in Europa". Die Engelse vertaling volg 'n jaar later en heet bloot: "Jorwerd". Die vertaler is Ann Kelland. In 2005 volg die Franse vertaling deur Pierre-Jean Brassac met die naam "Que sont devenus les paysans?".


</doc>
<doc id="104565" url="https://af.wikipedia.org/wiki?curid=104565" title="Hisop">
Hisop

Hisop ("Hyssopus officinalis", Engels: "hyssop"), is 'n gewas wat 'n genesende eteriese olie bevat. Die plant kom oorspronklik uit Persië.



</doc>
<doc id="104567" url="https://af.wikipedia.org/wiki?curid=104567" title="Gagaoesies">
Gagaoesies

Gagaoesies ("Gagauz dili", "Gagauzça") is 'n Turkse taal wat deur sowat 592 000 mense in Moldowa, Bulgarye, Oekraïne, Roemenië, Rusland en Turkye gepraat word. Dit is die amptelike taal van die outonome gebied Gagaoesië in Moldowa.

Gagaoesies is nou verwant aan Turks en word in die Latynse alfabet geskryf.


</doc>
<doc id="104568" url="https://af.wikipedia.org/wiki?curid=104568" title="DuckDuckGo">
DuckDuckGo

DuckDuckGo is ’n soekenjin op die Internet. Een van hulle grootste trekpleisters is dat hulle meer privaatheidsbewus is en nie op gebruikers spioeneer nie. Die gebruiker se gedrag en profiel beïnvloed dus nie die resultate nie. As gevolg hiervan sal elke gebruiker presies dieselfde resultate vir dieselfde soektog kry.

Die soekenjin is deur Gabriel Weinberg, ’n nagraadse entrepreneur van MIT, gestig en befonds. Die maatskappy het 21 werknemers en hulle hoofkantoor is in Paoli, Pennsilvanië in die Verenigde State van Amerika geleë. Hulle naam is van die kinderspeletjie, “"Duck, duck, goose"”, afgelei.

DuckDuckGo het ’n innoverende manier om ander soekenjins te integreer. Dit word gedoen met die sogenaamde “"bang syntax"” (knalsintaks), wat beteken dat ’n mens ’n uitroepteken tesame met ’n sleutelwoord gebruik om soektogte met ander soekenjins uit te voer.

DuckDuckGo kan gebruik word om vir resultate in die Afrikaanse Wikipedia te soek. 'n Soektog met "!afwiki" as voorvoegsel sal resultate tot die Afrikaanse wiki beperk. M.a.w, as mens in duckduckgo.com vir "!afwiki gesegdes" soek, verskyn die Afrikaanse wiki se soekresultate daarvoor.



</doc>
<doc id="104569" url="https://af.wikipedia.org/wiki?curid=104569" title="Mario Beccaria">
Mario Beccaria

Mario Beccaria (Sant'Angelo Lodigiano, 18 Junie 1920 – 22 November 2003) was 'n Italiaanse politikus. Hy was die burgemeester van die munisipaliteit Sant'Angelo Lodigiano en 'n parlementslid vir Democrazia Cristiana (DC).

'n Straat in Sant'Angelo Lodigiano is aan hom opgedra.



</doc>
<doc id="104571" url="https://af.wikipedia.org/wiki?curid=104571" title="Artur Mas i Gavarró">
Artur Mas i Gavarró

Artur Mas i Gavarró (Katalaans: [ərˈtur ˈmas]; * 31 Januarie 1956 in Barcelona, Katalonië, Spanje) is 'n Spaanse politikus wat vanaf 27 Desember 2010 tot 10 Januarie 2016 as die 129ste president van Katalonië gedien het.


</doc>
<doc id="104573" url="https://af.wikipedia.org/wiki?curid=104573" title="Nagblom">
Nagblom

Die nagblom ("Cereus jamacaru") is 'n indringerplant en sukkulente kaktus wat in Suid-Afrika voorkom. Die boom is inheems aan Noordoos-Brasilië. Dit groei op rotsagtige plekke in die halfdorre Karoo en savanna en word 3 tot 12 m hoog. Dit staan ook as die "bobbejaanpaal" bekend in Afrikaans en in Engels as die "Queen of the night".

Die boom het dik takke (kladodes) wat uit 'n kort stam spruit met geen blare op nie. Fotosintese vind deur die blougroen kladodes plaas. Daar is skerp dorings aan die takriwwe. Die dorings kom in groepe van 5 tot 10 voor. Die plant het aanskoulike wit blomme wat snags oopgaan. Dit word deur motte of vlermuisse bestuif. Die vrug is pienk en in bessievorm.

Die nagblom lyk baie soos die naboom. Laasgenoemde skei egter melksap af en het nie die groot wit blomme nie.





</doc>
<doc id="104575" url="https://af.wikipedia.org/wiki?curid=104575" title="Moldawies">
Moldawies

Moldawies ("limba moldovenească", лимба молдовеняскэ) is 'n ander naam vir Roemeens. Dit was tydens die Sowjetunie en vanaf 1994 tot 2013 die amptelike naam vir die Roemeense taal as amptelike taal van Moldowa. Die van die Moldawiërs gebruikte omgangstaal verskil van die in die Roemeense streek Moldau gebruikte s'n net effens, hoofsaaklik deur neologisme wat uit Russies oorgeneem is. In die westelike streek van Roemenië is leenwoorde hoofsaaklik uit Frans oorgeneem.

In die omstrede gebied Transnistrië is Moldawies (geskryf met die Cyrilliese alfabet) die amptelike taal, maar saam met Russies en Oekraïens. In Gagaoesië is naas Roemeens ook Gagaoesies en Russies amptelike tale.


</doc>
<doc id="104576" url="https://af.wikipedia.org/wiki?curid=104576" title="Moltenodam">
Moltenodam

Moltenodam is 'n klein, historiese dam wat in die voorstad van Oranjezicht, Kaapstad teen die laer helling van Tafelberg in Wes-Kaap, Suid-Afrika geleë is. Dit is in 1877 gebou en word nou nog gebruik.

Oosrpronklik is Kaapstad deur kanale oftewel gragte met water vanaf Tafelberg voorsien: vandaar die name van die groot strate van Buitengracht, Kaizergracht en Heerengracht). Dit was nodig om die kanale te bedek aangesien dit openbare gesondheidsrisiko's ingehou het. Die stad se ouderlinge het ooreengekom dat die stad se groei dit nodig gemaak het om 'n dam op die helling van Tafelberg te bou, om sodoende die water uit bergbronne te stoor en te keer dat dit ongebruik na die see sou vloei.

Die dam se konstruksie het deel gevorm van 'n groot infrastruktuuruitbreidingsprojek wat deur Eerste Minister John Molteno begin is. Die dam is dus na hom vernoem. Hy het later die Kaap se eerste wateringenieur, Mnr. John Gamble, asook die burgemeester David Graaff aangestel. Kort na die dam se opening, is die eerste kragsentrale in Suid-Afrika, die "Graaff Electric Lighting Works" (ook vernoem na die burgemeester), langs die dam opgerig.

Die dam was veronderstel om meer as 50 000 000 gelling water in sanderige, poreuse klei te hou, wat van die begin van die projek 'n uitdaging vir die ingenieurs daargestel het. Die oplossing was jare later uitgevoer en het 'n mengsel van uitgrawing en messelwerk-ondersteunde walle ingesluit.



</doc>
<doc id="104579" url="https://af.wikipedia.org/wiki?curid=104579" title="Alexander MacKidd">
Alexander MacKidd

Ds. Alexander MacKidd (Millbank, Thurso, Skotland, 8 Maart 1821 – Goedgedacht, Soutpansberg, Transvaal, 30 April 1865) was die eerste buitelandse sendeling van die Kaapse Sinode van die Nederduitse Gereformeerde Kerk. Hoewel hy net 'n kort rukkie as die eerste sendeling van enige kerkgenootskap in Noord-Transvaal gewerk het, het sy opvolger, eerw. Stephanus Hofmeyr van hom gesê: "Niemand sou die fondament beter kon gelê het nie."

MacKidd was ’n seun van Alexander MacKidd, ’n meulbouer, en sy vrou, Elizabeth McLeod. Sy ouers was afstammelinge van die Puriteine of Covenanters wat hulle in 1843 met die Disrupsie by die Vrye Kerk van Skotland aangesluit het. Hy het skoolgegaan op die dorp Thurso en in Maart 1842 die M.A.-graad aan King's College in Aberdeen, Skotland, verwerf. Hierna het hy van 1844 tot '49 studeer aan New College van die Vrye Kerk van Skotland in Edinburg en is op 5 September 1849 ná volbragte teologiese studie onder prof. Thomas Chalmers en andere deur die Presbiterium (of Ring) van Edinburg tot die evangeliebediening toegelaat. Twaalf jaar lank het hy in Noord-Skotland evangelisasiewerk as hulpprediker op talle plekke, onder meer Baniff, verrig. In dié tyd het hy ’n uitleg van Romeine 7 gepubliseer, "An Exposition of the Chapter Seventh of Paul's Epistle to the Romans" (1854).

Intussen is in 1860 is ’n geseënde konferensie van die NG Kerk op Worcester gehou. Daar is veel gepraat en gebid oor die opwekking wat juis toe in Engeland en Amerika in volle gang was. Die konferensiegangers se gebede is verhoor, want nie lank daarna nie het die opwekking ook met groot krag deur Suid-Afrika versprei, veral in die gemeentes Worcester en Montagu, asook in die Paarl en Wellington en op ander plekke. Op die konferensie het dit egter nie by praat en bid gebly nie, want hulle het ook besluit om op te tree. Daar is besluit dat dr. William Robertson van die NG gemeente Swellendam na Europa sou gaan om daar na regsinnige sendelinge en onderwysers te soek wat in die groot behoefte in Suid-Afrika sou kon voorsien. Twee sendelinge het gehoor gegee aan sy versoek, van wie een ds. Alexander MacKidd was.

MacKidd en H.T. Gonin was dan die eerste buitelandse sendelinge van die NG Kerk en albei het die volle status van predikant gehad. Eersgenoemde was ’n Skot en laasgenoemde ’n Switser. Dié twee het mekaar in Edinburg ontmoet, waar dr. William Robertson hulle beweeg het om na Suid-Afrika in die sendingdiens van die NG Kerk te kom. Hulle het ongeveer dieselfde tyd hul werk in die Transvaal begin, hoewel ds. MacKidd eerder as ds. Gonin in Suid-Afrika aangekom het en in diens van die NG Kerk was; daarom kan hy tereg die eerste buitelandse sendeling van die Kerk genoem word. 

In Julie 1861 ds. MacKidd met die "Roxana" in Kaapstad geland. Hy was dadelik gewillig om as baanbreker na die Transvaal te gaan, dog vooraf het hy enige gemeentes in die Westelike Provinsie soos Stellenbosch, Swellendam, Montagu en Worcester besoek om belangstelling in die sending op te wek. Op 15 Augustus 1861 is hy met die volle status van predikant gelegitimeer en 14 dae later, op 29 Augustus 1861, in die Groote Kerk, Kaapstad, georden ná ’n toepaslike rede oor Johannes 4:35–38 deur ds. J.H. Neethling van Stellenbosch, later die swaer van ds. MacKidd se opvolger in Soutpansberg, eerw. Stephanus Hofmeyr. Dit was ’n uiters plegtige afvaardiging na die sendingveld wat ds. MacKidd, toe 40 jaar oud, te beurt geval het. 

Kort daarna het hy op reis gegaan na die Vrystaat, waar hy op die aankoms en aansluiting van ds. Gonin en dié se eggenote sou wag. Ds. Gonin het in Januarie 1896 in die "Gereformeerd Maandblad" onder meer van hul ontmoeting geskryf die plan was eers dat ds. MacKidd na Basoetoland sou gaan om met die sending van die Franse kennis te maak en die inboorlingtaal te begin leer, maar daar was toe in die Vrystaatse hoofstad vele vooroordele teen die Franse Evangeliese Sending en in Bloemfontein het die mense hom afgeraai om na Basoetoland te gaan. In die Vrystaatse hoofstad het hy kennisgemaak met Hessie Bosman (Esther Susanna Bosman, 8 Februarie 1826 – 4 Mei 1864) van Worcester, wat ’n skooltjie vir die kinders van die bruin mense van Bloemfontein bedryf het, en aan wie hy hom verloof het. In dié tyd het hy by eerw. Prosper Lemue van die Franse sendingstasie Carmel naby Smithfield met sy studie van Suid-Sotho begin.

Nadat ds. Gonin en sy eggenote in Februarie 1862 van Worcester per ossewa na Transvaal vertrek het, het hulle ds. MacKidd op Potchefstroom ontmoet, waarheen hy gekom het in die geselskap van ds. Andrew Murray, indertyd leraar van die NG gemeente Bloemfontein. Van daar af het hulle na Rustenburg gereis om te kyk of hulle agter die Magaliesberg "’n geopende deur vir ons sending sou kon kry" (volgens ds. Gonin in bogenoemde artikel), maar dié deur het geslote gebly. Hierna het die geselskap besluit dat ds. MacKidd saam met ds. Murray na Bloemfontein sou teruggaan om daar te trou terwyl ds. Gonin en sy vrou op Rustenburg sou aanbly en kyk of hulle nie êrens in die distrik Rustenburg ’n stasie kon stig nie. In Augustus was ds. MacKidd en sy bruid, met wie hy op 25 Junie 1862 in Bloemfontein getroud is, terug op Rustenburg waar die egpaar Gonin ’n huisie gehuur het en waar die twee voornemende sendelinge die "inboorlingtaal" (waarskynlik Tswana) begin aanleer het. Hulle het maande lank met die hulp van kmdt. S.J.P. Kruger talle inboorlingkampteins vergeefs probeer oorreed om hulle ’n standplaas te gee. 

Hier op Rustenburg het mev. MacKidd ernstig siek geraak aan "een inflammatie van de ingewanden", en byna het hulle "alle hoop op haar herstel verloor, maar haar man het met die Here geworstel in gebed en die Here het verhoor en genees", aldus ds. Gonin. Begin 1863 ontvang ds. MacKidd deur die bemiddeling van ene Cornelis Lottering ’n versoek van Michael Buys (of De Buys), ’n seun van die avonturier Coenraad de Buys wat daar ’n inboorlingvrou geneem het en so die vader van die gemengde Buysvolk geword het, om na Soutpansberg te gaan om hom en sy kinders en hul onderhoriges te onderrig. Maar ds. MacKidd moes sowat vyf maande lank vir toestemming van die ZAR-regering wag om derwaarts te trek. So vertrek ds. MacKidd en sy vrou in April 1863 van Rustenburg na Soutpansberg waar hulle op 13 Mei 1863 aangekom het en waar die sendeling sy eerste diens op Sondag 17 Mei 1863 gehou het. Dit kan as aanvangsdatum van die NG Kerk se sendingwerk in dié geweste beskou word en as die begin van die Kaapse Kerk se buitelandse sending. 

Ds. Gonin skryf in 1899: "Wij hebben ze nooit weer gezien. Br. MacKidd was een man van geloof en gebed, die mij steeds deed denken aan die oude Puritein, en zijne vrouw was eene tedere Christin. Wij hebben in Rustenburg zeer aangenamen omgang te zamen gehad."

Baie van die boere wat in die omgewing gewoon het, was ds. MacKidd vyandig gesind weens 'n diepgewortelde agterdog jeens die sending, maar enkele het hom wel vriendelik ontvang. Twee broer, die genoemde Cornelis Lottering en sy broer Frans, het ds. MacKidd 'n plaas (waarskynlik Goedgedacht) aangebied waar hy met sy werk kon begin, maar aangesien daar geen water op dié plaas was nie, moes die sendeling 'n ander plan beraam. Eindelik slaag hy daarin nog 'n plaas vir ’n sendingstasie te bekom – naas Goedgedacht wat hy as geskenk gekry het – toe hy die aangrensende Kranspoort vir 450 riksdaalders koop. Op dié plaas het die Buyse hulle mettertyd kom vestig omdat Michael (of Michal) Buys verlang het dat al sy kinders moes leer lees en dit geriefliker was dat hulle op die sendingstasie kom woon het. Spoedig het ds. MacKidd 'n kerkie en 'n woonhuis opgerig terwyl hy gereeld die dagskool en die eredienste waargeneem het. Eerw. Andries Dreyer skryf in 1910 (uit die Hollands vertaal): "Die natuurskoon om die stasie, wat Goedgedacht heet, is baie mooi. Daar groei pragtige bome en 'n mens het lemoene, koejawels, piesangs en ander vrugtesoorte in oorvloed." Ds.MacKidd het vanaf dié standplaas ook die inboorlingstamme in die omgewing begin bearbei. 

Skaars ’n jaar ná hul aankoms het mev. MacKidd weer ernstig siek geraak aan die koors op die stasie Goedgedacht, waar haar man gevestig was. Sy is oorlede op 4 Mei 1864 oorlede. Geen kinders is uit dié huwelik gebore nie. Eerw. Andries Dreyer skryf in 1933: "Arme eggenoot – ’n vreemdeling in ’n vreemde land onder barbare, alleen oorgelaat, eensaam en verskole." Hierna skryf ds. MacKidd dan ook aan die Sendingkommissie van die Kaapse Kerk: "My verlies is groot, maar die verlies wat die saak van die Here gely het, is nog groter. Ek voel baie hulpeloos, en as dit nie was dat Jesus leef nie, sou ek heeltemal troosteloos gewees het ... U moet nou dadelik hulp vir hierdie stasie stuur."

In verband met haar dood skryf eerw. Andries Dreyer in 1910: "Wij keeren nu in de gedachten terug naar de Conferentie te Worcester. Een van de lieflijkste en voortreffelijkste personen op die Conferentie tegenwoordig was Mej. Hessie Bosman. Haar aangezicht straalde letterlijk met liefde tot den Heiland. Reeds vroeg tot den Heer gebracht onder de prediking van Ds. G.W. Stegmann, brandde nu het liefdevuur z(56 in haar hart, dat zij een poging wilde aanwenden om de liefde van Christus aan de heidenen te gaan verkondigen. Als eerste stap op dien weg is zij naar den Vrijstaat gegaan, waar zij, onder vriendelijke bescherming van President Boshoff, een- kinderschool oprichtte. Het was hier dat Ds. McKidd haar ontmoette, en niet lang daarna vierden zij hun bruiloft te Fauresmith. Slechts korten tijd mocht deze voortreffelijke christin haar Heiland in het zendingveld dienen. De wrede koorts tastte haar weldra aan, en spoedig is zij eraan bezweken. Haar echtgenoot, die haar teederlijk bemind had, was overstelpt van droefheid."

Dié hulp het nege maande later opgedaag in die persoon van die jong godsdiensonderwyser Stephanus Hofmeyr, wat ds. MacKidd se opvolger op Goedgedacht en, volgens eerw. Dreyer, "een van die waardigste en hooggeagste sendelinge van ons Kerk geword het". In dieselfde uitgawe van die "Gereformeerde Maandblad" het eerw. Hofmeyr die volgende meegedeel oor hul ontmoeting en saamwerk (uit die Nederlands verlaat): "Ek het op 6 Februarie 1865 op die stasie Goedgedacht aangekom. Broer MacKidd was juis in die skool. Hy was so bly toe hy verneem wie ek is dat hy my om die hals val en kus, wenende. Tog was ons net ses maande saam, van 6 Februarie tot 30 April 1865, toe hy sterf. Saam het ons net gewerk tot 1 April, toe kry ek my eerste koorsbesoek. Ek het in die bed gebly tot 27 April, toe staan ek op om br. MacKidd, wat die vorige dag na die ou dorp Schoemansdal gegaan het, by sy terugkoms te verras en te verbly. In my siekte het hy gesê: 'Jy is siek, maar die Here sal jou gesond maak, dan sal hy my siek maak en my wegneem.' En toe hy in die namiddag van 27 April tuiskom en my uit die bed aantref, sug hy en sê: 'Ag, broer, hoekom so gou uit jou bed? Kort daarna sê hy: 'Ek voel nie goed nie.' En op 30 April 1865, toe die son juis ondergegaan het, ontslaap hy met ’n nouliks hoorbare sug, sonder dat hy ’n lid verroer het." Ds. MacKidd is langs sy vrou op Goedgedacht begrawe.

In sy testament het ds. MacKidd die twee plase aan die Sendingkommissie van die Kaapse Kerk bemaak. In September 1922 is die egpaar MacKidd se stoflike oorskot herbegrawe op Kranspoort, sowat 50 km wes van die dorp Louis Trichardt, waar die sendingstasie bestaan het tot dit in 2002 deur die NG Kerk aan Kranspoort se Kommunale Komitee oorhandig is. Die akademikus Mamphela Ramphele het op Kranspoort grootgeword. Die kerk, grafte van vroeë sendingpioniers en ‘n sendingeeufeesgedenkteken is vandag nog besienswaardighede op die eertydse sendingplaas aan die voet van die Soutpansberg, langs die Vivo-pad wes van Louis Trichardt.

W.L. Maree skryf in die "Suid-Afrikaanse Biografiese Woordeboek" in verband met ds. MacKidd dat hy "haastig van geaardheid en liggaamlik nie sterk was nie" en dat die aanpassing in Suid-Afrika vir hom as vreemdeling uit Skotland ongetwyfeld swaar was, maar "in sy kort dienstyd het hy ’n deeglike fondament gelê waarop sy opvolger, eerw. Stephanus Hofmeyr, kon bou. Hy was die eerste sendeling van enige kerk in die hele Noord Transvaal, terwyl sy vrou die eerste Afrikaner was wat in diens van die buitelandse sending gewerk en gesterf het.

Eerw. Hofmeyr skryf hulle het nie eens twee maande saam gewerk nie, maar hy het genoeg gesien om ds. MacKidd te leer ken as iemand wat saam met die Here geleef het. "Hy was nie lang in die sending nie. Hy het nie veel gedoen nie, maar wat hy gedoen het, was goed. Ek het wel geeneen gelowige of gedoopte daar aangetref nie, maar elkeen het min of meer duidelik geweet dat Gods woord in die biddende hart Gods wil doen. Iedereen kon bid. Iedereen het agting vir die Bybel gehad. Dit was y werk. Ek sou dit nooit beter, nooit so goed kon gedoen het as ek die eerste sendeling was nie. Ek het ’n fondament gehad om op voort te bou. Ek kon die bidders in die bidure – mans-, vroue- en kinderbidure – byeenbring. Ek kon organiseer, voortbou, maar die stene was uit sy hand. Br. MacKidd het graag oor die hemel gepraat. Ek het hom teengegaan wanneer hy gesê het: hy verlang daarna om by sy liewe oorledene te wees; maar hy kon sê: dit wat hom die meeste na die hemel laat verlang het, was om die Heer Jesus in sy heerlikheid te sien. 

"Ook die blankes wat hom geken het, het agting vir hom gehad. Hy het baie met hulle gepraat oor geestelike dinge en het ook saam met hulle gebid en ek weet dat hy met innige medelye oor hul herderlose en geestelose toestand gepraat het. Twee blankes, wat kort ná sy aankoms met sambokke gekom het om hom te verdryf, is so getref deur sy woorde en liewe omgang dat hulle met ’n geheel ander gesindheid huis toe gekeer het. Een van hulle het later aan my gesê toe ek Soutpansberg binnekom: "Meneer Hofmeyr, as u ’n man is soos meneer MacKidd, dan is ek bly."



</doc>
<doc id="104583" url="https://af.wikipedia.org/wiki?curid=104583" title="Burgeroorlog">
Burgeroorlog

'n Burgeroorlog is 'n oorlog waarin die strydende partye burgers van dieselfde land of ryk is. Burgeroorloë word dikwels om godsdienstige, etniese of politieke redes gevoer, maar is soms slegs 'n stryd tussen mededingende groepe. Die doel van een kant kan wees om beheer oor die land of streek te neem, onafhanklikheid vir 'n streek te bereik of om regeringsbeleid te verander. Die stryd kan met 'n bloedbad of selfs volksmoord gepaardgaan. Burgeroorloë lei dikwels tot 'n lang voortslepende stryd. As gevolg hiervan eis die deursnee-burgeroorlog 'n hoë tol aan menselewens.

'n Burgeroorlog is 'n hoë intensiteitskonflik, wat gereeld gewapende magte behels, wat volgehoue, georganiseerde en op grootskaal is. Die burgeroorloë wat sedert die einde van die Tweede Wêreldoorlog gevoer is, het gemiddeld net langer as vier jaar geduur. Dis 'n dramatiese styging van die een-en-'n-half jaar gemiddelde vir die tydperk 1900–1944. Terwyl die aantal nuwe burgeroorloë sedert die middel van die 19de eeu relatief bestendig gebly het, het die toenemende duur daarvan tot 'n toename in die aantal burgeroorloë wat op 'n gegewe tyd gevoer word gelei. As voorbeeld was daar nie meer as vyf gelyklopende burgeroorloë in die eerste helfte van die 20ste eeu nie, terwyl daar meer as 20 konkurrente burgeroorloë net voor die einde van die Koue Oorlog was.

Sedert 1945 het burgeroorloë tot die dood van meer as 25 miljoen mense, asook die gedwonge verplasing van miljoene meer, gelei. Burgeroorloë het verder tot die ekonomiese ineenstorting van verskeie lande, soos Somalië, Burma (Myanmar), Uganda en Angola, gelei.

James Fearon, 'n kenner van burgeroorloë aan die Stanford Universiteit, definieer 'n burgeroorlog as 'n gewelddadige konflik binne 'n land wat geveg word deur georganiseerde groepe wat daarop gemik is om in die sentrum of in 'n streek mag te neem, of om regeringsbeleid te verander. Ann Hironaka spesifiseer verder dat die een kant van 'n burgeroorlog die staat is. Die intensiteit waarteen burgerlike onrus oorgaan in 'n burgeroorlog, word deur akademici betwis. Sommige politieke wetenskaplikes definieer 'n burgeroorlog as 'n konflik met meer as 1000 ongevalle, terwyl ander verder spesifiseer dat minstens 100 van elke kant af moet kom. Die "Correlates of War", 'n datastel wat algemeen gebruik word deur geleerdes van konflik, klassifiseer burgeroorloë as meer as 1000 oorlogsverwante ongevalle per jaar in die konflik. Hierdie koers is byvoorbeeld 'n klein fraksie van die miljoene wat in die Tweede Soedanese Burgeroorlog en in die Kambodjaanse Burgeroorlog gedood is, maar sluit verskeie hoogs gepubliseerde konflikte uit, soos ""The Troubles"" van Noord-Ierland en die stryd van die African National Congress in die apartheidsera Suid-Afrika. 

Op grond van die 1000-sterftes per jaar-kriterium was daar 213 burgeroorloë van 1816 tot 1997, waarvan 104 vanaf 1944 tot 1997 plaasgevind het. As 'n mens die minder streng 1000 ongevalle-kriterium gebruik, was daar tussen 1945 en 2007 meer as 90 burgeroorloë, met 20 deurlopende burgeroorloë vanaf 2007. 

Die Geneefse konvensies definieer nie spesifiek die term "burgeroorlog" nie. Desondanks word die verantwoordelikhede van partye uiteengesit in "gewapende konflik wat nie internasionaal is nie". Dit sluit in burgeroorloë. Daar word egter geen spesifieke definisie van burgeroorlog in die teks van die konvensies verskaf nie.

Desondanks het die Internasionale Komitee van die Rooi Kruis (ICRC) probeer om deur middel van sy kommentaar op die Konvensies van Genève 'n verduideliking te gee, en daarop gewys dat die konvensies "so algemeen, so vaag is, dat baie van die afvaardigings gevrees het dat dit gebruik kan word om enige daad te dek wat gepleeg word met geweld". Gevolglik maak die kommentare voorsiening vir verskillende "voorwaardes" waarop die toepassing van die Konvensies van Genève afhanklik sal wees. Die kommentaar wys egter daarop dat dit nie as rigiede toestande vertolk moet word nie. Die voorwaardes wat die ICRC in sy kommentaar gelys is, is soos volg: "Dat die Party in opstand teen die "de jure" regering 'n georganiseerde militêre mag het, 'n gesag wat verantwoordelik is vir sy dade, wat binne 'n bepaalde gebied optree en die middele het om respek en respek te verseker vir die konvensie."

Voorbeelde van burgeroorloë ter illustrasie:



</doc>
<doc id="104584" url="https://af.wikipedia.org/wiki?curid=104584" title="Emjindini">
Emjindini

Emjindini is die township aangrensend tot Barberton in die Ehlanzeni-distriksmunisipaliteit in die suidooste van die Mpumalangaprovinsie van Suid-Afrika.



</doc>
<doc id="104585" url="https://af.wikipedia.org/wiki?curid=104585" title="Verulam, Mpumalanga">
Verulam, Mpumalanga

Verulam is 'n township net noord van Barberton in die Ehlanzeni-distriksmunisipaliteit in die suidooste van die Mpumalangaprovinsie van Suid-Afrika.



</doc>
<doc id="104586" url="https://af.wikipedia.org/wiki?curid=104586" title="Sheba, Mpumalanga">
Sheba, Mpumalanga

Sheba is 'n klein nedersetting noordoos van Barberton in die Ehlanzeni-distriksmunisipaliteit in die suidooste van die Mpumalangaprovinsie van Suid-Afrika. Op "Sensus 2011" kaarte word dit aangedui as Bonanza Gold Mine, die naam van 'n ou uitgewerkte goudmyn.



</doc>
<doc id="104589" url="https://af.wikipedia.org/wiki?curid=104589" title="A.D. Keet">
A.D. Keet

A.D. Keet (1888–1972) was 'n Afrikaanse digter. Hy het van die eerste minnedigte in Afrikaans geskryf. Sy eerste digbundel, "Gedigte van A. D. Keet", het in 1920 verskyn. In 1931 publiseer hy "Verspotte gediggies vir verspotte kinders". Verskeie van sy gedigte is in Suid-Afrika, Nederland en Vlaandere getoonset.

Albertus Daniël Keet is op 14 Oktober 1888 op Alice in die Kaapprovinsie as die jongste van vier seuns en een van sewe kinders gebore. Sy vader is Barend Bartholomeus Keet, vanaf 1874 tot 1879 die tweede Nederduits Gereformeerde predikant in Kimberley, en sy moeder is Jacoba Petronella Herholdt, oorspronklik van Murraysburg. Sy moeder was ’n suster van Albertus J. Herholdt, minister van landbou in die Schreiner-kabinet, wat saam met Schreiner die Kaapkolonie verteenwoordig het by die historiese Kruger-Steyn-Milner-konferensie in Bloemfontein in 1899. Sy vader word in 1879 na Alice en later na Humansdorp beroep en sy opvolger in Kimberley is die bekende J.D. Kestell. Hy het drie broers, onder wie professor Barend Bartholomeus Keet, een van die Bybelvertalers van die 1933 Afrikaanse Bybelvertaling. Sy ander twee broers is Bernardus Johannes en Michiel Johannes. Sy drie susters is Anna Susanna, Rosa Jacoba en Alice Charlotte. As kinders stamp sy broer hom in ’n watergat nog voordat hy kon swem, waarna hy byna verdrink.

Hy ondergaan sy gehele skoolopleiding in Engels, eers aan die Milner Institute op Humansdorp en later vir nege maande op Muir Kollege in Uitenhage, waar die skrywer Sam Hobson een van sy klasmaats is. Op Uitenhage slaag hy die Intermediêre Eksamen, wat hom toegang verleen tot die South African College School in Kaapstad, waar hy in 1905 matrikuleer. Hier geniet hy onderrig in Nederlands as vak by C.J. van Rhyn, wie se moedertaal dit was, en hy verower dan ook die skoolprys vir Nederlands. In ’n wedstryd van die "Cape Times" vir skole verower een van sy opstelle ’n prys. Tydens die Kersvakansie ná sy matriekjaar neem hy waar as redakteur van die Humansdorpse "Re Echo" om die gereelde redakteur af te los tydens sy vakansie. Daarna studeer hy vanaf 1906 aan die South African College (tans die Universiteit van Kaapstad) aan ’n B.A.-graad met Filosofie as hoofvak en Engels, Latyn, Grieks, Nederlands en Duits as byvakke. Hy behaal hierdie graad aan die einde van 1908, met die beste prestasie in Filosofie, waar professor R.F.A. Hoernlé sy leermeester was. Professor J. Clarke is sy Engelse lektor en kweek by hom ’n liefde vir die letterkunde aan.

’n Beurs van die Stichting Studiefonds voor Z.A. Studenten maak dit vir hom moontlik om oorsee verder te gaan studeer. Hy vertrek in 1909 aan boord van die Duitse skip die Burgermeister na Nederland vir verdere studie in die medisyne en arriveer op 8 April 1909 te Antwerpen. Hiervandaan reis hy per trein na Amsterdam en bly uiteindelik bykans tien jaar in Holland. Meeste van hierdie tyd is hy in Amsterdam, maar werk ook een jaar as dokter in Arnhem, op die grens van Duitsland.

In Nederland is hy vir ’n ruk voorsitter van die Suid-Afrikaanse Studentevereniging in Amsterdam. Theo Wassenaar is hier ’n studentevriend van hom en Petronella van Heerden is ook dieselfde tyd daar. Hy is aktief betrokke op die sportveld en speel hier krieket, onder andere saam met die Nederlandse digter Herman Gorter en die romanskrywer Henri van Booven. Hy speel ook in ’n rugbyvertoonwedstryd tussen Afrikaanse studente uit Skotland en Afrikaanse studente uit Nederland, waarin hy na oorlewering die eerste drie op Nederlandse bodem druk.

In Nederland raak hy bevriend met drie bekende Vlaminge, die voordragkunstenaar Modest Lauwerijs, die komponis-sanger Emil Hullebroeck en die digter René de Clerq. Op aanmoediging van Keet leer Lauwerijs Afrikaans aan en besoek Suid-Afrika twee keer, in 1920 en 1933, terwyl Hullebroeck Suid-Afrika van September 1920 tot Januarie 1921 besoek en talle Afrikaanse gedigte toonset en sing. Op Keet se aandrang word beide Lauwerijs en Hullebroeck in 1959 deur die Suid-Afrikaanse Akademie vir Wetenskap en Kuns vereer met ’n erepenning vir Kulturele Prestasie in erkenning vir hulle bydraes tot die Afrikaanse kultuur. Tydens sy verblyf in Nederland doen hy ook joernalistieke ervaring op deur bydraes oor Suid-Afrikaanse politiek en kulturele sake te stuur aan koerante soos "Dietsche Stemmen", "De Toorts" en "De Nieuwe Rotterdamsche Courant". Hy kan elf tale praat en lees.

In 1918, met die griep-epidemie, is hy huisdokter aan die Stedelike Hospitaal van Arnhem en saam met dr. B.J. Havenga neem hulle in hierdie tyd die leiding oor van die noodhospitale in die stad. Terwyl hy hier werk, word in 1919 ’n vryheidsdeputasie uit Suid-Afrika na die vredesluiting in Versailles gestuur. Hy word deur dr. W.J. Leyds genader om as sekretaris op te tree en na ’n groot gesukkel slaag hy daarin om los te kom van sy kontrak met die hospitaal. Met die aankoms van die afvaardiging in Rotterdam ontdek hulle egter dat daar reeds ’n sekretaris aangestel is en sit hy sonder werk.

In Amsterdam trou hy op 9 September 1919 met Neeltje Nulda Cornelia (Nell) van der Poll, ook ’n dokter, wat ’n jaar na hom aan die Amsterdamse Universiteit kwalifiseer. Teen die einde van 1919 vertrek die egpaar per boot na Suid-Afrika en doen ook Londen aan. By hulle aankoms in Suid-Afrika vind hulle dat al hulle bagasie wat in die ruim van die skip was, oopgebreek is en hulle huweliksgeskenke en ander kosbaarhede is alles gesteel. Die vermoede is dat ongedissiplineerde en onbeheerbare Australiese soldate, wat op pad terug was na hulle land na die afloop van die Eerste Wêreldoorlog, hiervoor verantwoordelik was.

By sy terugkeer in 1920 na Suid-Afrika word ’n redakteurspos by "Die Volksblad" aan hom aangebied, maar hy besluit om eerder mediese praktisyn te wees. Sy aanvanklike plan is om op Ermelo te praktiseer as vennoot van dr. Aart Jurriaanse, maar daar aangekom vind hy uit dat mej. Pet, ’n studentevriend van Amsterdam, reeds ’n praktyk daar het. Hy en sy vrou is onwillig om in opposisie met ’n ou vriendin te praktiseer en gaan dan na Senekal, waar sy oudste broer Bernard ’n besigheid besit het. Hy en sy vrou praktiseer dan saam op Senekal, waar hy ook distriksgeneesheer is.

Die egpaar het drie kinders, ’n seun (Albertus Daniël) en twee dogters (Marie Paulowna en Jacoba Petronella). Deur sy bemoeienis besoek die beroemde voordragkunstenaar Modest Lauwerijs en die komponis Emiel Hullebroeck in 1920 Suid-Afrika, waar hulle groot invloed uitoefen op die Afrikaanse voordragkuns. Hy stel ook baie belang in kuns en raak bekend as ’n kunsversamelaar wat onder andere werke besit van Anton van Wouw, Hugo Naudé, Pierneef, Erich Mayer, Sidney Carter en Francois Krige.

Tussen 1920 tot 1926 is hy Suid-Afrikaanse korrespondent van die "Nieuwe Rotterdamsche Courant" en hy vind ook tyd om kaptein te wees van die dorp se eerste krieketspan. Sy vrou is op 16 Oktober 1932 oorlede, nadat sy vir sowat agtien maande lank siek was aan ’n kwaadaardige gewas van die kliere tussen die longe. Hy trou dan met Dorothea Johanna Dreyer, ’n ongelukkige huwelik wat slegs drie jaar hou, en daarna trou hy op 15 Desember 1939 met Catharina Jacoba (Rina) van der Merwe van Griekwastad, ’n suster van dr. P.J. van der Merwe, die bekende historikus van Stellenbosch. Rosa Keet en Ellen Botha, die bekende digters, is twee van die drie dogters wat gebore is uit hierdie huwelik. Die derde dogter is Carina, wat op 4 September 1986 oorlede is.

In 1929 skaf hy die plaas Noorskloof naby Jeffreysbaai aan, waar hy en sy vrou beplan om eendag af te tree. Weens sy vrou se ontydige oorlye het dit egter nie verwesenlik nie. Kort nadat hy die plaas gekoop het, besef hy dat die skulpgruis op dele van die plaas van ’n besonder hoë gehalte is en hy dryf hierna handel met die skulpgruis, wat veral vir voël- en hoenderboerdery gebruik is.

In Desember 1970 verkoop hy sy plaas Noorskloof en die kopers ontwikkel hier ’n woongebied wat hulle Wavecrest noem. Een van die strate in hierdie woongebied word na hom vernoem en een na sy eerste vrou, een na sy derde vrou en een na sy broer, die Bybelvertaler B.B. Keet.

Sy gesondheid gaan aan die einde van sy lewe vinnig agteruit en van 1968 af word hy deur vele siektes geteister, wat insluit longontsteking, ’n gebreekte rib, long- en hartkomplikasies na ’n griepaanval en vernouing van die hartkleppe. Hy spandeer in 1971 ’n lang tyd in die Karl Bremer-Hospitaal in Bellville weens osteoporose, wat sy beweging kniehalter.

Op 12 Februarie 1972 is hy in sy huis op Senekal oorlede, nadat hy die vorige week ’n hartaanval gekry het en daarna in ’n koma verkeer.

Sy eerste gedigte is in Engels en hy begin eers in Nederland in Afrikaans skryf. Tydens sy studentejare verskyn daar dan ook gereeld gedigte van hom in die "Studente Almanak", die jaarboek van die Amsterdamse Studente Corps, en ook in "Propria Cures", die studenteblad. Sy voorkeurtema is die liefde, terwyl hy ook etlike verse met natuurindrukke skryf.
Vanaf 1913 stuur hy gedigte vanaf Nederland, wat aanvanklik in "Die Brandwag" verskyn. Baie van die gedigte wat uiteindelik in sy digbundel "Gedigte" verskyn, word dan ook voor die tyd in "Die Huisgenoot", "Die Brandwag", "Ons Moedertaal" en ’n paar ander publikasies gepubliseer. Die bundel word tematies verdeel in vier afdelings, wat agtereenvolgens natuurverse, gedigte oor die lewe, liefdesverse en vaderlandse poësie bevat. Sy eerste vrou is ’n groot inspirasie en die reeks liefdesgedigte "Van liefde" word aan haar geskryf. Enkele liefdesgedigte ("Sonnedaal", "Waarom juis ek, o Heer" en "Ek hou van blou") styg bo die sentimentele uit, terwyl enkele natuurgedigte ("Sneeu", "Amsterdam" en "Aandmymering") bekoor hoofsaaklik deur die klank daarvan. "Maar een Suid-Afrika" is ’n sterk vaderlandse vers. Die geestige gedig "Muskietejag" is bekend aan duisende skoolkinders aangesien dit vir baie jare op skool voorgeskryf is en selfs in Nederland bekendheid verwerf het. Daar word beweer dat hierdie gedig die begin is van die talle Van der Merwe-grappies wat later in omloop raak.

Na sy vrou se dood in 1932 publiseer hy ’n paar gedigte tot haar eer in "Die Huisgenoot" wat later privaat uitgegee word as "In memoriam". Hierdie gedigte spreek van diepe ontroering. Periodiek verskyn daar hierna enkele gedigte in publikasies soos "Helikon" en "Jaarboek van die Afrikaanse Skrywerskring".

Die res van die gedigte is hoofsaaklik jeugwerk sonder literêre pretensie, wat tog soms bekoor met hulle kinderlike eenvoud en sangerigheid. Sy bundel "Verspotte gediggies vir verspotte kinders" is soos die titel aandui ’n bundel gerig op kinders, waar die grens na onsin oorgesteek word om so uiting te gee aan die verspotte uitgelatenheid van die kinderlewe. "Kindertaal" is tipies van hierdie verse: “Môre het ek daar gewees/ Gister sal ek gaan –/ En die mooiste is dat jy wat lees/ Hierdie taal verstaan!” Elke gediggie in hierdie bundel is geïllustreer deur B. Laubscher.

Weens die liriese aard daarvan word talle van sy gedigte getoonset, in Nederlands deur onder andere Marius Kerrebyn, Cornelis Dopper, Arnold Spoel en Emiel Hullebroeck, en in Afrikaans deur onder andere S. le Roux Marais, M.L. de Villiers en M.C. Roode.

Van sy gedigte wat deur verskeie komponiste getoonset is, sluit in "As saans", "Kinderlied", "Klaas Vakie", "Maar een Suid-Afrika", "Moeder" en "Sonnedaal". Met verse soos "Amsterdam", "Muskietejag" en die talle toonsettings van sy tekste deur Vlaamse komponiste verwerf hy in Nederland en België ’n bekendheid en gewildheid wat buite alle verhouding tot die intrinsieke waarde van sy poësie is.

Sy gedigte word ook in ’n menigte bloemlesings opgeneem, waaronder "Groot verseboek", "Die Afrikaanse poësie in ’n duisend en enkele gedigte", "Digters en digkuns", "Digterstemme", "Afrikaanse ballades", "Afrikaanse verse", "Afrikaanse letterkunde", "Afrikaanse natuurpoësie", "Uit ons digkuns", "Pitkos", "Digters en digsoorte", "Junior verseboek", "Die junior digbundel", "Goudaar", "Digters op die toring", "Tussen die engtes", "Nuwe Kleinverseboek", "Nuwe Kleuterverseboek", "Uit ons letterkunde", "My Afrikaanse verseboek", "Voorspraak" en "Die tweede gerf".

Hy skryf "Jan Celliers als digter en denker", wat die eerste uitgebreide studie oor hierdie digter is, wat sy ontstaan het in ’n lesing wat hy voor die jaarvergadering van die N.Z.A.V. gelewer het.

Vir die versamelbundel "Jonger skrywers oor eie werk" lewer hy ’n bydrae.

Sy seun en naamgenoot stel in 2004 die boek "A.D. Keet aan die woord" (subtitel: "’n Skakel met die Lae Lande") saam uit sy vader se nagelate briewe en gedigte. Hierdie boek bied ’n boeiende blik op die lewe en omstandighede van die digter en verskaf ook nuttige dokumentasie wat andersins nie vrylik beskikbaar sou wees nie, soos die gedigte wat in die privaat gepubliseerde "In memoriam" verskyn het en ander ongepubliseerde gedigte, briewe en artikels. Sy noue kontak met en toegeneentheid tot Nederland en sy sterk nasionalistiese gevoel kom baie duidelik na vore in hierdie boek.

Op 11 Oktober 1943 word ’n Heldedagviering op Senekal gehou in die vorm van ’n A.D. Keet-aand, met die hele program bestaande uit voordragte en sang uit sy werk.

Die radiojoernalis Bettie Kemp maak ’n radioprogram in die programreeks "Ink in ons are" wat aan hom gewy is en oor Radiosondergrense uitgesaai word.

A.D. Keet is sedert 1929 lid van die Suid-Afrikaanse Akademie vir Wetenskap en Kuns en word in 1969 vereer met erelidmaatskap van hierdie organisasie sowel as met erelidmaatskap van die Afrikaanse Skrywerskring.

Werke wat uit sy pen verskyn sluit in:







</doc>
<doc id="104597" url="https://af.wikipedia.org/wiki?curid=104597" title="Montenegryns">
Montenegryns

Montenegryns ("crnogorski", црногорски, [t͡sr̩nǒɡorskiː]) is 'n Suid-Slawiese taalvariëteit en die amptelike taal van Montenegro. Dit word dikwels as tak van Serwo-Kroaties of Serwies beskou, maar van ander taalkundiges as selfstandige taal.

Gestandaardiseerde Montenegryns is die mees verspreide dialek van Serwo-Kroaties, Štokawies, meer spesifiek op Oos-Herzegowiniaans, gebaseer wat ook die basis vir Serwies, Bosnies en Kroaties vorm.

Montenegro se taal is histories en tradisioneel Serwies genoem. Die idee vir 'n Montenegrynse gestandaardiseerde taal apart van Serwies het in die 2000's opgekom nadat Serwië en Montenegro uitmekaar gebreek het deur middel van voorstanders van Montenegrynse onafhanklikheid. Montenegryns het met die goedkeuring van 'n nuwe grondwet op 22 Oktober 2007 die amptelike taal van Montenegro geword. Die Montenegrynse standaardtaal is nog steeds opkomend. Die ortografie is op 10 Julie 2009 met die toevoeging van twee letters tot die alfabet ingestel, alhoewel die grammatika en 'n skool kurrikulum nog goedgekeur moet word.

Die verstandhouding met sprekers van Serwies, Bosnies en Kroaties gebeur gewoonlik sonder probleme, omdat die verskille minimaal is.


</doc>
<doc id="104600" url="https://af.wikipedia.org/wiki?curid=104600" title="Winter">
Winter

Winter is een van die vier seisoene waarin die jaar opgedeel word. Winter volg na herfs en kom voor die lente. Dit is die koudste tyd van die jaar. Gedurende die wintermaande is die dae korter en die nagte langer (dit word vroeg donker).

Meteorologies gesproke val die maande Junie, Julie en Augustus in die winter (Suidelike Halfrond). Terwyl dit winter in die Suidelike Halfrond is, is dit somer in die Noordelike Halfrond.

Astronomies gesproke begin die winter egter met die wintersonstilstand. In die Suidelike Halfrond vind die wintersonstilstand gewoonlik op 21 of 22 Junie plaas. In die Noordelike Halfrond vind dit gewoonlik op 21 of 22 Desember plaas.

Winter word met sneeu, ryp en snerpende koue geassosieer. Mense trek warmer aan en bly eerder binnenshuis om warm te bly. Sekere sportsoorte, soos ski, kan net in die winter beoefen word.

Bladwisselende plante verloor hulle blare in die herfs en het dus geen blare in die winter nie. Sommige diere (soos bere) hiberneer gedurende die winter, terwyl ander (soos sommige hase en jakkalse) 'n dik pels ontwikkel om hulle teen die koue te beskerm.



</doc>
<doc id="104602" url="https://af.wikipedia.org/wiki?curid=104602" title="Lente">
Lente

Lente is een van die vier seisoene waarin die jaar opgedeel word. Lente volg na die winter en kom voor die somer. Gedurende die lente word die dae langer en die nagte korter (dit word later donker).

Meteorologies gesproke val die maande September, Oktober en November in die lente (Suidelike Halfrond). Terwyl dit lente in die Suidelike Halfrond is, is dit herfs in die Noordelike Halfrond.

Astronomies gesproke begin die lente egter met die lentenagewening. In die Suidelike Halfrond vind die lentenagewening gewoonlik op 22 of 23 September plaas. In die Noordelike Halfrond vind dit gewoonlik op 20 Maart plaas.

Lentedag word op 1 September gevier. Omdat dit warmer word, kom mense meer gereeld uit hulle huise en hoef hulle nie so warm aan te trek nie. Party mense ly (veral in die lente) aan hooikoors, as gevolg van die allergene in die lug.

In die lente begin die plante weer te groei. Die wêreld word groener, die bome bot en blomme kan orals gesien word. Vir baie diere is dit ook die begin van hulle broeiseisoen. Voëls wat na warmer gebiede gemigreer het begin weer na hul broeigebiede terugkeer. Diere wat deur die winter gehiberneer het, word weer aktief.



</doc>
<doc id="104604" url="https://af.wikipedia.org/wiki?curid=104604" title="Harry Hofmeyr">
Harry Hofmeyr

Ds. Henry Murray (Harry) Hofmeyr (Knysna, Kaapkolonie, 18 Junie 1898 – Ontdekkerspark, Roodepoort, Transvaal, 8 Julie 1977) was ’n predikant in die NG Kerk en die laaste direkteur van die Stofberg-gedenkskool tot die destydse regering dit ingevolge sy apartheidsbeleid gesluit het.

Ds. Hofmeyr was die tweede oudste seun van ds. Andrew Hofmeyr (Murraysburg, 15 Junie 1866 – Greytown, 21 Februarie 1936) en sy eerste vrou, Phoebe Home Stroebel (Knysna, 15 Maart 1866 – Stofberg-gedenkskool, 2 Desember 1924). Sy vader was een van die vyf seuns van ds. Jan Hendrik Hofmeyr (1835–1908) van Somerset-Oos wat predikant geword het, nes sy ouma aan vaderskant, Isabella Murray ((1839–1927), ’n dogter van ou ds. Andrew Murray (1794–1866) van Graaff-Reinet, se vyf broers. Ds. Hofmeyr se moeder was ’n uitmuntende onderwyseres. 

Harry Hofmeyr het sy eerste onderwys in die distrik Greytown ontvang waar sy vader sendingwerk onder die Zoeloes gedoen het en verantwoordelik was vir die opleiding van evangeliste op Emandhleni. Vir sy hoërskoolonderwys is Hofmeyr na die Gill-kollege op Somerset-Oos, waar sy oom ds. John Hofmeyr toe predikant was. Nadat hy in 1917 aan Gill gematrikuleer het, is hy na die Transvaalse Universiteitskollege in Pretoria waar hy die B.A.-graad van die Universiteit van Suid-Afrika verwerf het. Daarna is hy na die Kweekskool op Stellenbosch, destyds nog die enigste teologiese seminarium van die NG Kerk. In 1923 is hy gelegitimeer. 

Prop. Harry Hofmeyr is op 1 Maart 1924 as hulpprediker in die NG gemeente Uitenhage bevestig. In 1926 het hy 'n beroep na die gemeente Babanango aanvaar waar hy tot 1929 werksaam was toe hy ’n beroep na die gemeente Amersfoort aanvaar het, waar hy tot einde 1934 in die bediening gestaan het.

Ds. Harry Hofmeyr het sy vader op 1 Januarie 1935 as direkteur van die Stofberg-gedenkskool opgevolg. Sy taak was veeleisend, want naas sy pligte in verband met die opleiding van evangeliste en leraars, was hy hoof van die hoër- en normaalskool wat deel van die Stofberg-kompleks uitgemaak het. Volgens die vereistes van die Transvaalse Onderwysdepartement moes ds. Hofmeyr vir onderwysdoeleindes onderwyskwalifikasies hê. Gevolglik het hy hom met dié doel as student aan die Potchefstroomse Universiteitskollege vir Christelike Hoër Onderwys ingeskryf en in 1949 'n graad in opvoedkunde behaal. 

Ds. Hofmeyr het die Stofberg-gedenkskool met pligsgetrouheid en bekwaamheid opgebou tot 'n bekende en invloedryke inrigting wat binne en buite die NG Kerk agting afgedwing het. Talle afgestudeerdes van die Stofberg-gedenkskool het leiersfigure in die swart gemeenskap geword. Vroeg in 1956 het die Nasionale Party-regering die normaalkollege kragtens die Wet op Bantoe-onderwys (Wet. No. 47 van 1953) oorgeneem toe daar 16 personeellede en 364 in dié afdeling was. In die laerskool, wat as oefenskool vir die normaalkollege gedien het, was daar ses onderwysers en 326 leerlinge. Einde 1959, toe daar vier lektore, onder wie ds. Hofmeyr, en 120 studente in die teologiese skool was, moes die Stofberg-gedenkskool verskuif na 'n "bantoe-gebied" omdat dit in 'n blanke groepsgebied geleë was. Tot in daardie stadium is 84 predikante, 651 evangeliste en sowat 1 100 ten volle opgeleide onderwysers aan die skool opgelei. Die verslag van die Sinodale Sendingkommissie wat voor die Sinode van die NG Kerk van Transvaal van 1957 gedien het, het die omstandighede van destyds as volg beskryf: "Soos reeds gemeld moet al drie opvoedingsinrigtings (Stofberg-gedenkskool, Bethesda-normaalskool en Emmarentia Geldenhuys-skool) óf gesluit óf verskuiwe word binne vyf jaar omdat hulle volgens die Groepsgebiedewet swart kolle binne die wit kolle is, of inrigtings binne blanke gebiede. Na lange onderhandelinge met die Naturellesake Departement het dit geblyk noodsaaklik te wees, niks kon gedoen word om dit te voorkom nie. Die Besture het toe deur memorandums en onderhandelinge met die Departement probeer om die beste daarvan te maak deur uit te vind waarheen verskuiwe kon word en wat vir die Kerk die voordeligste sal wees om te doen en tog nog sy deel aan die opvoeding te behou sover dit enigsins moontlik is. Die Regering was baie toegeeflik, altyd genaakbaar en het die besture met die beste advies bedien. 

"Stofberggedenkskool se Normaalskool-studente sal opgeneem word in die inrigtings van die Staat soos byvoorbeeld by Thaba Nchu in die Vrystaat en ’n moontlike opleidingskool in die Pietersburg-distrik. Die Teologiese afdeling van Stofberg, t.w. die opleiding van evangeliste en inboorlingleraars moet deur die Kerk voorsiening voor gemaak word; grond sal deur die Staat op trustgronde geskenk word en okkupasiereg verleen word om die kerklike geboue daar op te rig. Ruimte sal genoeg wees vir die bou van al die nodige geboue, klaskamers, hostels, privaat wonings, ens. Die Staat sal dit verwelkom as die Kerk sy inrigtings by hul opvoedingsinrigtings plaas vir die goeie invloed van sy leerlinge en studente. Die Kerk aan die ander kant sal dankbaar wees as hy van die Staat se opvoedingsinrigtings kan gebruik maak vir die akademiese opleiding van sy teologiese studente. Oor die verkoop van die gronde en geboue van Stofberg moet die vier Gefedereerde Kerke besluit."

Hierdie ontwikkelings het daartoe gelei dat die teologiese afdeling verskuif is na Sovenga, naby Pietersburg, waar die Universiteitskollege van die Noorde (Turfloop) juis in aanbou was. Die teologiese skool is op 2 Maart 1960 amptelik geopen, met ds. Hofmeyr as die eerste rektor daarvan. Hy was ook verantwoordelik vir die dosering van die vakke kerkgeskiedenis en sendingwetenskap. Die teologiese skool op Sovenga is saam met die teologiese skole op Witsieshoek, Decoligny en Dingaanstat deur die sentrale bestuur van die Stofberg- Teologiese Skole beheer. Die eerste agt jaar in die bestaan van dié liggaam het ds. Hofmeyr 'n sleutelrol as sekretaris daarvan gespeel en op 'n bekwame wyse gehelp om die vier teologiese skole tot 'n hegte eenheid saam te snoer. In al die poste wat hy beklee het, het daar taktvolle, maar ferme leiding van hom uitgegaan. 

Ná sy aftrede op 25 Junie 1969 het hy hom aan die Wes-Rand gevestig waar hy nog 'n tyd lank in die gemeente Floridapark behulpsaam was en ook met die skryf van die geskiedenis van die Stofberg-gedenkskool begin het. Ds. Hofmeyr het oor 'n tydperk van 34 jaar 'n leidende aandeel in die opleiding van werkkragte vir die NG Kerk in Afrika gehad en sy werk in dié verband kan moeilik oorskat word, volgens D. Crafford in die "Suid-Afrikaanse Biografiese Woordeboek". Tydens sy rektorskap op Turfloop het 59 swart leraars en 117 evangeliste afgestudeer. Op die lewe van hierdie jong manne en op talle ander wat aan die ou Stofberg-gedenkskool studeer het, het hy 'n duidelike stempel afgedruk. Meermale het oudstudente roerende hulde aan hom gebring as 'n grondlegger van die teologiese opleiding van die NG Kerk in Afrika. Ds. Hofmeyr het ook in die openbare lewe diens gelewer in die skoolkommissies (Amersfoort en Engelbrechtsdrift) en die skoolrade (Volksrust en Heilbron) waarin hy sitting gehad het en 'n lewendige belangstelling in kultuursake getoon. 
Ds. Hofmeyr is ná 'n lang siekbed oorlede. Die begrafnisdiens is gehou in die kerkgebou van die destydse NG gemeente Ontdekkers-Noord, waar ds. E.T. Marokana 'n huldebetuiging namens die oudstudente gelewer het. Ongeveer 50 swart leraars en evangeliste het die roudiens bygewoon om die laaste eer aan ds. Hofmeyr te betoon. 
Ds. Hofmeyr is op 12 September 1927 in Kaapstad getroud met Wilhelmina Catharina (Winnie) Malan (gebore op Heilbron op 14 Oktober 1900 en nog in die lewe by die verskyning van die Hofmeyr-familie se gedenkboek in 1987). Vyf kinders is uit dié huwelik gebore, van wie die jongste voor ds. Hofmeyr oorlede is:

D. Crafford in die "Suid-Afrikaanse Biografiese Woordeboek": "'Oom Harry' (soos sy medewerkers hom genoem het) en sy eggenote was gasvrye mense en talle jong leraars (swart en wit) en evangeliste het uit hul ryke kennis en ervaring geput. Hofmeyr se oudste seun, Andrew Murray, het hoogleraar aan die teologiese skool op Witsieshoek geword en sy tweede seun, Jan Hofmeyr, jeugleraar van die NG Kerk in Afrika in Suid-Transvaal."



</doc>
<doc id="104606" url="https://af.wikipedia.org/wiki?curid=104606" title="Moratorium">
Moratorium

'n Moratorium is 'n vertraging of opskorting van 'n aktiwiteit of 'n wet.

Die woord kom van Latyn "morari": vertraag, laat wag en "moratorius": vertraende. In Nederlands word dit sedert 1674 aangetref

Bv. in Suid-Afrika was daar 'n moratorium op die doodstraf uitgevoer. Alhoewel die doodstraf wettig was, het hulle dit tydelik opgeskort deur middel van 'n moratorium. Later is besluit om weg te doen met die doodstraf.


</doc>
<doc id="104610" url="https://af.wikipedia.org/wiki?curid=104610" title="Buyisonto">
Buyisonto

Buyisonto (voorheen bekend as Arthurstone) is 'n dorp in Bosbokrand Plaaslike Munisipaliteit, Ehlanzeni-distriksmunisipaliteit in die Mpumalangaprovinsie van Suid-Afrika.



</doc>
<doc id="104612" url="https://af.wikipedia.org/wiki?curid=104612" title="Opkomende Springbokke">
Opkomende Springbokke

Die Opkomende Springbokke (vroeër bekend as die Gaselle en die Junior Springbokke) is die tweede nasionale rugbyspan in Suid-Afrika na die nasionale span. Hulle neem van tyd tot tyd aan die Wêreldrugbynasiesbeker deel saam met spanne soos Namibië, Roemenië en Georgië, asook die Argentynse Jaguars en Italië A. Die span speel ook van tyd tot tyd teen toerspanne soos die Britse en Ierse Leeus. Die span bestaan uit spelers van alle ouderdomme en is nie noodwendig ’n junior span nie, maar ’n vereiste om gekies te mag word is dat ’n speler nog nie vir die Springbokke gespeel het nie.

Na die proewe vir die Springbokspan om in 1931 na die Verenigde Koninkryk te toer, was die algemene gevoel dat ’n ewe sterk span, m.a.w. ’n span wat ’n ware toets vir die toerspan sou wees, sonder moeite gekies kon word.

So ’n “tweede Springbokspan” is gekies om in 1932 na Argentinië te toer, die span is amptelik die Gaselle genoem en was onder kapteinskap van Joe Nijkamp met Paul Roos as spanbestuurder. Die span het bestaan uit spelers wat nog nie vir die Springbokke uitgedraf het nie. Hulle het in blou truie met ’n springbokkop op die bors, rooi kouse en ’n wit broek gespeel. Die span het in agt wedstryde gespeel waarin hulle 269 punte aangeteken en slegs 24 afgestaan het. Hulle het ook twee wedstryde teen ’n verteenwoordigende Argentynse span gespeel wat die Gaselle met 42–0 en 34–3 gewen het. Hulle taaiste wedstryd was teen Gimnasia y Esgrima, gelei deur Barry Heatlie, wat die Gaselle met 11-5 gewen het. Voorts het twee lede van die toergroep, Jack Gage, George D’alton en John Apsey later Springbokke geword en ’n verdere drie was saam met die Springbokke op toer.

Na die Springbokproewe in 1949 is vir die tweede maal ’n Gasellespan gekies. Die beweegrede hiervoor was dieselfde as toe die span aanvanklik gekies is, nl. om aan spelers wat nie by die Springbokgroep ingesluit is nie, speelkans in ’n verteenwoordigende span te bied. Hierdie span het in 1950 in Rhodesië getoer en het vyf wedstryde gespeel: drie teen Rhodesië en een teen Matabeleland wat elk deur die Gaselle gewen is, een teen Mashonaland wat die Gaselle met 24–14 verloor het. Van hierdie span het sestien spelers uiteindelik Springbokke geword alhoewel nie almal in ’n toets uitgedraf het nie.

Die idee om Gasellespelers in toekomstige Springbokke te ontwikkel het in 1955 ontstaan en die naam Junior Springbokke is in gebruik geneem. Die beleid om ’n Junior Springbokspan te kies was die direkte gevolg van die uitslae van die spanne in 1932 en 1950, maar hoofsaaklik omrede vyf van die span van 1932 en sestien van die span van 1950, uiteindelik Springbokke geword het. Die vereistes om gekies te word is in 1955 opgestel: ’n speler moet ’n voornemende Springbok en jonk wees. In 1955 is twee Springboktoere deur Suid-Afrika gereël. Die eerste toer gedurende 1955 met Danie Craven as bestuurder het wedstryde teen Natal (op Kingsmead), Sentrale Universiteite (in Pietermaritzburg) en Rhodesië (in Bulawayo) ingesluit. Die toerspan het al hul wedstryde gewen. Die tweede toer met Basil Kenyon as bestuurder het wedstryde teen Wes-Transvaal, Noordoostelike Distrikte, Grens, die Britse en Ierse Leeus en Noord-Transvaal gespeel. Die toerspan het hul wedstryde teen die Leeus in Bloemfontein met 15–12 verloor en teen Grens met 28–22.

Die verslaggewer wat saam met die Britse en Ierse Leeus getoer het, het geskryf dat die wedstryd teen die Gaselle soortgelyk aan ’n toetswedstryd was en dat dit in toekomstige toere moet wegval. Hy het geskryf: “Dit is onregverdig teenoor die besoekers om so ’n taai wedstryd te speel benewens hul ander wedstryde.” Die teenoorgestelde het egter gebeur. As gevolg van die wedstryd teen die Britse en Ierse Leeus in 1955 het dit standaard geword vir die Junior Springbokke om teen toerspanne te speel. Op hierdie manier het die Junior Springbokke teen Australië (1963 en 1969), Britse en Ierse Leeus (1955, 1962, 1980, 1997 en 2009), Frankryk (1958), Nieu-Seeland (1960, 1970, 1976 en 1992), die Suid-Amerikaanse Jaguars (1980) en Ierland (1981) gespeel. Die Franse span van 1967 het egter nie teen die Junior Springbokke gespeel nie, so ook nie die Britse en Ierse Leeus het egter in 1968 en 1974 nie teen die Junior Springbokke gespeel nie. Die Britse en Ierse Leeus van 1974 het wel teen die Kwagga Barbarians, wat in effek ’n junior Springbokspan was, gespeel en met 27–20 gewen. Vir die wedstryd teen die Leeus in 1980 is die span weer die Junior Springbokke genoem.

Suid-Afrika het die beslissende wedstryde teen Nieu-Seeland in 1956 en Frankryk in 1958 verloor. Gevolglik is ’n Junior Springbokspan in 1959 na Argentinië gestuur om Suid-Afrikaanse rugby te versterk. Kobus Louw was die bestuurder en Peter Allan die kaptein. Die span het dertien wedstryde in Argentinië gespeel, waaronder twee wedstryde teen die nasionale span, en het 456 punte aangeteken teenoor die 47 wat hulle afgestaan het. In 1965 en 1971 het Argentinië na Suid-Afrika getoer om teen die Gaselle te speel, en in 1966 en 1972 het die Gaselle na Argentinië getoer. Van die sewe wedstryde wat tydens hierdie toere gespeel is, het die Gaselle vier gewen.

In 1978 het die Gaselle teen die Cougars, ’n gekombineerde uitnodigingspan van die Verenigde State wat in Suid-Afrika en Rhodesië getoer het, gespeel. Die Cougars het ses wedstryde in Suid-Afrika gespeel: teen Natal, Saamgevoegde Universiteite, Griekwas, Noord-Transvaal, Gaselle en Rhodesië. In 1986 het die Junior Springbokke teen die Nieu-Seelandse Kavaliers gespeel en daar was ook ’n wedstryd tussen die Junior Springbokke en die Springbokke een week na afloop van die Curriebekereindstryd. In 1992 het spelers soos Joost van der Westhuizen, Ruben Kruger, Jannie de Beer, Chris Badenhorst en Kobus Wiese vir die Gaselle teen Nieu-Seeland gespeel.

Die span wat in 2009 teen die Britse en Ierse Leeus gelykop gespeel het:

Die span wat in 2016 teen die Engelse Saxons gespeel het:



</doc>
<doc id="104620" url="https://af.wikipedia.org/wiki?curid=104620" title="Millennium">
Millennium

'n Millennium (meervoud: millennia) is 'n tydperk van 'n duisend (1000) jaar. Die woord millennium is van twee Latynse woorde afgelei: ""mille"", duisend" en ""annum"", jaar.

'n Millennium begin in 'n kalenderjaar waarvan die jaartal op 001 eindig, en dit eindig in 'n kalenderjaar waarvan die jaartal op 000 eindig (byvoorbeeld 1001 tot en met 2000). Omdat die Christelike kalender, net soos alle kalenders, met die jaar een begin, is daar nie 'n jaar nul nie.

Die eerste millennium n.C. het op 0001-01-01 om 00:00 begin en op 1000-12-31 om 24:00 geëindig. Die 2de millennium n.C. strek vanaf 1001-01-01 om 00:00 tot 2000-12-31 om 24:00. Ons leef tans in die 3de millennium n.C.



</doc>
<doc id="104625" url="https://af.wikipedia.org/wiki?curid=104625" title="T.J. Haarhoff">
T.J. Haarhoff

Prof. dr. Theodorus Johannes (Theo) Haarhoff (Paarl, 30 April 1892 – 30 Augustus 1971) was 'n Suid-Afrikaanse skrywer en letterkundige. Hy lewer 'n beduidende bydrae tot die Afrikaanse letterkunde met sy vertalings van antieke Griekse en antieke Romeinse gedigte.

Theo Haarhoff was die seun van dr. B.J. Haarhoff, vroeër inspekteur van skole en agerende direkteur van onderwys in die Oranje-Vrystaat, maar op latere leeftyd predikant in die Groote Kerk met werkkring Maitland. Haarhoff se moeder was ’n dogter van J.S. Marais, 27 jaar lank lid parlementslid vir die Paarl en ondersteuner van die Bondsparty van Jan Hendrik Hofmeyr (Onze Jan).

Haarhoff ontvang sy opleiding op sy tuisdorp en aan die Suid-Afrikaanse Kollege, Kaapstad, aan die Universiteite van Kaapstad, Berlyn, Oxford, Londen en Amsterdam. Hy het die hoogste punte is sy matriekeksamen behaal, die goue medalje vir letterkunde van die Kaapse universiteit verwerf en die hoogste plek verower in B.A.-Honneurs. Met die Porter- en Rhodes-beurse kon hy oorsee gaan vir verdere studie. Ná ’n tydelike lektoraat aan die Universiteit van Stellenbosch het hy Berlyn toe gegaan en van daar na Oxford.
Aan die Suid-Afrikaanse Kollege was hy bevriend met die latere adjunk-premier van die Unie Jannie Hofmeyr, saam met wie hy in 1921 'n pamflet, "Two studies in ancient imperialism", geskryf het wat, hoewel bondig, een van die mees deurtastende ontledings is van die latere Romeinse Ryk. By die uitbreek van die Eerste Wêreldoorlog het Haarhoff na Suid-Afrika teruggekeer en was ’n tyd lank lektor in Engels aan die Universiteit van Kaapstad. Daarna het hy sy studie aan Oxford voortgesit met ’n proefskrif oor opvoeding in Gallië, en later in Amsterdam met ’n proefskrif oor Vergilius. So verwerf hy tydens sy buitelandse studie ’n doktorsgraad aan sowel Oxford as Amsterdam, albei in klassieke tale.

In 1919 is Haarhoff aangestel as lektor in klassieke lettere aan die Universiteit van Kaapstad en in 1932 as professor aan die Universiteit van die Witwatersrand, waar Hofmeyr kanselier was van 1938 tot dié se dood in 1948. In die opvoeding was prof. Haarhoff se strewe die vertolking van die antieke kultuur met besondere verwysing na die samewerking van kulture in die klassieke oudheid, en die parallel tussen die ontwikkeling van Afrikaans as skryftaal en die groei van Latyn tot die Romaanse tale.

Sy aandeel aan die openbare lewe het onder meer die volgende ingesluit: lid van die Sentrale Skoolraad, Johannesburg, die Universiteitsraad van Wits, lid van Johannesburg se Hopsitaalraad en van die Matrikulasieraad, lid van die programkomitee van die Voortrekkereeufees van 1938 en lid van die Beheerraad van die Suid-Afrikaanse Uitsaaikorporasie, waar hy dien in die Raad vir Skoolradio, en voorsitter van die Raad vir Kerkdienste.

Prof. Haarhoff was lid van die Suid-Afrikaanse Akademie vir Wetenskap en Kuns, buitelandse lid van die École Palatine in Frankryk, genoot van die Royal Society of Arts in Londen. Hy was waarskynlik die eerste Afrikaanssprekende wat laasgenoemde onderskeiding verwerf het. Hy het die Nedbank-Akademieprys vir Vertaalde Werk in 1952 gewen en is in 1969 'n erelid van die SA Akademie gemaak.

Grant Parker skryf prof. Theo Haarhoff se gevarieerde loopbaan bied buitengewone insig in die Suid-Afrika van die eerste helfte van die 20ste eeu. “Hy was nie bloot ’n klassikus nie, maar ook ’n Afrikaanse digter en openbare intellektueel van formaat. In werke soos Vergil, the Universal het hy die Romeinse oudheid in verband gebring met die hedendaagse Suid-Afrika. Sy wetenskaplike skryfwerk oor antieke etniese identiteit baie oor sy eie tyd, veral die optimisme wat baie by baie mense aangewakker is deur internasionale organisasies ná die Eerste Wêreldoorlog. Baie kom aan die lig deur sy verhouding tot of bewondering van geleerdes soos Gilbert Murray en Jackson Knight, en die Suid-Afrikaanse staatsmanne genl. Jan Smuts en J.H. Hofmeyr. In Haarhoff se werk behels antieke ‘universalisme’ die verhoudinge tussen Engels- en Afrikaanssprekendes blankes, veel meer as Suid-Afrika se volle rasse- en etniese verskeidenheid. As ’n storie Smuts-ondersteuner was sy beskouinge liberaal vir hul tyd, maar uit ’n latere perspektief het dit nie ver genoeg gegaan nie.”

Tydens 'n onderhoud van drie uur lank het die joernalis Thys Sadie 'n séance-opname, waarin Jan Smuts deur 'n medium sou praat, aan T.J. Haarhoff voorgespeel. Die doel was om uit te vind of die stem wat praat werklik dié van Jan Smuts is. Daarop het hy geantwoord:

Tydens die onderhoud pols Sadie hom met teenvrae. Haarhoff beskou "gesplete persoonlikhede" of "persoonlikheidsdissosiasie" as onmoontlik, want met soveel honderde geeste wat deur 'n enkele medium moet praat (en dan sy/haar eie persoonlikheid en karakter wil behou) "moet die medium se gees darem taamlik fyn opgesplits wees".

Teen telepatie het hy ook 'n antwoord:
Wanneer Sadie dan die kerk se standpunt stel dat dit moontlik bose geeste is wat deur mediums praat en hulle as afgestorwenes voordoen, antwoord Haarhoff:

Na die onderhoud het Sadie op een Woensdagaand om agtuur die spiritistiese kring in Haarhoff se woonstel in Hillbrow, Johannesburg, bygewoon.

Hy lewer veral ’n groot bydrae met sy talryke vertalings uit die klassieke werke. Fragmente uit Cato, Varro en die "Georgica" van Vergilius word saamgestel as "Die Romeinse boer" en hy vertaal en versorg ook die twee dele van die versamelbundels "Die kortverhaal van die Grieke en Romeine". In hierdie bundels verskyn vertalings van kortverhale van onder andere Apuleius, Cicero, Herodotus, Homerus, Horatius, Livius, Lucianus, Musaeus, Ovidius, Petronius, Phlegon van Tralles, Plato, Plinius, Xenophon, Teokritos en Vergilius. Ten einde groter begrip vir die klassieke te verwek, word elke verhaal voorsien van ’n inleiding, sodat ook die jeugdige of onkundige leser dit ten volle kan waardeer.

Vertalings van Aeschylus se "Agamemnon", Sophokles se "Antigone" en Euripides se "Troades" verskyn as "Die antieke drama" en ’n vertaling van Aristophanes se "Paddas" bestaan in manuskripvorm. Vir "Die antieke drama" ontvang hy in 1952 die Akademieprys vir Vertaalde Werk.

"Die liefde van Catullus" bevat vertalings van hierdie Latynse digter se Lesbia-verse, maar ook die oorspronklike drie reekse verhalende gedigte oor die lewe van Catullus.

"Tria corda" bevat ook oorspronklike werk naas vertalings. Die titel verwys na die drie wêrelde wat vir die skrywer se ontwikkeling verantwoordelik is, naamlik sy vaderland waar hy wortel geskiet het, die Europese stede waar sy gees ontwikkel het en die antieke wêreld wat verantwoordelik is vir die intellektuele ontwikkeling van die skoonheid. Hoewel sy verse nog mank gaan deur die oudmodiese sangerigheid en retoriese dreun daarvan, voeg hy met sy gedigte oor die mitologie en klassieke figure ’n wyer tematiek tot die kontemporêre digkuns by. Van sy gedigte en sketse verskyn in publikasies soos die "Jaarboek van die Afrikaanse Skrywerskring" en word opgeneem in verskeie versamelbundels, insluitende "Die Afrikaanse poësie in ’n duisend en enkele gedigte", "Groot verseboek", "Digters en digkuns", "Tussen die engtes", "Afrikaanse versameling", "Afrikaanse natuurpoësie", "Digters en digsoorte", "Uit ons digkuns", "Afrikaanse letterkunde", "Die junior digbundel" en "My Afrikaanse verseboek".

"Briewe aan Reinhard" is ’n reisverslag oor die Mediterreense lande. Sy aanbieding is in die vorm van intieme briewe, maar ofskoon hy telkens persoonlike herinneringe opdiep, verval hy nie in vervelende besonderhede nie. Die briewe is gerig aan Reinhard Kottich, ’n vroeg gestorwe akademievriend, wat dan ook aanleiding gee tot die titel van die boek. Die hoofdoel van die reisverhaal is om die leser nader te bring aan die klassieke kultuur, maar hy kleur die potensieel ernstige gegewe in met ’n aantal geestige anekdotes. A.P. Grové neem die gedeelte "Oor Athene, onder andere" op in "Trekvoëls", ’n versamelbundel van reissketse.

Haarhoff vertaal "Somer" van C.M. van den Heever in Engels as "Harvest home" en skryf ook enkele werke in Engels om die Afrikaanse taal en letterkunde aan die Engelse wêreld voor te stel, soos "The achievement of Afrikaans" (1934), terwyl sy Oxford-voorlesings gepubliseer word as "Afrikaans, its origin and development" (1936). "The stranger at the gate" is ’n ondersoek na aspekte van eksklusiwiteit en samewerking in antieke Griekeland en antieke Rome, met enkele verwysings na moderne tye.

Met sy aftrede as professor in 1957 word die huldigingsbundel "Roman life and letters: studies presented to T.J. Haarhoff" aan hom oorhandig, ’n boek met vakkundige essays deur kollegas en studente. Hy ontvang eredoktorate van die Universiteit van Kaapstad en die Universiteit van Natal. In 1969 word hy verkies tot erelid van die Suid-Afrikaanse Akademie vir Wetenskap en Kuns.




</doc>
<doc id="104630" url="https://af.wikipedia.org/wiki?curid=104630" title="Angkor Wat">
Angkor Wat

Angkor Wat (Khmer: អង្គរវត្ត "Ângkôr Vôtt", "ângkôr" beteken "stad" en "vôtt" „Tempelkompleks“) is 'n tempelkompleks in Kambodja en die grootste godsdienstige monument in die wêreld. Dit is oorspronklik as 'n Hindoe-tempel vir die Khmer-ryk gebou wat tot die einde van die 12de eeu geleidelik in 'n Boeddhistiese omgeskep is. Dit is deur die Khmer-koning Suryavarman II in die vroeë 12de eeu in Yaśodharapura (Khmer: យសោធរបុរៈ, hedendaagse Angkor), die hoofstad van die Khmer-ryk, as sy staatstempel en uiteindelike mausoleum gebou. In teenstelling met die Shaiva-tradisie van die vorige konings is Angkor Wat aan Wisjnoe toegewy. As die bes bewaarde tempel van die terrein is dit die enigste wat sedert sy stigting 'n beduidende godsdienstige sentrum gebly het. Die tempel is op die top van die hoë klassieke styl van Khmer-argitektuur. Dit het 'n simbool van Kambodja geword, wat op dié land se vlag verskyn en is Kambodja se hoofattraksie vir toeriste.

Angkor Wat kombineer twee basiese planne van die Khmer se tempel-argitektuur: die tempel-berg en die latere galery-tempel. Dit is ontwerp om Berg Meru te verteenwoordig, die tuis van die Devas in die Hindoe-mitologie: binne 'n sloot en 'n buitemuur van 3,6 km is drie reghoekige galerye, elkeen styg bo die volgende op. In die middel van die tempel staan 'n quincunx van torings. Anders as die meeste Angkor-tempels is Angkor Wat na die weste georiënteerde; die geleerdes is oneens oor hierdie betekenis. Die tempel word bewonder vir die grootsheid en harmonie van die argitektuur, sy uitgebreide bas-reliëfs en vir die talle devatas wat die mure versier.

Die moderne naam, Angkor Wat, beteken "tempel-stad" of "stad van tempels" in Khmer; "Angkor" wat "stad" of "hoofstad" beteken, is 'n inheemse vorm van die woord "nokor" (នគរ) wat van die Sanskrit-woord "nagara" (नगर) afgelei is. "Wat" is die Khmer-woord vir "tempel-grond" (Sanskrit: वाट "vāṭa" "omheining").

Angkor Wat is sowat 240 km noordwes van die Kambodjaanse hoofstad Phnom Penh naby Siem Reap en 20 km noord van die Tonlé Sapmeer geleë. Angkor is in 1992 deur Unesco as wêrelderfenisgebied gelys.


</doc>
<doc id="104637" url="https://af.wikipedia.org/wiki?curid=104637" title="Charlie Hofmeyr">
Charlie Hofmeyr

Charles James Hofmeyr (Hanover, 11 Julie 1888 – Kaapstad, 31 Maart 1954) was hoofinspekteur van onderwys in Kaapland en onder meer van 1918 tot 1924 hoof van die hoërskool op Ceres, wat sedert 1949 as die Hoërskool Charlie Hofmeyr bekendstaan. Hy is ook bekend vir die kinderverse wat hy geskryf het.

Charlie Hofmeyr was een van die vyf kinders uit ds. Arend Hofmeyr (1837–1903) van die NG gemeente Hanover se tweede huwelik, met Jane Gray Wright (Skotland, 25 Augustus 1850 – Stellenbosch, 27 Oktober 1940) op 17 Desember 1884 op Somerset-Oos. Hofmeyr was ’n kleinseun van Arend Hermanus Hofmeyr (Kaapstad, 17 April 1802 – Somerset-Oos, 9 Maart 1887) van die landgoed Waterhof in die Kaapse stadskom, ’n kleinseun van die Hofmeyr-stamvader Johann Heinrich Hofmeyr (Ibbenbüren, Münster, Noordryn-Wesfale, 17 Maart, 1721 – Kaapstad, 4 Julie 1805). Die stamvader het twee seuns gehad, Jan Hendrik (1759–1838), van wie Charlie Hofmeyr ’n agter-agterkleinseun was, en Stephanus Johannes Hofmeyr (1760–1826). Die politieke leier Jan Hendrik Hofmeyr was ’n neef van Charlie Hofmeyr se oupa, ’n bekende bankier in die Moederstad.
Voor sy geboorte was sy vader getroud met Louisa Adriana (Wiesie, 1845–1883), met wie hy op 20 Oktober 1868 in die Paarl in die huwelik bevestig is. Sy was een van die sewe dogters van Adriaan Jacobus Louw van die Paarl wat met ’n predikant getrou het, terwyl een van haar drie broers, Attie Louw (1859–1935), 38 jaar lank predikant was van die Heidelberg, Tvl. Danksy dié verwantskap het Charlie Hofmeyr, buiten ds. Attie Louw, nog ses predikant-ooms gehad: prof. Nicolaas Hofmeyr, ds. J.R Albertyn, ds. George Murray, prof. C.F.J. Muller, ds. J.C. Truter, en ds. P.G.J. Meiring. Vyf van sy neefs van Somerset-Oos het predikant geword: Lou, Charlie, John, Georg en Andrew en benewens George Murray, nog vier van sy oom Jan Hendrik se swaers: John, Andrew, William en Charles. Van sy halfbroers uit sy vader se eerste huwelik, het Attie ’n legendariese sendeling in Njassaland geword en Jan ’n mediese sendeling in Noord-Rhodesië. Sy eie broer Willie was ’n tyd lank onderwyser in Njassaland, sy suster Issie het na dieselfde kolonie gegaan waar sy met die sendingboer Frikkie van Eeden getrou het en Lily het deur haar huwelik met ds. Kotie Retief van Njassaland ook die sendingsaak gedien. Sy jongste twee susters, Jeanette en Annie, was albei ongetroud en albei dosent aan die Universiteit van Stellenbosch. Hul moeder was voor haar huwelik skoolhoof van die Bellevue-seminarie (meisieskool) op Somerset-Oos. Sy halfsuster Maria (1875–1971) was getroud met ds. Andrew Murray McGregor, leraar van die NG gemeente Drieankerbaai van 1914 tot 1939, die kerk waarin Charlie Hofmeyr getroud is.

Charles James Hofmeyr was op 11 Julie 1888 op Hanover gebore as een van vyf kinders van ds. Arend Hermanus Hofmeyr (1837-1904) en Jane Gray Wright (1850-1940), skoolhoof van die Bellevue-Seminarie op Somerset-Oos. Sy ma is sy pa se tweede vrou en hulle is op 17 Desember 1884 op Somerset-Oos met mekaar getroud

Ná sy skool- en universiteitsopleiding was Charlie Hofmeyr eers onderwyser aan die hoërskool op Wellington en reeds van 1918 tot 1924 hoof van die hoërskool op Ceres. Hier het hy onskatbare dienste gelewer en dié skool staan dan ook vanaf 1949 gepas as die Hoërskool Charlie Hofmeyr bekend. Die skoolblad van daardie jaar getuig: “Dit is vir ons ’n voorreg om hierdie uitgawe van ons jaarblad op te dra aan mnr. Charlie Hofmeyr.”

Van 1925 af was hy 30 maande lank hoof van die Hoër Seunskool op Malmesbury. Daarna het hy inspekteur van skole geword, agtereenvolgens van kringe in die Karoo en op Humansdorp, in die Paarl en in Kaapstad. In 1938 het hy hoofinspekteur met eerste verantwoordelikheid die toesig oor die opleiding van wit en bruin onderwysers geword. In dié verband het hy tot die besef van die groot behoefte, veral onder laasgenoemdes, aan sy opbouende belangstelling gekom.

Ná sy aftrede in 1948 was hy regstreeks betrokke by die verspreiding van goeie boeke ter aanvulling van die leerplanne van skole.

Hy is op 31 Maart 1954 in Kaapstad oorlede.

Charlie Hofmeyr was getroud met Johanna Wilhelmina Lotter (1892–1974), ’n boorling van Klerksdorp. Twee kinders is uit dié huwelik gebore: Jeanne Hendrina Albertyn (geb. 1919), joernalis in Kaapstad, en Arend Hermanus (geb. 1926), ingenieur in Johannesburg.

Hy skryf versies vir kinders wat in “"Versies vir die kindertuin"” en “"Vir die kinders"” saamgebundel word. Van sy gedigte word opgeneem in Gerrit Komrij se bloemlesing “"Die Afrikaanse poësie in ’n duisend en enkele gedigte"” en ook in “"Nuwe klein verseboek"”, nadat D.J. Opperman vroeër reeds sy gedig “"Die skilpad"” in “"Klein verseboek"” opgeneem het. Hy vertaal en verwerk W. Fouché se skoolhandleidings “"Taal- stel- en spreekonderwys"” vir standerds een tot drie. As samesteller is hy (saam met ander) verantwoordelik vir “"Die Volksleesboek"”.

Die Charlie Hofmeyr Hoërskool op Ceres is in 1949 na hom vernoem.




</doc>
<doc id="104640" url="https://af.wikipedia.org/wiki?curid=104640" title="Justin Trudeau">
Justin Trudeau

Justin Pierre James Trudeau (gebore 25 Desember 1971 in Ottawa) is 'n Kanadese politikus en 23ste eerste minister van dié land ná die Liberale Party se oorwinning in die algemene federale verkiesing op 19 Oktober 2015. Ná sy inswering is hy op een na die jongste premier in die geskiedenis van Kanada (die jongste eerste minister ooit was Joe Clark) en die eerste seun van 'n vorige premier wat dié amp beklee.

Justin Trudeau is die oudste seun van wyle Pierre Trudeau, die 15de premier van Kanada, en sy vrou Margaret Trudeau.

Trudeau het by 'n partytjie in 2001 by die skool waar hy onderwys gegee het in swartgesig verskyn. Die tema van die partytjie was "Arabiese nagte", en Trudeau het 'n tulband en Arabiese kleding aangetrek met sy gesig, nek en hande heeltemal verswart. Op Woensdag, 20 September 2019 het Trudeau aan verslaggewers gesê, "Ek moes dit nie gedoen het nie. Ek moes van beter geweet het en ek het nie. Ek is regtig jammer." Hy is gevra of hy gedink het die foto is rassisties, waarop hy geantwoord het, "Ja, dit was. Ek het dit nie op daardie stadium as rassisties beskou nie, maar nou weet ons van beter."

Trudeau het erken dat hy ook in hoërskool swartgesig gedra het toe hy die Jamaikaanse volksliedjie "Day-O" gesing het, waarvoor hy ook om verskoning gevra het.


</doc>
<doc id="104644" url="https://af.wikipedia.org/wiki?curid=104644" title="Allan Gray Orbis-stigting">
Allan Gray Orbis-stigting

Die Allan Gray Orbis-stigting (Eng.: Allan Gray Orbis Foundation) is ’n Suid-Afrikaanse organisasie sonder winsoogmerk wat hom toespits op die ekonomiese en maatskaplike bevordering van Suid-Afrika deur die ontwikkeling van entrepreneurskap. Soortgelyke stigtings bestaan ook in Namibië, Botswana en Swaziland. Hierdie stigtings bied die Allan Gray-beurs- en genootgeleenthede, onder meer uitgebreide geldelike bystand aan jeug met entrepreneursbelofte in hul onderskeie lande. 

Die stigting is in 2005 gestig deur die filantroop en sakeman Allan Gray, wat entrepreneurskap beskou as ’n integrale deel van ekonomiese vooruitgang van ’n land. Dié beskouing spoor Gray se filantropiese bydraes al die afgelope 35 jaar aan. Die hoofdoelwit van die stigting is die ontwikkeling van entrepreneurs deur die Allan Gray-beurs en Allan Gray-genootskappe. Prof. Jakes Gerwel was tot sy dood in 2012 voorsitter van die stigting.

Allan Gray Limited en Orbis Investment Management, albei deur Gray gestig, finansier die stigting se aktiwiteite. Minstens 7 persent van Allan Gray Limited se belasbare wins word aan die stigting geskenk. Voorts bied ’n bydrae van R1,15 miljard, wat Gray in sy persoonlike hoedanigheid in 2007 geskenk het, verdere finansiële sekuriteit aan die stigting in gevalle wanneer Allan Gray Limited se wins wisselvallig is.

Gehalteonderwys vorm die grondslag van dit wat die stigting wil skep: verantwoordelike entrepreneurs wat ’n groot uitwerking op die samelewing kan hê. Dit word eerstens gedoen deur volle geldelike bystand te verleen aan uitgesoekte kandidate se sekondêre (deur beurse) en/of naskoolse studie (die genootskap). Terwyl die beurshouers en genote akademies ontwikkel, ontvang hulle ook entrepreneurs- en persoonlike ontwikkel as deel van die program. Die stigting wil beurshouers en kandidaatgenote se houding vorm sodat hulle soos entrepreneurs kan begin dink oor alle aspekte van hul lewe en nie net die sakewêreld nie. Hierdie entrepreneursingesteldheid wentel om vyf entrepreneurswaardes.

’n Kultuur van mentorskap word uit die staanspoor gevestig by alle begunstigdes van die stigting. Hulle word gementor deur sogenaamde programbeamptes asook eksterne mentors wat gewoonlik kundiges in hul bedryf is. Sodra kandidaatgenote aan hul universiteit afstudeer, word hulle aangemoedig om werkervaring op te doen. Van hierdie oomblik af staan hulle as Allan Gray-genote bekend.

Behalwe dat hulle nou bekendstaan as Allan Gray-genote, word afgestudeerdes ook lid van die Vereniging van Allan Gray-genote. Hierdie liggaam bemoei hom met hul entrepreneursontwikkeling en moedig ondernemings aan wat entrepreneursvaardighede verg. Voortgesette entrepreneursontwikkeling kan die vorm van nagraadse studie aanneem. Genote wat hul eie sakeonderneming wil begin, kan aansoek doen om finansiering by ’n trust wat spesiaal vir dié doel geskep is.

Die stigting sluit vennootskappe met etlike instellings om sy doelwitte te bereik. Die skoel en universiteite word gekies op grond van die uitstaande gehalte van hul onderrig en die vermoë om kandidaatgenote en genote van hoogstaande gehalte te lewer.

Allan Gray-skoliere word gestuur na een van die 17 skole in die Oos-Kaap, Gauteng, KwaZulu-Natal en die Wes-Kaap: Biskoppe, St. Cyprian’s, die Hoër Meisieskool Rustenburg, Hoër Seunskool Rondebosch, Hoër Meisieskool Collegiate, Hoërskool Grey, Michaelhouse, Maritzburg College, die Onafhanklike Hoërskool Epworth, Hoër Meisieskool Pietermaritzburg, Pretoria Boys’ High School, St Alban-kollege, King Edward VII School, St. Andrew-meisieskool en St. Mary-skool, Waverley.

Allan Gray se kandidaatgenote word in altesaam 10 universiteite in die Oos-Kaap, Vrystaat, Gauteng en die Wes-Kaap geplaas: die Universiteit van Kaapstad, Universiteit van Wes-Kaapland, Universiteit Stellenbosch, Tsiba, Universiteit van Johannesburg, Universiteit van Pretoria, Universiteit van die Witwatersrand, Nelson Mandela Metropolitaanse Universiteit, Rhodes-universiteit en die Universiteit van die Vrystaat.



</doc>
<doc id="104645" url="https://af.wikipedia.org/wiki?curid=104645" title="Allan Gray">
Allan Gray

Allan Gray (Oos-Londen, geboortedatum onbekend) is ’n Suid-Afrikaanse filantroop en sakeman wat in 2013 beskryf is as die tweede rykste mens in Afrika.

Sy welvaart is in Oktober 2013 geraam op VS$8,5 miljard (destyds sowat R85 miljard), wat hom aansienlik ryker gemaak het as bekende welgesteldes in Suid-Afrika soos Nicky Oppenheimer, Johann Rupert en Christo Wiese. Gray laat hom selde afneem, hy staan nie mediaonderhoude toe nie en vermy publisiteit sover hy kan. Daarom word selde oor die rykste Suid-Afrikaner geskryf of berig, al is hy die stigter van een van die suksesvolste finansiële instellings in die land.

Dit is nietemin bekend dat Gray in Oktober 2013 75 jaar oud was en dat hy in Oos-Londen gebore is. Ná sy voorgraadse studie aan die Rhodes-universiteit het hy op die ouderdom van 22 jaar as geoktrooieerde rekenmeester gekwalifiseer en altesaam vier jaar vir die rekeningkundige firma Deloitte in sowel Kaapstad as Johannesburg gewerk. Nadat hy hy 'n ruk lank in Londen was, het hy in 1965 ’n M.B.A. aan Harvard se Sakeskool verwerf. Daarna het hy agt jaar deurgebring by Fidelity Fund Management and Research in Boston, Massachusetts. Ná sy terugkeer in Suid-Afrika in 1973 het hy hom in Kaapstad gevestig en Allan Gray Limited begin.

Hierdie beleggingsmaatskappy het reeds in 2013 sowat R300 miljard se sake behartig namens miljoene kliënte. Nog R200 miljard is destyds bestuur deur Orbis, ’n batebestuursmaatskappy gesetel op Bermuda, waar Gray en sy gesin nou woon, hoewel hy sy Suid-Afrikaanse burgerskap behou het.

Gray het die Allan Gray Orbis-stigting in 2005 gestig omdat hy entrepreneurskap beskou as ’n integrale deel van die ekonomiese vooruitgang van enige land. Dié beskouing spoor Gray se filantropiese bydraes al die afgelope 35 jaar aan. Die hoofdoelwit van die stigting is die ontwikkeling van entrepreneurs deur die Allan Gray-beurs en Allan Gray-genootskappe.

Allan Gray Limited en Orbis Investment Management, albei deur Gray gestig, finansier die stigting se aktiwiteite. Minstens 7 persent van Allan Gray Limited se belasbare wins word aan die stigting geskenk. Voorts bied ’n bydrae van R1,15 miljard, wat Gray in sy persoonlike hoedanigheid in 2007 geskenk het, verdere finansiële sekuriteit aan die stigting in gevalle wanneer Allan Gray Limited se wins wisselvallig is.

'n Vrouekoshuis van Rhodes-universiteit, Allan Gray House, wat in 1992 in gebruik geneem is, is na hom genoem nadat hy of sy maatskappy die geld vir die oprigting daarvan geskenk het. Dit bied huisvesting aan 85 studente en is deel van Drostdy Hall.



</doc>
<doc id="104647" url="https://af.wikipedia.org/wiki?curid=104647" title="Primrose Hill">
Primrose Hill

Primrose Hill is 'n grasbedekte heuwel 78,1 meter (256 voet) bokant seevlak aan die noordekant van Regent's Park in Londen wat sy naam aan die omliggende buurt verleen het. Sy bopunt - een van ses beskermde uitsigpunte in die Britse hoofstad - bied 'n uitsig oor Sentraal-Londen asook Hampstead en Belsize Park in die noorde. Woonbuurte in die omgewing word onder die mees eksklusiewe en duurste adresse in die Britse hoofstad gereken waar baie bekende persoonlikhede eiendomme besit.
Primrose Hill word omring deur welgestelde woongebiede soos St John's Wood in die weste, Swiss Cottage in die noordweste, Belsize Park in die noorde, Chalk Farm in die noordooste, Camden Town in die ooste en Regent's Park net suid van die heuwelpiek.

Die gebied word deur twee moltreinstasies bedien - Chalk Farm in die noordooste en Swiss Cottage noordwes van Primrose Hill. Die Primrose Hill-brug verbind die buurt met die Londense Dieretuin en Regent's Park anderkant die Regent's Canal.


</doc>
<doc id="104651" url="https://af.wikipedia.org/wiki?curid=104651" title="Jac Conradie">
Jac Conradie

Ds. Jacobus Delarey (Jac) Conradie (Klerksdorp, 1 Januarie 1900 – Kaapstad, 17 Maart 1987) was 'n leraar in drie gemeentes van die Nederduitse Gereformeerde Kerk.

Conradie ontvang sy skoolopleiding op Lichtenburg en bekwaam hom daarna aan die Kweekskool op Stellenbosch as predikant. Hy is in 1927 in sy eerste gemeente, Meru, in die destydse Tanganjika, bevestig en bly daar tot hy in 1929 'n beroep aanneem na die NG gemeente Philipstown in die Noord-Kaap. Ook hier sou hy nie lank bly nie, want in 1936 neem hy 'n beroep aan na die NG gemeente Kaapstad (Groote Kerk). In dié destyds groot en belangrike gemeente arbei ds. Conradie die volgende 31 jaar tot sy aftrede in 1967. Drie van sy medepredikante het ook 'n verbasend lang tyd in die Groote Kerk gearbei: dr. Abraham van der Merwe 40 jaar van 1926 tot 1966, ds. J.G. Janse van Vuuren altesaam 32 jaar van 1945 tot 1945 en weer van 1963 tot 1986 en ds. Willie Landman 21 jaar van 1958 tot 1979 terwyl hy ook die eerste direkteur van die NG Kerk se inligtingsburo was.

Ds. Conradie was onder andere voorsitter van die uitvoerende raad van die Reddingsdaadbond en ook lid van die bestedingskomitee van die Reddingsdaadfonds.




</doc>
<doc id="104654" url="https://af.wikipedia.org/wiki?curid=104654" title="Charlie Louw">
Charlie Louw

Charles Robert (Charlie) Louw (Murraysburg, 11 Januarie 1875 – Dennegeur, Somerset-Wes, 19 September 1970) was 'n Afrikaanse sakeman. Selfs nog in die ouderdom van 91, vier jaar voor sy dood, was hy voorsitter van 12 maatskappye, destyds met bates van altesaam R400 miljoen. 

Louw was die negende kind en agtste seun van ds. A.A. Louw, wat ten tyde van sy geboorte predikant was van die NG gemeente Murraysburg (1867 tot 1882). Drie van sy ouer broers het predikant in die NG Kerk geword: Andrew (1862–1956), Abraham (Affie) (1866–1960) en Jimmy (1869–1939). Sy broer Willie (gebore 17 Desember 1870) was 'n Kaapse rebel en is op 23 November 1901 op Colesberg gefusilleer. Nog 'n broer, George (1864–1950), was lid van die Kaapse Wetgewende Vergader vir Colesberg en Jannie (1872–1946) was hoof van die Langlaagte-weeshuis. Hul moeder was Jemima Murray, een van ds. Andrew Murray sr. van die NG gemeente Graaff-Reinet se vier dogters wat met 'n predikant getrou het. Van haar ses broers wat volwassenheid bereik het, het vyf predikant in die NG Kerk geword: John, Andrew, William, George en Charles.

Charlie Louw het sy skoolopleiding aan die Paarlse Gimnasium, waarna hy verder geleer het aan die Victoria-kollege op Stellenbosch. Hierna is hy na Transvaal, waar hy sy klerkskap as ingeskrewe prokureursklerk in Pretoria gedoen het. 

In 1903 het hy op Ermelo begin praktiseer, waar sy vennoot kol. W.R. Collins was, jare lange lid van die Wetgewende Vergadering vir Ermelo. Op Ermelo is Louw getroud met Maria Stolp, 'n dogter uit 'n handelsfamilie van die Rand. Die gesin het in 1916 na Kaapstad verhuis. In die Kaap het Louw hom vir die uitbou van talle Afrikaanse sakeondernemings beywer. Hy was 'n stigter van Santam sowel as Sanlam. In 'n stadium was hy voorsitter van hierdie twee maatskappye en van Federale Volksbeleggings Beperk (wat hy help oprig het) en Trust Bank, asook visevoorsitter van Nasionale Pers. In 1956 het die Universiteit van Stellenbosch 'n D.Comm. honoris causa aan hom toegeken. In die ouderdom van 95 was hy steeds voorsitter van Homes Trust Life en McManus Bros., direkteur van Naspers, die Trust Bank en Federale Volksbeleggings. Hy was die doyen van Afrikaanse sakelui en in 1968 het die Suid-Afrikaanse Akademie vir Wetenskap en Kuns die Frans du Toitprys vir ekonomiese prestasie aan hom toegeken. 

Louw het hom nie net beywer om Afrikaans sy regmatige plek in die sakewêreld te gee nie, maar het ook op ander terreine waardevolle diens aan veral die Afrikaanse gemeenskap gelewer. Reeds in 1916 het 'n voorbrand gedoen vir die oprigting van 'n Afrikaanse hoërskool in die Moederstad en dit was grotendeels aan sy ondernemingsgees te danke dar 'n begin gemaak is met 'n klas van vyf kinders wat later die alombekende Laer- en Hoërskool Jan van Riebeeck geword het.

Van Charlie Louw is gesê hy was iemand van die hoogste integriteit wat eweseer waardeer is vir sy leierseienskappe as sy sakevernuf.



</doc>
<doc id="104657" url="https://af.wikipedia.org/wiki?curid=104657" title="Helena Lochner">
Helena Lochner

Helena Johanna Francina Lochner (distrik Moorreesburg, 15 September 1892 – Bloubergstrand, 15 Julie 1951) was 'n Afrikaanse skrywer en illustreerder van leesboekies vir jong kinders. Haar skrywersnaam was Helena J.F. Lochner.

Eindelik is 62 boekies met meer as honderd van haar verhaaltjies gepubliseer met oorspronklike stories wat Lochner self geïllustreer het, onder meer "Tafelberg se kleed" (1935), "Drie ou broertjies" (1935), "Die dom varkie" (1937) asook "Vrolike versies" (1935). Die boekies het gewoonlik 'n gekleurde buiteblad met 'n skets deur Lochner gehad en illustrasies en groot druk binne. Buiten skryfwerk was haar groot belangstelling reis. Sy was byvoorbeeld die enigste wit vrou wat die gebalsemde lyk van die patriarg van Siam aanskou het. Ook kon sy onder haar vriende van die vooraanstaande mense van Suid-Afrika tel. Sy het self op ’n keer vertel hoe George Bernard Shaw haar een aand gehelp het om haar kamerdeur in ’n hotel in Seepunt oop te breek toe sy dit per ongeluk gesluit het.

Lochner was die 10de van Johannes Tobias (Jan) en Helena Johanna Francina Lochner se 14 kinders. Sy is in die Swartland gebore, waar haar belangstelling in stories ontstaan het na aanleiding van die verhale wat die slawenageslag op hulle familieplaas saans vertel het, maar toe sy ses jaar oud was, het die gesin Somerset-Wes toe verhuis waar hulle skuins oorkant die plaaslike NG gemeente se destydse pastorie gewoon het. Somerset-Wes se predikant van 1891 tot 1936 was ds. P.J. Pienaar, wat getroud was met Henrietta Christiane Neethling, die sewende van ds. en mev. J.H. Neethling se 12 kinders en ’n kleindogter van ou ds. Andrew Murray van Graaff-Reinet. Ds. en mev. Pienaar het 13 kinders gehad, van wie een seuntjie in sy geboortejaar (1903) oorlede is en die jongste seun, Leon, in Februarie 1928 toe hy 20 jaar oud was. Van die oudste vier kinders, almal seuns en almal min of meer tydgenote van Helena Lochner, was een later skoolhoof op Caledon, een hoof van Mowbray se opleidingskollege en een onderwyser, staatsamptenaar en sakeman. Een van die Pienaar-dogters, Henrietta Cecile, was van 1922 tot 1937 getroud met dr. J.L.B. Smith, die Suid-Afrikaanse igtioloog, wat beroemd geword het nadat hy die selakant geïdentifiseer het.

Op tienjarige leeftyd het Helena Lochner reeds toneelstukkies geskryf wat die Lochner- en Pienaar-kinders in die pastorie se eetkamer opgevoer het waar die groot eetkamertafel as verhoog vir hul opvoerings gedien het. Reeds hier, so skryf Kay Carter in "Die Huisgenoot" van 26 Januarie 1951, het sy uitgeblink as "onderwyseres", want "die kleintjies moes die toneel speel soos sy dit vir hulle voorsê, of glad nie".

Op Somerset-Wes het Helena eers na 'n voorbereidende skooltjie gegaan en vanaf haar sewende jaar na dieselfde "groot skool" waar haar broers en susters ook hul skoolonderrig ontvang het. Nadat sy op Somerset-Wes gematrikuleer en daarna 'n onderwysdiploma verwerf het, het sy 'n jaar lank onderwys gegee op die plaas De Keur by Ceres. Die volgende twee jaar was sy onderwyseres op Simondium naby die Paarl en eindelik 24 jaar lank kindertuinonderwyseres in die Strand. In 1938 het sy met vervroegde pensioen afgetree en enkele jare 'n ouderwetse huis op die rotse by Bloubergstrand gekoop omdat sy lief was vir die see.

Sy het vir haar vader en moeder gesorg tot albei se dood. Dit sowat as die onverwagte dood van haar verloofde, die portret skilder George Crosland Robinson (1858–1930), het daartoe bygedra dat sy nooit getrou nie, hoewel sy ten tyde van Robinson se dood reeds 37 jaar oud was. Hy het haar aangespoor om haar illustrasietalent te ontwikkel. Sy was baie lief vir kinders, wat haar "auntie Molly" genoem het en vir reis. In 1930 en weer in 1937 het sy 'n uitgebreide reis onderneem waartydens sy 'n studie van die kinderlektuur van ander lande gemaak het. In bogenoemde uitgawe van "Die Huisgenoot" het sy van een van haar reise vertel: "Toe ek in 1937 na die Ooste gereis het, was dit in ’n boot van die Holland-Afrika-lyn. Die kaptein en offisiere het maar aangeneem da ek ’n dame van Engelse afkoms is en saans aan die eettafel was hulle nie so versigtig soos hulle in ander omstandighede sou gewees het nie. Die grappies wat hulle vertel het, was nie juis bedoel vir die ore van ’n dame nie. So kon dit egter nie aangaan nie. So teen die vyfde dag steek ek los met ’n toesprakie in Hollands. Jong, jy moet hulle gesigte gesien het. Hulle wou my met alles geweld oorboord smyt."

Van omstreeks die ouderdom van 10 jaar af het sy kinderstories vir haar eie plesier geskryf. As onderwyseres het sy gereeld stories uitgedink om vir haar klas te vertel. Haar eintlike skrywersloopbaan het begin in 1926 – sy was nagenoeg 34 jaar oud – toe adv. J.H.H. de Waal 'n artikel van haar na "Die Huisgenoot" gestuur het sonder haar medewete. Vyf-en-twintig jaar later het sy in dié tydskrif vertel hoe dit gebeur het: "Ek was nog maar jonk toe ek begin skrywe het. Party artikels en storie het ek bewaar, ander verwaarloos. Maar eendag kom oom Jannie de Waal, die skrywer van "Johannes van Wyk", my besoek, en onderwyl ons so sit en tee drink, tel hy ’n tekening van my op wat eenkant op die tafel lê. 'Het jy dit gedoen, Molly?' vra hy. Ek sê toe: 'Ja, dit is een van baie.' 'Maar Molly, as jy so goed kan teken, behoort jy ook te skrywe.' Ek lag en vertel hom dat ek al baie geskrywe het om my besig te hou. Hy vra my toe om hom net een artikel te wys. Onder die stoelkussing was juis een waarmee ek net klaar was, en dié het ek hom gegee. Nadat hy dit deurgelees het, steek ek dit weer onder die kussing weg. 'Molly, stuur dit na die Pers,' sê hy. 'Ag, oom Jannie, hulle sal dit nooit plaas nie.' Hy kyk my ewe ernstig aan en sê: 'Kom ek wed jou.' 'Goed,' sê ek. 'Ek sal jou ’n doos van die duurste sigare gee indien dit geplaas word, maar as die artikel terugkom, gee jy my ’n groot doos sjokolade.'

"Reken, ek vergeet toe alles daarvan. ’n Paar weke daarna kry ek ’n brief van die redakteur van "Die Huisgenoot" waarin hy my meedeel dat my artikel geplaas sal word, en my vra of ek nie meer wil skrywe nie. My eerste gedagte was dat ’n gruwelike fout begaan was, want ek het mos nie iets aan "Die Huisgenoot" gestuur nie. Adv. De Waal bel my toe ’n kort tydjie daarna en vra of ek my artikel in "Die Huisgenoot" gesien het. Ek was so verbaas dat ek nie kon antwoord nie. 'Ja, Molly,' sê hy, 'ek het jou artikel gesteel onder die stoelkussing, dit ’n titel gegee en ingestuur. Baie geluk ook; jy skuld my ’n doos sigare.'" Lochner vertel adv. De Waal het haar weer kom besoek en haar vertel "hoe nodig my land Afrikaanse skrywers het, dat die tyd nou ryp was vir my om my deel by te dra. Toe skrywe ek eers ’n paar artikels vir grootmense, maar besluit somaar een dag dat ek liewer kinderstories wil skrywe." So het sy help voldoen aan die geweldige behoefte aan geskikte Afrikaanse kinderlektuur.

Haar eerste kinderverhaal, "Ou Koning van Klou", het eers as vervolgverhaal in "Die Jongspan" verskyn en is in 1930 in boekvorm uitgegee, die eerste Afrikaanse kinderboek wat die skrywer self geïllustreer het. Hierna het nog sowat 60 verhaaltjies die lig gesien, soms enkelstaande, soms in kleiner of ook omvattender bundels. Ná haar aftrede as onderwyseres kon sy haar voltyds aan haar skryfwerk wy. Altesaam 62 van haar boekies is gepubliseer wat meer as honderd verhaaltjies bevat het.

Danksy haar reise en biblioteeknavorsing kon Helena Lochner die afdeling "Kinders van die wêreld" in die "Afrikaanse Kinderensiklopedie" skryf. 'n Stokperdjie was om sprokies en legendes van ander lande te versamel.

Baie van haar verhaaltjies is ná haar dood, in die ouderdom van net 57 jaar, heruitgegee, onder meer drie groot versamelbundels: "Sprokieland" (1969), "Kinderland" (1969) en "Kammaland" (1970). Sy het ook verhale van heldefigure uit die Suid-Afrikaanse geskiedenis oorvertel, soos "Die held Woltemade" (1935), en ou volksverhale wat sy gehoor het, baie daarvan by bruin mense, onder meer "Hoe die sprinkane horinkies gekry het" (1932) en "Tafelberg se kleed" (1935). Die oorgrote meerderheid was fantasieverhale. Soms het sy mense of diere denkbeeldige eienskappe gegee, byvoorbeeld in "Die geleende velskoen" (1932), "Ou tante Langtand" (1932), "Drie ou broertjies" (1935) en "Die dom varkie" (1937). Soms het die verhaaltjies oor koninklikes gehandel, soos "Die prinses se pêrels" (1931) en soms denkbeeldige karakters, byvoorbeeld "Die heks in die hooimied" (1935), "Donsie en die dwergie" (1937) en "Die honger draak" (1937). Elsabe Steenberg skryf in die "Suid-Afrikaanse Biografiese Woordeboek" dit is verkeerd om te beweer dat Lochner sprokies geskryf het, al het sy sommige verhaaltjies self so genoem, byvoorbeeld "Die vuurvreter" (1932), "Die wit duif" (1935) en "Pannekoekland" (1943). "Haar fantasiefigure besit nie simboliese reikwydte nie en spreek dus nie tot die onderbewuste van die kind soos die egte sprokie nie." Tog is daar al by geleentheid na haar verwys as "Afrikaans se Hans Christian Andersen".

Oor die skryfproses het Lochner kort voor haar dood gesê: "Dit was eienaardig, maar ek het nooit nodig gehad om hierdie stories uit te dink nie. Hulle het somaar so vanself gekom. Selfs wanneer ek in die nag wakker word, kry ek ideë. As ek te vaak is om op te staan en papier te soek, maak ek die aantekeninge teen die wit tafeltjie waarop die lamp staan. Môre vroeg, wanneer ek wakker word, skryf ek dan my storie." Sy het destyds erken dat sy soms ook die wind van voor gekry het. "Dit het soms opdraand gegaan. Die uitgewers wou nie instem dat groot druk vir die kleintjies absoluut nodig is nie. Ook het hulle gesê dat gekleurde illustrasies te duur vir die Pers is."

Steenberg skryf: "Vir die Afrikaanse kinderliteratuur het Helena Lochner baanbrekerswerk gedoen – nie net omdat sy met haar gewilde stories in 'n dringende behoefte voorsien het vir die verskyning van kinderboeke wat werklik vir "kinders" geskik sou wees. Sy het ingewikkelde en abstrakte woorde vir kleuters vermy en deur die gebruik van koppeltekens lang woorde makliker leesbaar vir die kleintjies gemaak. Sy het daarvoor gesorg dat haar boeke in groot druk verskyn het en van gekleurde buiteblaaie en genoeg illustrasies, wat sy self gemaak het, voorsien was. Deur haar lewe het sy haar onvermoeid beywer vir groter erkenning van die kinderboek as onontbeerlike deel van 'n volk se literatuurskat."

Prof. F.E.J. (Fransie) Malherbe skryf in die "Standard Encyclopaedia of Southern Africa" Locher se stories was vol lewe en humor en hoewel elke verhaaltjie 'n morele lessie bied, irriteer dit nooit en weerspieël elkeen die sonnige geaardheid van sy skrywer. Steenberg skryf egter: "Literêr is Helena Lochner se werk nie besonder hoogstaande nie. Haar groot waarde as skryfster is daarin geleë dat sy die skamele kinderlektuur van haar tyd beduidend aangevul het en daarvoor gesorg het dat die kinderboek sterker onder die algemene aandag, en veral dié van uitgewers, gekom het."

'n Straat op Vanderbijlpark, Gauteng, heet Helena Lochnerstraat.

Werke uit haar pen sluit in:



</doc>
<doc id="104661" url="https://af.wikipedia.org/wiki?curid=104661" title="R58 (Suid-Afrika)">
R58 (Suid-Afrika)

Die R58 is een van die Noord- en Oos-Kaap se provinsiale paaie in Suid-Afrika. Dit begin by die N1 in Colesberg in die Noord-Kaap, kruis die N6 deur Aliwal-Noord, en gaan voort tot waar dit by die R56 aansluit in Elliot.

Dorpe op die roete van die R58 sluit Colesberg, Norvalspont, Venterstad, Burgersdorp, Aliwal-Noord, Lady Grey, Barkly-Oos en Elliot in.



</doc>
<doc id="104671" url="https://af.wikipedia.org/wiki?curid=104671" title="Eerste Dame">
Eerste Dame

Eerste Dame is die nie-amptelike titel wat toegeken word aan die eggenote van 'n staatshoof, burgemeester of uitvoerende hoof. Dit kan ook gebruik word om 'n vrou te beskryf wat die bopunt van haar beroep of 'n bepaalde kuns bereik het. As die president 'n vrou is, word haar eggenoot soms die Eerste Heer genoem, maar in sommige gevalle het die eggenoot nie 'n spesifieke titel nie. Die staatshoof se gesin word soms die Eerste Familie genoem.

Die rol van die Eerste Dame verskil van land tot land. Moontlike take wat van so 'n persoon verwag word, sluit in: die reël van byeenkomste, om haar man op internasionale reise te vergesel, om as hoof van liefdadigheidsinstellings te dien.

Die term Eerste Dame is 'n direkte vertaling van die Italiaanse prima donna, die vroulike hoofrol in 'n opera, of 'n pretensieuse man of vrou.

'n Paar voorbeelde van Eerste Dames ter illustrasie:

Eerste Dames van Suid-Afrika:


</doc>
<doc id="104672" url="https://af.wikipedia.org/wiki?curid=104672" title="Karpale tonnelsindroom">
Karpale tonnelsindroom

Karpale tonnelsindroom is 'n mediese toestand waar die middelste senuwee ("nervus medianus") in die pols vasgeknyp word. Hierdie senuwee loop vanaf die voorarm deur 'n opening in die handwortel na die palm. Hierdie opening word die karpale tonnel genoem. Karpale tonnelsindroom tree in wanneer die weefsel in en om die karpale tonnel geswel is.

Die simptome is dikwels uiteenlopend en toon oorvleueling met ander afwykings. As gevolg hiervan kan 'n diagnose dikwels nie na gelang van die simptome alleen gemaak word nie. Elektromiografie (EMG) van die betrokke spiere is nodig om karpale tonnelsindroom te bevestig.

Nadat daar vasgestel is dat die senuwee wel vasgeknyp is, kan daar sjirurgies ingegryp word om die druk op die senuwee te verlig. Karpale tonnelsindroom is een van die meer algemene neurologiese versteurings in die bevolking. Dit kom meer algemeen by vroue as by mans voor.

Tipiese simptome:

Die behandeling hang van die ernstigheid daarvan, die duur van die probleem, werksomstandighede en die pasiënt se voorkeure af. Met langdurige en ernstige simptome bied 'n operasie die beste uitweg. Dit is 'n goed gedefinieerde behandeling waarmee 90% van die pasiënte genees word. Die operasie word meestal deur 'n ortopediese chirurg, 'n neurochirurg of 'n plastiese chirurg uitgevoer. Daar is nie voldoende bewyse om te bevestig dat konserwatiewe terapie (soos fisioterapie, inspuitings met kortikosteroïede, nagtelike spalke of ergonomiese aanpassings) op die lang termyn effektief is nie.


</doc>
<doc id="104674" url="https://af.wikipedia.org/wiki?curid=104674" title="NG gemeente Stellenbosch">
NG gemeente Stellenbosch

Die NG gemeente Stellenbosch is die tweede oudste gemeente van die Nederduitse Gereformeerde Kerk in Suid-Afrika.

Die gemeente is, net 21 jaar ná die NG gemeente Kaapstad, gestig deur ds. Johannes Overney wat van Kaapstad af gekom het om die eerste diens te hou "in een der beste gelegene en bekwaamste "Vrijmans Woningen"" op Sondag 13 Oktober 1686, by welke geleentheid hy gepreek het oor Jesaja 52:7: ""Hoe liefelijk zijn op de bergen de voeten desgenen, die het goede boodschapt, die den vrede doet horen; desgenen, die goede boodschap brengt van het goede, die heil doet horen; desgenen, die tot Sion zegt: Uw God is Koning."" In die namiddag het hy drie kinders gedoop. As konsulent het hy die gemeente elke drie maande besoek en intussen is die dienste waargeneem deur die sieketrooster Mankadan. In Januarie 1687 is die eerste kerkraad aangestel, bestaande uit een ouderling en een diaken. Die diaken was Dirk Coetzee.

Die hoeksteen van die eerste gebou is gelê in Februarie 1687. Danksy die lieflike samewerking van die gemeente en groot hulp verleen deur goewerneur Simon van der Stel, deur wie die dorp aangelê en na wie dit ook genoem is, kon dié kerkie reeds op 19 Oktober 1687 ingewy word deur ds. Johannes van Andel van Kaapstad. Die teks waaroor hy gepreek het, was Numeri 6:23–27. Dit was geleë in die teenwoordige Kerkstraat op die erf waar die ou Wium-losieshuis later gestaan het, en in die omgewing daarvan is met verbouings etlike lyke uitgegrawe, aangesien dit destyds gebruiklik was om mense van enige onderskeiding binne-in die kerk te begrawe. Hierdie getroue leraar het begin met sending en onderwys onder die slawe en onderhoriges, maar dit was hom nie beskore om die kerk se inwyding by te woon nie, aangesien hy op 5 Mei daardie jaar oorlede is, 'n slagoffer van die koors (bedoelende waarskynlik malaria).

Die eerste notule van die gemeente wat behoue gebly het, en wat bes moontlik ook die heel eerste is, is dié van 15 Oktober 1697. In dieselfde jaar kon ds. Petrus Kalden van Kaapstad aan die Klassis van Amsterdam rapporteer: "Die gemeente aan Stellenbosch groei daagliks aan en het nou oor die 50 lidmate, na wie ek my vier maal per jaar begeef om die sakramente aldaar te bedien, wat tydens my afwesigheid deur 'n sieketrooster waargeneem word "zoodat deze plaets door verloop van tijd zeer aanzienlik staan te worden, nemende alle jaeren in Leeden toe, tot welke de Algenoegsame Godt zijn seegen wil vergunnen en ons bestralen met zijn genade en gunstige tegenwoordigheyt"." 
Voor die aanstelling van ’n vaste leraar is die dienste van tyd tot tyd waargeneem deur die predikante van die Kaap die Goeie Hoop en dié van Drakenstein (gestig 1891), naamlik ds. E.F. le Boucq, een van die ywerigste leraars van destyds. Onder die konsulent, ds. Petrus Kalden, het die gemeente slegs 50 lidmate getel.

Die eerste predikant, wat uit Holland as vaste leraar aangestel is, was ds. Hercules van Loon (1700–'04). Hy het in Maart 1700 uit sy vaderland aan die Kaap aangekom en die diens op Stellenbosch aanvaar waartoe hy deur die bewindhebbers in Holland benoem is. Hy is, waarskynlik in Holland, getroud met Maria Engelbregt. Hulle het hul testament op 14 Mei 1700 gemaak en hul eersteling, Philippus, is op 28 Mei 1703 gedoop. Van ds. Van Loon se werk is min bekend, maar blykbaar het hy dit met ywer aanvaar.

Op 26 Junie 1704 het ds. Van Loon tragies aan sy einde gekom. Op daardie dag het hy van sy plaas, digby Stellenbosch geleë, na sy huis gery en sy keel met 'n pennemes afgesny. Niemand het ooit geweet wat hom in wanhoop laat verval het nie. Hierna het sy weduwee dit moeilik gehad. Die politieke raad het haar op 10 Maart 1710 as "doodgrawer" (grafgrawer) aangestel. Op 27 Julie daardie jaar is sy deur ds. H. Beck hertrou met die sekunde Willem Helot, 'n wewenaar. Hy het ná die dood van goewerneur Louis van Assenburg as waarnemende goewerneur opgetree van Desember 1711 tot 28 Maart 1714, toe die nuwe goewerneur bevestig is. Helot is in Mei 1714 oneervol as sekunde ontslaan en na Holland teruggestuur, waarheen Stellenbosch se eerste predikantsvrou hom waarskynlik vergesel het.

Ds. Henricus Beck (1704–'26) is in 1701 deur die Klassis van Amsterdam na die Kaap gestuur as opvolger van ds. Pierre Simond van Drakenstein. Die grootste gedeelte van sy gemeentelede was Franssprekend; daarom is juis ds. Beck uitgesoek, want hy was Frans besonder goed magtig. Sy opdrag was om in Hollands te preek, maar om met huisbesoek, waar nodig, Frans te praat. Hy het op 13 April 1702 in die Kaap aangekom en is in Mei na Drakenstein. Ná 'n moeilike dienstyd daar is ds. Beck in 1704 ná ds. Van Loon se selfdood na Stellenbosch verplaas, maar hy het nog tot 1707 elke 14 dae die dienste op Drakenstein waargeneem. Op Sondag 13 Februarie 1707 is hy op Stellenbosch deur ds. Kalden in die huwelik bevestig met Johanna Constantia Elsevier, gebore op Ceylon in 1685. Sy was 'n dogter van die sekunde Samuel Elsevier. 

Ds. Beck het die teenwerking en verdagmaking van mense uit die anti-Van der Stel-groep ondervind. Meermale het van hulle sy lewe versuur en allerhande beskuldigings teen hom ingebring, maar telkens is hy, ook deur die nuwe bewind wat op dié van Willem Adriaan van der Stel gevolg het, eervol gehandhaaf. Met W.A. van der Stel se val op 16 April 1707 – dus twee maande ná ds. Beck se huwelik – het daar 'n algehele verandering in die Kaap se bestuur gekom. Dit was nie alleen die goewerneur wat teruggeroep is nie, maar ook ander persone, onder wie die sekunde Samuel Elsevier, ds. Beck se skoonvader, en ds. Petrus Kalden. Dit was vir ds. Beck netelig. In Stellenbosch en Drakenstein het die anti-Van der Stel-groep vergeefs probeer om hom ook in die moeilikheid te bring, en toe is hy deur die nuwe bewind gelas om die dienste aan die Kaap in die plek van ds. Kalden waar te neem. Naas die opregtheid van die duiwe het hy ook die versigtigheid van die slange nodig gehad, veral met die onrusstoker ds. Le Boucq by hom. Maar hy het hom in al die moeilikhede gehandhaaf en kon ook sy deel bydra om 'n mate van kalmte te weeg te bring. Tot by die koms van ds. D'Ailly in 1708 het ds. Beck alleen gestaan in die bearbeiding van al drie die gemeentes. Dit was 'n moeilike taak in hierdie tyd toe die vlamme van twis en partyskap verterend na alle kante uitgeslaan het. 

Nadat ds. Johannes Godefridus D'Ailly op 5 Februarie 1708 sy intreepreek in Kaapstad gehou het, en ds. Beck self sy afskeidspreek, is laasgenoemde na Stellenbosch terug. Maar ná ds. D'Ailly se dood in 1726 is hy weer na die Kaap verplaas en het tot die einde van sy dienstyd die bediening daar vervul. Hy het die werk bly doen tot hy in 1729 ""weegens zijn hooge jaaren, swak lighaam en swakke memorie"" sy ontslag aangevra het, wat hom dan ook in 1731 eervol verleen is, met behoud van sy traktement. Ondanks sy hoë ouderdom was hy tog nog gewillig om preekbeurte waar te neem wanneer dit nodig was. Hy het blykbaar 'n ouer indruk gemaak as wat hy jare getel het. O.F. Mentzel, wat in die jare 1733–1741 aan die Kaap gewoon het, praat van hom as 'n grysaard van ongeveer 80 jaar. Hy het as liefhebbery 'n paar kanonnetjies in sy tuin gehad wat hy met feestelike geleenthede afgevuur het. Toe hy sy tuin verkoop, het hy versoek dat hulle nog 'n keer met kruid gelaai en afgeskiet word. Sy vrou is voor hom oorlede en daar was nie kinders nie. Ook sy suster wat in 1726 weduwee geword het, is voor hom oorlede. Hy was dus eensaam toe hy self in Junie 1755 die weg van alle vlees gaan. In sy testament het hy die kinders van sy suster gedenk en aan 'n paar slawe vrylating gegee. Aan die diakonie het hy 50 ryksdaalders bemaak.

In ds. Beck se dienstyd is ’n nuwe kerk ingewy op dieselfde plek waar die teenswoordige gebou staan. Die eerste kerkgebou, in 1687 opgerig en reeds in 1689 vergroot, het in 1710 afgebrand in ’n brand wat die hele dorp op drie huise na in puin gelê het nadat die slaaf van landdros Samuel de Meurs gebied is "om vuur in die vertrek te brengen". Intussen is die dienste gehou in die pastorie en in ’n "pershuize" wat behoort het aan die heemraad Jan Botma. Transport van die stuk grond vir kerk, voorhof en begraafplaas is verleen 3 Julie 1717 deur goewerneur Mauritz Dusques de Chavonnes. Die gemeente Kaapstad, wat destyds oor £9 300 beskik het, het ’n lening gegee en deur buitengewone kollektes moes die koste gedek word sodat die kerk eers in 1722 voltooi kon word, maar sonder solder, vloer, orrel of konsistorie ingewy is, toe die lidmaattal, ná 36 jaar, steeds niks meer as 60 getel het nie. 

Die gemeente het in die begin veel gelei weens lang vakatures. Toe ds. Beck in 1726 na Kaapstad verplaas word, is die dienste op Stellenbosch gedurende die sewe jaar lange vakature waargeneem deur die diensdoende predikant van Drakenstein. Dit het skadelik op albei gemeentes ingewerk en daartoe aanleiding gegee dat laasgenoemde se kerkraad in 1729 aan die Klassis van Amsterdam geskryf het om hulle in te lig oor die las wat dit vir Drakenstein se gemeente meegebring het dat hul predikant, ds. Lambertus Slicher, wat ses uur te perd van Stellenbosch af gewoon het, genoodsaak is om langs berge en dale, oor moeilike weë, derwaarts te ry, en dit, veral in die winter, vir die leraar ’n groot ongerief veroorsaak het; daarom het die kerkraad die klassis versoek om ’n leraar vir Stellenbosch te beroep en uit te stuur. Die jaar daarna het ook Stellenbosch se kerkraad aan die klassis geskryf om eerbiedig ’n leraar te versoek en in 1732 skryf albei kerkrade saam: "Die versoek wat ons meermale gerig het om ons gemeentes van leraars te voorsien, word ons nou genoodsaak om opnuut te rig. Allereers versoek ons smekend ’n leraar vir die gemeente van Stellenbosch, wat reeds omtrent sewe jaar herderloos is tot groot nadeel van die gemeente sowel as die opgroeiende jeug, asook tot skade van die diakonie, wat vir die gemeente ’n bron van groot droefheid is." 

Gevolglik was die gemeente se blydskap groot toe eindelik later daardie jaar ds. Salomon van Echten as vaste leraar aangestel word en met sy werksaamhede kon begin. Ongelukkig het die regering hom reeds in 1736 na Drakenstein verplaas, met die verstandhouding dat hy die Stellenbosse gemeente moes bly waarneem tot tyd en wyl die Here XVII die vakante leraarsamp weer met ’n leraar sou vul. Ds. Van Echten is in 1706 in Haarlem gebore en het in Groningen studeer en daarna in Leiden, waar hy op 18 September 1727 as student ingeskryf het. In 1732 het die Klassis van Amsterdam hom as predikant vir die Kaapse Kerk beroep en, nadat hy die beroep aangeneem het, is hy op 7 April deur die klassis peremtoir geëksamineer, met handoplegging georden en ’n tydjie later het hy en sy vrou, Jacobina Geerards, na Suid-Afrika vertrek met die "Carssenhof", waar hulle in November aangekom het. 

Hy het op 30 November 1732 sy eerste preek aan die Kaap gelewer en op 6 Desember sy werk op Stellenbosch aanvaar. Ds. Van Echten het nie net uit ’n deftige kring gekom nie; hy was self ook baie deftig. Van hom is die volgende beskrywing nagelaat: "’n Baie aangename beminlike en agtenswaardige, daarby ook baie beleefde predikant ... Met gepoeierde hare en wit handskoene het hy altoos op die kansel gestaan. Sy stem het ’n baie aangename tenoorklank gehad. Sy rede was beknop, bondig en stigtelik, ook vir ieder verstaanbaar. Ek het eenmaal ’n preek van hom gehoor oor die weinige woorde: ""Zijn bloed kome over ons en onze kinderen,"" wat ek my lewe lank nie sal vergeet nie en ook nie wens om te vergeet nie." Ds. Van Echten was ook bekwaam. In 1748 was hy skriba, in 1749 praeses en in 1752 weer skriba van die gekombineerde kerkvergadering. 
Hy is in 1736 na Drakenstein verplaas, waar sy moeilikhede groot sou wees, en het op 11 April van Stellenbosch afskeid geneem.

Ná ’n vakature van nagenoeg drie jaar het ds. Wilhelm van Gendt (1738–'44) na Stellenbosch gekom. In sy tyd het die kerkraad bestaan uit Jacob Cloete, J. de Wet, J.S. Myburgh en A. Faure. Ds. Van Gendt het hier gearbei tot hy in 1744 tot hoër diens opgeroep is. Min is bekend van sy verblyf in Suid-Afrika. Hy het einde 1738 aan die Kaap aangekom en op 3 Desember 1738 die kerkraad van Stellenbosch ontmoet en sy werk alhier begin. 

Ds. Van Gendt het ’n dogter en twee seuns gehad en laasgenoemde twee in 1741 Holland toe gestuur vir hul opvoeding. Blykbaar was hy ’n rustig arbeidsame predikant, wakker en bekwaam. Sy vrou is op 12 Desember 1737 in Holland oorlede en op 8 Maart 1739 tree hy aan die Kaap in die huwelik met Catharina Groenewald, wat skaars 20 jaar oud en dus heelwat jong as haar man was. Sy geboortedatum is onbekend, maar dit was vermoedelik tussen 1685 en 1690. Uit dié huwelik is ’n seun en dogter gebore. Ds. Van Echten is in die nag van 9 op 10 Oktober 1744 op Stellenbosch oorlede. Sy weduwee het ná sy dood met Johannes Cats getrou. 

Die kerkraad het die Klassis van Amsterdam dadelik van die predikant se afsterwe in kennis gestel, maar weens die skaarste aan leraars kon hulle nie dadelik aan die versoek voldoen nie. Eers op 26 September 1747 is weer ’n vaste leraar aangestel in die persoon van ds. Eduard Arentz. Gedurende die vakature is die dienste op Stellenbosch om die beurt waargeneem deur ds. Van Echten van Drakenstein en ds. Petrus van der Spuy van die Kaapse gemeente, die eerste Afrikaner wat predikant geword het. 

Ds. Arentz is op 7 April 1747 deur die Klassis van Amsterdam as predikant vir die Kaap bevestig en daarna het hy op 23 April in De Meern sy afskeidspreek gehou oor Handelinge 20:32: ""En nu, broeders, ik bevele u Gode, en den woorde Zijner genade, Die machtig is u op te bouwen, en u een erfdeel te geven onder al de geheiligden."" Daarna het hy saam met sy vrou, Sara Christina van Steenwyk, en vier kinders na die Kaap vertrek. By sy aankoms het die goewerneur hom as predikant van Stellenbosch benoem, waar hy op 26 November 1747 sy intreepreek gelewer en sy werk aanvaar het. 

Op die gekombineerde kerkvergadering van Januarie 1749 het ds. Meiring van Swartland besware teen ds. Arentz ingebring. Hy het naamlik op sy reise deur die gemeente, wat baie uitgestrek was, kinders aan die huise gedoop waarvan die ouers onder die gemeente Swartland geval het, en dit terwyl die gekombineerde kerkvergadering die vorige jaar bepaal het dat sulke huisdope net in uitsonderlike gevalle kon geskied en dan nog altyd in die aanwesigheid van twee kerkraadslede. Ds. Arentz wou hê die reëling moes verander word om die mense meer gemak te besorg. Maar die vergadering wou dit nie verander nie en het verklaar dat ds. Arentz onreëlmatig gehandel het en het hom vermaan om hom voortaan van sulke onbehoorlike optrede te weerhou. Ds. Arentz is op 8 Julie 1749 in die bloei van sy jare oorlede nadat hy skaars 11 jaar vantevore, in 1738, as jong predikant van Grootegast in Oos-Friesland bevestig is.

Hoewel die kerkraad dadelik ’n versoek om ’n nuwe predikant na die Klassis van Amsterdam gestuur het, is die vakature eers in 1753 gevul met die koms van ds. Johannes Appeldoorn. Hy is op 9 Januarie 1753 voor die klassis geëksamineer en bevestig as predikant vir ’n gemeente aan die Kaap, waar hy in September aangekom het. Die politieke raad het hom op 27 Oktober as predikant van Stellenbosch benoem, waaroor die kerkraad hier besonder bly was omdat die gemeente toe reeds sedert middel 1749 vakant was. Die gemeente het toe 130 lidmate getel en was steeds aan die groei omdat ds. Arentz ""zijn ampt met allen lof ieverig en neerstig waargenomen had"". Ds. Appeldoorn het op Sondag 16 Desember 1753 sy intreepreek op Stellenbosch gelewer en sy werk aanvaar. In die drie maande dat hy aan die Kaap vertoef het voor hy na Stellenbosch vertrek het, het hy kennisgemaak met Cornelia Heijning, dogter van Nicolaas Heijning en Geertruida Verwey, met wie hy op 25 November 1753 in die huwelik getree het. Van hierdie egpaar is twee dogters en drie kleindogters met predikante getroud wat in die twee helfte van die 18de eeu uit Holland na Suid-Afrika gekom het. 

Volgens oorlewering was ds. Appeldoorn nie ’n kragtige persoon nie; miskien was hy liggaamlik ook nie sterk nie. Op Sondag 6 September 1772 het hy, terwyl hy nog besig was om te preek, ’n beroerteaanval gekry en 14 dae later, op Sondag 20 September, is hy oorlede. Ds. J.P. Serrurier van die Kaap het van hom getuig dat hy ’n “waardige en bekwame” leraar was wat die agting van al sy lidmate geniet het. Hy het sewe kinders gehad, maar sy afstammelinge in Suid-Afrika bestaan net in die vroulike lyn. Vier jaar en agt maande ná sy dood is ds. Appeldoorn opgevolg deur ds. Philippus Kuys, wat in Maart 1778 met voorganger se oudste dogter getroud is. 

Ná ds. Appeldoorn word ds. Philippus Kuys (1778–'85) ná ’n vakature van ses jaar ontvang. Tydens al die vakatures is die gemeente bedien deur die leraar van die Kaap of Drakenstein. Ds. Kuys is in 1754 in Vreeswyk gebore. Op 18 Augustus 1767 en weer op 11 Augustus 1771 is hy as student aan die Universiteit van Leiden ingeskryf waar hy in die teologie studeer het. Saam met sy broer Johannes Abraham Kuys is hy op 4 Junie 1776 deur die Klassis van Alkmaar as proponent toegelaat en saam met hom is hy op 7 Oktober 1776 voor die Klassis van Amsterdam geëksamineer en vir een van die Kaapse gemeentes met handeoplegging georden. Hierop is hulle saam na Suid-Afrika en ná sy aankoms is ds. Philippus Kuys op Stellenbosch geplaas, waar hy op 18 Mei 1777 sy intreepreek gelewer het oor Jesaja 62:1 (""Om Sions wil zal ik niet zwijgen, en om Jeruzalems wil zal ik niet stil zijn; totdat haar gerechtigheid voortkome als een glans, en haar heil als een fakkel, die brandt."") 

Hy is op 18 Maart 1778 met Geertruida Appeldoorn getroud, ’n dogter van ds. Johannes Appeldoorn. Hulle het twee kinders gehad, van wie een, Arnoldus Gerhardus Martinus, aan die Universiteit van Leiden studeer het en later leraar was in Napier en toe George. Ds. Kuys was liggaamlik nie sterk nie. Op 6 Februarie 1782 het die Kaapse kerkraad in ’n brief aan die Amsterdamse Klassis oor sy swak en sieklike toestand geskryf. Veral in die laaste paar jaar van sy lewe het sy toestand veel te wense oorgelaat. Hy kon gevolglik nie veel uitrig nie, maar die werk wat hy wel kon doen, was van so ’n aard dat sy gemeente geheg aan hom geraak het. Op 29 Januarie 1785 is hy oorlede aan die gevolge van "eene uitterende ziekte". In sy tyd het die gemeente ál meer in getal en sterkte toegeneem en het hy byvoorbeeld binne een jaar nie minder nie as 50 kinders gedoop. 

Hierna is Stellenbosch lank bedien deur ds. Meent Borcherds (1786–1832). Hy het begin met ’n salaris van £70 5s., wat in 1828 £300 per jaar geword het. Omdat sy inkomste ontoereikend was, moes hy ter wille van sy groot gesin sy inkomste aanvul uit die opbrengs van sy eiendom, La Gratitude. In die frontgewel het hy ’n afbeelding geplaas van Gods alsiende oog. Hierdie woning het behoue gebly en is geleë in Dorpstraat. In sy 46-jarige diens het dié talentvolle predikant hom as geskiedskrywer onderskei en gereeld gepubliseer in die "Zuid Afrikaanse Tijdschrift". Hy was skriba van die eerste Sinode van die NG Kerk (1824) en moderator van die tweede. Hy het talle gedigte geskryf en was ’n oprigter van die Z.A. Drukpers Genootchap in 1800. Kort voor sy dood het ds. Borcherds bereken dat hy tydens sy dienstyd in Kaapstad en Stellenbosch 2 670 preke gelewer het, 4 559 kinders gedoop het en 2 125 katkisante aangeneem en 879 paartjies getrou het. Vir die werk van die Here het hy £6 570 gekollekteer.

In ds. Tobias Johannes Herold (1832–'57) het die gemeente ’n bekwame en flukse opvolger vir ds. Borcherds gekry. Van ds. Herold is afkomstig ’n groot familie van predikante en predikantsvroue, onder andere die sewe dogters van Adriaan Jacobus Louw van die Paarl, en die kleinkinders wat diens as predikant, onder wie dr. Tobie Muller, die skrander predikant van die NG gemeente Philippolis wat einde 1918 ’n slagoffer van die griep geword het.

Die voorafgaande twee predikante se opvolger het selfs meer uitgerig en was nog invloedryker, naamlik ds. Johannes Henoch Neethling (1858–1904). Kort ná sy bevestiging het die kerkraad die plaaslike argitek Carl Otto Hager opdrag gegee om die bestaande kerkgebou te laat vergroot en verbou tot een van die sierlikste in die Kaapkolonie. Prof. N.J. Hofmeyr het die kerk ingewy op 31 Oktober 1863. In 1917 het ’n skrywer, wat nie uitgeken word nie, in "Ons Kerk Album" van ds. Neethling geskryf: "Sy naam word vandag nog in gedagtenis en eer gehou deur ’n dankbare nageslag vir dit wat hy gedoen het in sy dienstyd hier gedurende 46 jaar as stigter van die Gymnasium (Hoër Jongenskool), oprigter saam met proff. John Murray en N.J. Hofmeyr van die Victoria-kollege, maar veral as sekretaris van die algemene buitelandse en binnelandse sending, wat sedert sy stigting wat reeds in sy eerste 60 jaar (van 1857 tot 1917) ’n krag in Suid-Afrika geword het, en wat hom uitgebrei het na Njassaland en die Soedan. Uit dié liggaam het ook die Kaapse Kerk se binnelandse sending ontstaan. 

Dit het Stellenbosch gelukkig getref om ook in die persoon van die volgende leraar, ds. D.S. Botha, ’n vermaarde predikant te kry wat, reeds voor hy hier ontvang is, veel in sy vorige gemeentes vir die opvoeding en onderwys gedoen het. In sy tyd was daar in ""deze Hollandse Akademiestadt"" toe reeds behalwe die mooi kerk, ook die Jongelingzaal, die geboue van die Victoria-kollege, die Bloemhof-seminarie, die Kweekskool ens. 

Ná ds. Botha se koms het die gemeente en gemeenskap van Stellenbosch ingrypend verander. Die probleme wat oor die hoof gesien is tydens die laaste 10 jaar van ds. Neethling se bediening, kon nie langer uitgestel word nie. Die Engelse dienste, die bruin lidmate, die groot getal lidmate en die studentebearbeiding het dringend aandag vereis. Op sy beskeie manier het ds. Botha oplossings vir al dié probleme probeer vind. Skaars twee maande ná sy koms is die NG sendinggemeente gestig. Die maand daarna is die Engelse dienste afgeskaf en vervang deur Hollandse dienste.
Gou ná sy koms het die kerkraad besef die nuwe leraar kon nie alleen die groeiende getal studente en die groot gemeente bedien nie. Teen 1907 het die kerkraad begin dink aan ’n hulpleraar of ’n tweede predikant. Nog drie jaar is gewik en geweeg voor eindelik besluit is om ’n hulpprediker aan te stel. Die kerkraad het die probleem van die groot gemeente met al sy studente probeer oplos deur twee hulppredikers aan te stel: een om ds. Botha by te staan en die ander vir studentebearbeiding. Vir laasgenoemde het die kerkraad Tobie Muller in gedagte gehad, maar hy was nog op die Kweekskool. Sy akademiese kwalifikasies het jonk en oud se bewondering afgedwing en onder sy studentemaats was hy gelief vanweë sy persoon en sy standpunt oor nasionalisme. Ook het hy die simpatie van die gemeente se lidmate gehad nadat hy op skool die Rhodes-beurs van die Stellenbosse Gimnasium van die hand gewys het omdat hy hom nie met Cecil John Rhodes se imperialisme kon vereenselwig nie. Ná sy opleiding het die kerkraad hom vir ’n tweede keer genader, maar hy wou eers verder gaan studeer in Europa. 

Einde 1913 het dr. Muller toe wel ingestem om die eerste hulpprediker vir die studente te word. Die kerkraad was tevrede met sy werk en die studente het hom goed ontvang. Binne ’n jaar of wat het egter ’n nuwe situasie vir die kerkraad ontstaan nadat ernstige verskille oor Suid-Afrika se deelname aan die Eerste Wêreldoorlog tot die Maritz-rebellie aanleiding gegee het. In die CJV-saal, waarin hy dienste vir studente gehou het, het dr. Muller in die nuwe gees van nasionalisme van die reël afgewyk en ’n preek in Afrikaans gelewer. Ook het sekere van sy politieke uitlatings die kerkraad en gemeente in beroering gebring. Op 17 Oktober 1914 dien hy sy bedanking in. Op ’n spesiale kerkraadsvergadering is ’n kompromis bereik, waarna hy sy bedanking teruggetrek en onderneem het om nie weer in Afrikaans te preek nie, hoewel hy toegelaat is om Afrikaans te gebruik wanneer hy met kleiner groepies ontmoet. Dat Stellenbosch graag Hollands wou bly, blyk ook daaruit dat die kerkraad hom uitgespreek het teen ’n beskrywingspunt op die Sinode om die Bybel in Afrikaans te vertaal. Intussen het dr. Muller sy werk met groot welslae voorgesit. In 1916 het hy ’n beroep na die NG gemeente Philippolis aangeneem sodat die kerkraad opnuut na ’n hulpprediker moes soek.

Ná dr. Muller se vertrek in 1916 is die kerkraad verplig om weer tydelike hulppredikers te kry, maar die gedagte het ál meer begin posvat dat die beste raad ’n tweede leraar sou wees. In Junie 1917 het hulle ds. A.F. Louw beroep, maar hy sou eers die tweede beroep op hom, 10 jaar later, aanneem. Eers die derde beroep, op ds. G.B.A. Gerdener, het geslaag. Hierdie belowende jong predikant, ’n gemeenteseun wat die Christelike Studentevereniging in 1896 help stig het, was gewild onder die studente, wat hy moes bearbei. Ds. Gerdener was ook minder uitgesproke as dr. Muller en het dus in stilte gewerk. Die studentetal het destyds so toegeneem dat die kerkgebou en die CJV-saal te klein geword het sodat die gedagte aan ’n tweede kerk toe gebore is, wat later ’n werklikheid sou word met die oprigting van die Studentekerk. Ná slegs drie haar het ds. Gerdener se liggaamskragte begin ingee; daarom bedank hy einde 1920 en vertrek na Europa. Weens groot finansiële aansprake en die vooruitsig om in die afsienbare toekoms ’n tweede kerkgebou op te rig, het die kerkraad nie weer ’n tweede leraar beroep nie. Hulle het vir eers die hulp van die Kweekskool se professore en studente ingeroep om met studentebediening te help. Hierdie tussentydse reëling het nie goeie vrugte afgelewer nie en in 1922 het die kerkraad finaal besluit dat die tyd van ’n enkele leraar vir so ’n groot en ingewikkelde gemeente finaal verby was. Vroeg in 1923 is ds. T.C. de Villiers as Stellenbosch se tweede leraar bevestig.

Die gemeente was versigting om tot kerkbou oor te gaan, maar teen 1918 was die bestaande kerkgebou veels te klein terwyl die CJV-saal lankal onvoldoende was. Sondagoggende moes vele studente voor ’n oorvol kerk omdraai. Al moes iets drasties gedoen word, het die kerkraad telkens koue voete gekry wanneer planne voorgestel is. Die studente veral en selfs ds. Botha het begin moedeloos raak, veral ná ds. Gerdener se vertrek. Die ou leraar se gesondheid het begin versleg en hy was van plan om binnekort af te tree, maar volgens hom was ’n tweede leraar en groter kerkruimte essensieel. In 1926 was dit duidelik dat die tweede leraar, ds. De Villiers, en selfs twee eredienste elke Sondagoggend nie die probleem opgelos het nie. Die kerkraad het toe die ou Concordia-perseel op die hoek van Victoria- en Van Ryneveldstraat aangekoop om ’n kerk met 2 000 sitplekke te bou. Op 19 Maart 1927 het die bejaarde ds. Botha die hoeksteen gelê, maar die voltooide gebou sou hy nie sien nie, want hy is op 8 November daardie jaar oorlede. Sewe maande ná sy dood is die kerk ingewy. Amptelik het die kerk bekendgestaan as ’n hulpkerk, maar die studente het dit as hul kerk aangeneem en so het dit die benaming Studentekerk gekry.

Een van die hoogtepunte tydens prof. Gawie Cillié se meer as twee dekade lange dienstyd as die moedergemeente se orrelis was die inwyding van die gemeente se nuwe orrel op Saterdag 31 Oktober 1953 ná die gemeente al van 1948 af hieraan begin aandag skenk het. Eers moes 'n spesiale platform gebou word in die plek van die wankelrige orrelgalery wat van 1863 gedateer het en toe was daar probleme met 'n ernstige verswakking in die waarde van die Suid-Afrikaanse pond, wat die orrel wat in Amerika bestel is, onbekostigbaar gemaak het. 'n Orrel is toe uit Brittanje bestel, maar dié plan het ook misluk sodat die meeste pype en ander onderdele van die orrel eindelik by die Duitse firma Aug. Laukhuff bestel is en die orrel in 'n groot mate deur die orrelbouers Cooper, Gill & Tomkins in die kerk gebou is.

Tydens die inwyding van die orrel, die eerste nuwe ná 95 jaar, was daar 'n kort diens en daarna orrelspel deur verskeie genooide orreliste. 'n Week later, op Sondagaand 1 November, ná die aanddiens, was daar 'n kooruitvoering deur die Stellenbosse kerkkoor van al die bekende Suid-Afrikaanse komponiste van kerkkoorstukke se werk. Vir die eerste keer is daar 'n orrel op Stellenbosch met drie speeltafels gehoor.

In die middel veertigerjare van die 20ste eeu het die gemeente uit sy nate gebars. In 1946 was die sieletal byvoorbeeld 7 130 en die lidmaattal 5 366. Die vier predikante het elkeen amper 1 350 belydende lidmate in hul sorg gehad. Geen deeglike huisbesoek kon gedoen word nie, iets wat gebiedend noodsaaklik was in ’n gemeente met so baie studente asook die armblankes wat sedert 1939 in die behuisingskemas in Kromrivier en La Colline gehuisves is. Die studente het ál meer begin vra vir ’n tweede studenteleraar. Eers is ds. J.S. Gericke as vierde leraar beroep en einde 1946 ontvang. Hy het die las ietwat verlig, maat kon nie die probleem oplos nie. Die Ring van Stellenbosch het in 1947 die wenk van afstigting gegee, maar die kerkraad wou van niks weet nie. Tog het hulle besef dat dié voorstel nie heeltemal nutteloos was nie en keur afstigting in beginsel goed, maar dit sou eers ’n lang pad loop voor dit werklikheid geword het.

Teen 1951, toe die gemeente se sieletal tot 7 577 en die lidmaattal tot 5 627 toegeneem het, kon die kerkraad nie langer uitstel nie. Die grens van ’n nuwe gemeente is vasgestel en einde 1952 het die gemeente Stellenbosch-Wes die lig gesien. Ds. A.G.E. van Velden van die moedergemeente was die dogtergemeente se eerste leraar. Die eerste dogtergemeente het so goed gevaar dat die moedergemeente sommer reeds in 1953 oorgegaan het tot die afstigting van Stellenbosch-Noord, wat die moedergemeente se bediening van verarmde lidmate grootliks verlig het. Binne ’n kleiner gemeente kon dié mense baie meer aandag kry.

Ondanks die afstigtings het studentebediening in die moedergemeente ’n knellende probleem gebly. Met ds. W.S. Conradie se aftrede in 1953 het dr. Andries Treurnicht sy plek gevul, maar die studentebearbeiding was ’n geweldige las. In 1958 was daar, ten spyte van twee afstigtings, steeds 5 312 lidmate (van wie die helfte studente was) en 6 176 siele wat deur net drie predikante bedien is: amper 1 800 belydende lidmate per predikant. Met net een studenteleraar kon die gemeente nie dié gemeenskap behoorlik bedien nie, en so het afstigting weer ter sprake gekom. Die kerkraad wou nie graag die studente afstaan nie, maar ná vele stampe en stote was dit al uitweg en so kom die gemeente Stellenbosch-Sentraal in 1959 tot stand met 3 338 lidmate, grotendeels studente, en twee leraars. 

In 1965 het die vierde dogtergemeente afgestig, naamlik Stellenbosch-Welgelegen, en presies 20 jaar later kry Stellenbosch sy sesde NG gemeente met die afstigting van Stellenbosch-Studentekerk van Stellenbosch-Sentraal. Die Sentraal-gemeente het 'n nuwe perseel in Uniepark, Stellenbosch, betrek terwyl die Stellenbosch-Studentekerk voortgegaan het op die oorspronklike perseel op die hoek van Ryneveld- en Victoriastraat. So het die Ring van Stellenbosch in 1990 net uit Stellenbosse gemeentes bestaan met ’n lidmaattal van 11 854 en 16 predikante. Hierdie getal het later afgeneem tot vyf nadat Studentekerk in 2006 by die moedergemeente ingelyf is.

Die gemeente het agt predikante gehad tydens die 18de eeu, maar net drie tydens die 19de eeu.



</doc>
<doc id="104675" url="https://af.wikipedia.org/wiki?curid=104675" title="Elektromiografie">
Elektromiografie

Elektromiografie is 'n ondersoektegniek wat die elektriese aktiwiteit van spiere meet. Dit word algemeen in die geneeskunde en vir sportwetenskap aangewend. Die spier se elektriese aktiwiteit word op 'n rekenaar of papier geregistreer, en word soms ook hoorbaar aangedui. So 'n grafiek heet 'n elektromiogram of EMG. Die instrument wat hiervoor gebruik word staan as 'n elektromiograaf bekend.

Die spieraktiwiteit word met behulp van elektrodes gemeet. Twee metodes word ingespan:

Elektromiografie werk op die basis dat 'n spier wat saamtrek 'n elektriese sein tydens kontraksie afgee. Hierdie seine van tussen 50 μV en 30 mV word deur die elektromiograaf opgetel. Die seine kan ontleed word om werkverrigting te meet of mediese afwykings op te spoor. Dit kan onder andere gebruik word om karpale tonnelsindroom te diagnoseer. Dit word ook gebruik om die biomeganika van menslike of dierlike beweging te analiseer.

'n EKG (elektrokardiogram) is eintlik 'n elektromiogram van die hart.


</doc>
<doc id="104679" url="https://af.wikipedia.org/wiki?curid=104679" title="Nicator">
Nicator

Nicator is 'n genus van voëls wat slegs in Afrika voorkom en hoort tot die familie "Nicatoridae". Hierdie genus se gewoontes en gedrag is 'n mengsel van die willies en boslaksmanne. Daar is drie spesies wat hoort tot die genus. Die geslagte lyk eenders.

Die spesies is:




</doc>
<doc id="104681" url="https://af.wikipedia.org/wiki?curid=104681" title="Bestialiteit">
Bestialiteit

Bestialiteit is om seks met diere te hê.

Van 'n persoon wat dit praktiseer word gesê dat hy/sy 'n "soöfiele" voorkeur het. Die twee terme word soms as verskillend beskou, soms ook nie. Deur baie mense word bestialiteit as "teennatuurlik" gesien en in sommige lande is dit teen die wet. In Nederland byvoorbeeld is dit teen die wet op diermishandeling.


</doc>
<doc id="104683" url="https://af.wikipedia.org/wiki?curid=104683" title="Somer">
Somer

Somer is een van die vier seisoene waarin die jaar opgedeel word. Somer volg na die lente en kom voor herfs. Dit is die warmste tyd van die jaar. Gedurende die somermaande is die dae langer en die nagte korter (dit word laat donker).

Meteorologies gesproke val die maande Desember, Januarie en Februarie in die somer (Suidelike Halfrond). Terwyl dit somer in die Suidelike Halfrond is, is dit winter in die Noordelike Halfrond.

Astronomies gesproke begin die somer egter met die somersonstilstand. In die Suidelike Halfrond vind die somersonstilstand gewoonlik op 21 Desember plaas. In die Noordelike Halfrond vind dit gewoonlik op 21 Junie plaas.

Somer word met hitte, strande en swem geassosieer. Mense trek koeler aan en spandeer meer tyd buitenshuis. Swembaddens word meer algemeen gebruik en buite-aktiwiteite soos fietsry, staptogte, piekniek en braaivleis kry meer aftrek.

Bladwisselende plante is in die somer ten volle met blare bedek, wat skaduwee teen die bloedige son bied. Baie plante dra ook vrugte (soos waatlemoene en lietsjies) wat gedurende die somermaande geoes en genuttig kan word. Diere is orals besig om hulle kroos groot te maak. Jong bokkies speel in die veld en onvolwasse arende leer vlieg.



</doc>
<doc id="104685" url="https://af.wikipedia.org/wiki?curid=104685" title="Herfs">
Herfs

Herfs is een van die vier seisoene waarin die jaar opgedeel word. Herfs volg na die somer en kom voor die winter. Gedurende die herfs word die dae korter en die nagte langer (dit word vroeër donker).

Meteorologies gesproke val die maande Maart, April en Mei in die herfs (Suidelike Halfrond). Terwyl dit herfs in die Suidelike Halfrond is, is dit lente in die Noordelike Halfrond.

Astronomies gesproke begin die herfs egter met die herfsnagewening. In die Suidelike Halfrond vind die herfsnagewening gewoonlik op 20 Maart plaas. In die Noordelike Halfrond vind dit gewoonlik op 21 September plaas.

In die herfs begin bladwisselende plante se blare verkleur en word dit afgegooi. Diere wat in die winter hiberneer begin al hoe meer voedsel inneem om hul liggame met die oorwinteringsproses te help. Voëls begin meer en meer in groepe byeenkom en migreer in groot swerms na warmer dele van die wêreld.



</doc>
<doc id="104686" url="https://af.wikipedia.org/wiki?curid=104686" title="Auguste Escoffier">
Auguste Escoffier

Auguste Escoffier (28 Oktober 1846 – 12 Februarie 1935) was een van die beroemdste sjefs ter wêreld. Aan die einde van die negentiende eeu was hy die belangrikste vertolker van "haute cuisine" [uitgespreek as "ot koe-ie-zien"], die sogenaamde hoë kookkuns in Frankryk. Hy het belangrike veranderings in die bestuur van kombuise ingestel. Hy het ook sy kennis en ondervinding met jong sjefs en die algemene publiek gedeel. Die kookkuns behels noukeurige en soms langdurige voorbereiding, asook aantreklike opdiening. In luukse hotels en fynproewer restaurante word hoë pryse daarvoor betaal. Die gewone kookstyl in Frankryk word "cuisine française" genoem.

Georges Auguste Escoffier is op 28 Oktober 1846 in die dorpie Villeneuve-Loubet naby Nice aan die Middellandse See gebore. Hy was skaars 13 jaar oud toe hy as vakleerling in sy oom se restaurant begin werk het. Hy het daar reeds geleer hoe om vir ryk mense te kook. Hy het sy vakleerlingskap in 1863 voltooi en daarna in verskeie ander restaurante gewerk.

Hy was 19 jaar oud toe die eienaar van 'n bekende restaurant in Parys, "Petit Moulin Rouge", hom genooi het om daar te kom werk. Aanvanklik was hy die assistent van die "chef rôtisseur", oftewel die sjef van braaivleis. In 1868 is hy tot "chef saucier "(sjef van souse) bevorder. Hy het in die oorlog teen Pruise diens gedoen, maar het in 1873 teruggekeer om as hoofsjef ("chef de cuisine") aangestel te word.

Escoffier het besluit om die restaurant se kombuis te hervorm. Die eerste stap lyk nogal niksbeduidend. Een lid van die personeel se werk was om gaste se bestellings van die kelners aan die kokke oor te dra. Hy het gewoonlik geskree en sy noemnaam was "aboyeur", oftewel blaffer. Escoffier het dit na "annonceur" (aankondiger) verander en beveel dat hy nie meer mag skree nie. Escoffier het ook aangedring dat almal hoflik met mekaar praat. Sterk drank is verbied en slegs gortwater was in die kombuis beskikbaar.

Die "Petit Moulin Rouge" was steeds slegs in die somer oop. Gedurende die winter het die rykes na die suide van Frankryk vertrek. Escoffier self het na sy tuisdorp, Nice, getrek en daar in verskillende eetplekke gewerk. Omstreeks 1876 het hy 'n kruidenierswinkel in Cannes gekoop. Hy het 'n restaurant aangebou en dit gedurende die seisoen bedryf. Die naam was "Le Faisan Doré" (Die Goue Fisant).

In Augustus 1878 het hy "Petit Moulin Rouge" verlaat en in dieselfde maand met Delphine Daphis getrou. Die huwelik het drie kinders opgelewer: Paul (gebore 1880), Daniel (gebore om en by 1885) en 'n dogter, Germaine.

Escoffier was heeltemal bereid om sy kennis en ondervinding met andere te deel. Hy en die joernalis, Maurice Dancourt, het in 1883 die tydskrif "L’Art Culinaire" gestig. Daarna het Escoffier vir dertig jaar lank gereeld artikels tot die tydskrif bygedra.

Sy loopbaan het in 1884 'n hupstoot gekry toe hy deur César Ritz, die bestuurder van die Grand Hôtel in Monte Carlo, in beheer van al dié hotel se kombuise geplaas is. Daar het Escoffier nog 'n paar van sy idees in werking gestel. Voorheen het top-restaurante 'n groot aantal disse aangebied. Escoffier het dit egter beperk en slegs 'n klompie disse wat op die spyskaart verskyn het, aangebied. Gaste kon kies watter dis hulle wou hê en daar was 'n afsonderlike prys vir elke dis. Die Franse noem dit "à la carte". Sy ander vernuwing was om die disse (sop en voorgereg, vis, vleis en nagereg) opeenvolgend in plaas van alles tesame te bedien. Hierdie styl word à la Russe genoem.

In 1890 het Escoffier en Ritz aanstellings by die Savoy Hotel in Londen aanvaar. Daar het Escoffier se reputasie verder die hoogte ingeskiet. Gaste het die prins van Wallis en Alfred Beit ingesluit. Op 'n persoonlike vlak kan vermeld word dat sy vrou, Delphine, geweier het om in Engeland te woon. Sy het in die familiewoning in Monte Carlo, Villa Fernand, agtergebly.

By die Savoy het Escoffier nog 'n vernuwing ingestel. Reeds in die 1890’s het deskundiges geweet dat spesialisering tot doeltreffendheid aanleiding gee. Escoffier het hierdie beginsel in sy kombuis toegepas. Destyds is die hele kookspan die "brigade de cuisine" genoem. Die "maître de cuisine" was in beheer van die hele kookspan. Onder hom was daar 'n aantal spanne of "parties", elk met 'n sjef aan die hoof. So was daar 'n "chef pâtisserie" wat verantwoordelik was vir nagereg, koeke en terte. Ander sjefs het ingesluit "chef rôtisseur" (braaivleis), "chef saucier" (souse), "chef entremétier" (sop en geregte wat nie vleis of vis bevat het nie), "chef garde-manger" (in beheer van die spens), "chef poissonnier" (vis) en "chef nuit" (nagsjef). Die sjef se assistent is 'n "commis" of "sous-chef" genoem. Dan was daar natuurlik die persoon wat die kelners se bestellings aan die kombuis oorgedra het, die "annonceur" (voorheen "aboyeur").

By die Savoy het Escoffier sy eie weergawe van die sogenaamde "prix-fixe" oftewel "table d’hôte" spyskaart in werking gestel. Wanneer 'n persoon 'n bespreking gedoen het, moes die "maître d’hôtel" dit na Escoffier bring. As hy die persoon goed genoeg geken het, het hy 'n spyskaart vir hom en sy gaste opgestel. Dit sou natuurlik die gasheer se gunstelingdisse en -wyne insluit. Andersins sou gaste van 'n vasgestelde spyskaart hul bestellings geplaas en 'n vaste prys vir die hele maaltyd betaal het.

In 1893 het die Australiese sopraan, dame Nellie Melba, 'n rol gespeel in Richard Wagner se opera "Lohengrin" wat toe in Covent Garden opgevoer is. Een aand is 'n dinee tot haar eer by die Savoy gehou. Vir die geleentheid het Escoffier 'n nuwe resep vir nagereg uitgedink. Dit het uit perskes, vanieljeroomys en suikerdons bestaan. Elke porsie is op 'n ysbeeldjie van 'n swaan gemonteer om die opera self te gedenk. Escoffier het dit "pêche melba" genoem. Later het hy ook Melbaroosterbrood na haar genoem. Die boek "Escoffier: The King of Chefs" voer egter aan dat dit oorspronklik "pêches au cygne" genoem is. Eers ses jaar later, met die opening van die Carlton, waar Nellie ook teenwoordig was, het hy 'n vereenvoudigde resep, waarskynlik sonder die ysbeeltjie, genaamd "pêches Melba" voorgesit.

Ritz se aandag was egter elders gevestig. Hy wou sy eie hotelle besit. Om die projek te finansier, het hy die bekende Transvaalse miljoenêr, Alfred Beit, betrek. Hulle het in 1896 die" Ritz Hotel Syndicate Limited" gestig. Escoffier was ook 'n aandeelhouer. Hul eerste projek was die Hôtel Ritz in Parys.

Intussen het dinge by die Savoy in Londen skeefgeloop. In Maart 1898 het dié hotel Ritz, Escoffier en die "maitre d’hôtel", Louis Echenard, summier ontslaan. Die afdankingsbrief het soos volg gelui: "By a resolution passed this morning you have been dismissed from the service of the Hotel for, among other serious reasons, gross negligence and breaches of duty and mismanagement. I am also directed to request that you will be good enough to leave the Hotel at once." Die beskuldigings teen Escoffier self was, onder andere, dat hy kommissies van leweransiers ontvang het. Hoewel hulle hulself probeer verweer het, het al drie later in die privaat hul skuld erken.

In 1899, dit wil sê minder as 'n jaar later, het die Ritz-groep hul eerste hotel in Londen geopen. Hulle het dit die Carlton genoem. Escoffier was weereens in beheer van die kombuise. Sestig mense het daar gewerk – twaalf sjefs en vier dosyn ander – genoeg om à la carte vir 500 mense per maaltyd te berei. Escoffier se reputasie het blykbaar geen skade gely as gevolg van sy afdanking by die Savoy nie.

In 1902 het Suid-Afrika se eie koskenner, C. Louis Leipoldt, Escoffier ontmoet. Leipoldt het medies studeer aan Guy’s hospitaal in Londen. Sondagaande het hy in nabygeleë hotelle skottelgoed gewas om 'n ekstra geldjie te verdien. Hy het Escoffier in die Carlton se kombuis ontmoet. Aan Lawrence Green het Leipoldt Escoffier soos volg beskryf: "that master chef and inventor of new dishes, the most celebrated artist of all time in his chosen profession."

Leipoldt het self geskryf: "Ek het hom 'n eenvoudige, hoogs intelligente en vriendelike man gevind, wat altyd moeite gedoen het om sy vriende en kennisse behulpsaam te wees. Ek het van hom, en onder sy toesig, baie van die kookkuns geleer. Hy was 'n eersteklas leermeester, want hy was geduldig, eenvoudig in sy verklarings en uitleg van metodes en net en presies in sy reseppe. Hy was geen groot wynkenner nie, maar sy smaak vir speserye was besonder goed en hy was veral ongeëwenaard in sy souse... Dit was aangenaam en interessant om Escoffier te sien waar hy besig was om vir sy vriende te kook. In sy hempsmoue, ywerig besorg oor alles wat op tafel moes gaan, het hy met kort stappies op en neer in die kombuis gestap en alles self onder hande geneem. Die hoender het hy self in stukke verdeel; die rys het hy self gewas – vyf-, sesmaal – voordat dit in die kastrol kom. Die tafelgereedskap het hy met die grootste sorg afgeveeg, veral die glaswerk. En dan het hy begin kook. Hy wou liefs niks met elektriese kooktoestelle te doen gehad het nie, maar hy moes maar ingee, want vandag is dit meer ekonomies om met elektriese krag in die groot hotelkombuise te werk.

Kannemeyer skryf dat Leipoldt en Escoffier eendag in Kew Gardens gaan stap het. Daar het hulle waterblommetjies in blom gevind. Die waterblommetjiebredie wat Leipoldt daarvan gemaak het, het Escoffier so beïndruk dat hy saad van Kaapstad bekom het om dit in die stroompie op sy plasie in Frankryk te kweek. Dis nie bekend wat van sy plan geword het nie.

Escoffier se gereelde gas, die prins van Wallis, het eindelik koning geword. Tydens sy bekroning in 1902 het baie hooggeplaastes in die Carlton gebly. Die aand van die kroningsplegtigheid is 'n galadinee gehou. Geregte is herdoop om Edward, Victoria en Alexandra se name te gebruik. Nadat Edward koning geword het, kon hy nie meer in die Carlton gaan kuier nie. Hy het dan maar vir Escoffier genooi om in die paleis te kom kook. Soms het Leipoldt saamgegaan.

Terwyl die personeel van die Carlton op die kroningsplegtigheid voorberei het, het Ritz eendag by die hotel ineengestort. Na 'n lang vakansie het hy begin werk, maar weer in Julie 1903 siek geword. Hy het nie teruggekeer werk toe nie.

Escoffier se eerste vollengte-boek het in 1903 verskyn. Dit is "Le Guide Culinaire" genoem. Die doel daarvan was om jong sjefs in die kookkuns op te lei. Die boek is in die eerste dekade van die eeu reeds in Duits, Sweeds, Deens, Italiaans en Engels vertaal. Die eerste hoofstuk is getitel "Fonds de cuisine", as ‘t ware die fondament van die kookkuns. Daarin beskryf hy hoe om aftreksel te maak en dit tot 'n sous te verdik, onder andere deur dit by 'n roux te voeg. Escoffier se belangrikste voorganger in die haute cuisine was Marie-Antoine Carême. Hy het aangevoer dat daar vier "moedersouse" was: béchamel, espagnole, velouté en allemande. Al vier souse was gebaseer op roux, die verdikkingsmiddel gemaak deur die kook van botter en koekmeel. Escoffier se argument in "Le Guide Culinaire" was dat allemande maar net 'n dogter van velouté was. Hy het egter twee nuwe souse bygevoeg: "hollandaise" en "tomate". In eersgenoemde word die sous dikker weens die emulsifisering van eiergeel en 'n vet (soos botter en plantolie). Tamatiesous is natuurlik self dik.

Tussen 1904 en 1906 het die Franse president, Emile Loubert, 'n staatsbesoek aan Londen gebring. Hy het by die Carlton gebly en Escoffier het vir hom gekook.

Escoffier se strewe om die beste produkte vir sy kliënte te bekom, het daartoe aanleiding gegee dat hy in 1909 reeds vars vrugte, soos appelkose, perskes, pere en nartjies, direk uit Suid-Afrika ingevoer het.

In 1911 het 'n nuwe tydskrif die lig gesien: "Le Carnet d’Epicure". Escoffier en sy digtervriend, Gringoire, het pa gestaan vir die tydskrif gemik op fynproewers. Dit is slegs drie jaar lank uitgegee.

Escoffier het beroemd geword. Hy is genooi om toesprake te maak, selfs in Engeland waar min mense Frans verstaan het. Hotelle wou sy advies inwin oor die uitleg en bemanning van kombuise. Baie van sy artikels is gepubliseer. Escoffier het keiser Wilhelm II weer in 1913 ontmoet. Dit het aan boord van die reuse Duitse passasierskip, die SS Imperator (Latyn vir keiser) gebeur. Die restaurant en kombuis was 'n nabootsing van die Carlton s'n in Londen. Die skip sou sy nooiensvaart na Amerika onderneem en die keiser het 'n kort vaart onderneem, eintlik net om te spog met die grootste passasierskip ter wêreld. Escoffier self het toesig gehou oor die voorbereiding van die kos. Vir nagereg het Escoffier aarbeie gebruik omdat dit die keiser se gunsteling-nagereg was. Escoffier het dit "fraises imperator" genoem. Daarna sou die keiser vir Escoffier gesê het dat hy die keiser van die Duitsers was, maar dat Escoffier die keiser van die sjefs was. Escoffier se biograaf reken dat hierdie woorde 'n versinsel van joernaliste was. Franse joernaliste het die woorde egter aangegryp: "roi des cuisiniers et cuisinier des rois" – koning van die sjefs, sjef van die konings.

Die Eerste Wêreldoorlog het in 1914 uitgebreek. Die aand wat die Duitsers hul opmars na Frankryk begin het, het Lloyd George en Winston Churchill in die Carlton geëet. Niemand sou kon raai dat die een wat hul groente berei het, Ho Chi Minh, later president van Noord-Viëtnam sou word nie. Ten spyte van personeel- en voorraadtekorte, het die restaurant en kombuis by die Carlton dwarsdeur die oorlog oopgebly. Escoffier se enigste teenspoed was dat sy seun Daniel in 1914 gesneuwel het.

Die Franse president, Raymond Poincaré, het Londen op 11 November 1919 besoek om die eerste verjaarsdag van die vrede in Europa te vier. Hy het die geleentheid gebruik om die orde van die legioen van eer van Frankryk ("Ordre National de la Légion d'honneur") aan Escoffier toe te ken. Sy rang was dié van ridder ("chevalier"). Dit was vir sy bydrae tot die opheffing van die Franse kookkuns.

In 1920 het Escoffier by die Carlton afgetree. Hy was reeds 73 jaar oud en het teruggekeer na sy familietuiste in Monte Carlo. Familielewe het hom egter verveel en hy het reeds die volgende jaar op 'n sakereis vertrek. In 1921 het die vierde hersiene uitgawe van sy boek "Le Guide de Cuisine" verskyn.

In 1928 is hy tot offisier van die orde van die legioen van eer verhef.

Sy laaste boek, "Ma Cuisine" (My kombuis) het in 1934 verskyn. Dit was sy sewende publikasie, maar slegs sy tweede groot boek. Dit was ook gemik op huiskokke en bevat 2 500 resepte. Escoffier was toe 87 jaar oud.

Auguste Escoffier is op 12 Februarie 1935 oorlede, slegs ses dae ná sy vrou.

Met verloop van tyd het die hogere Franse kookkuns ook verander. Geregte het ligter en delikater geword. Meer aandag is aan opdiening geskenk. In die sestigerjare van die twintigste eeu is die nuwe Franse kookstyl dan ook "nouvelle cuisine" genoem.



</doc>
<doc id="104687" url="https://af.wikipedia.org/wiki?curid=104687" title="Rugbywoordelys">
Rugbywoordelys

Die artikel dien as woordelys vir algemene rugbyterme.

'n Speler gooi die bal na 'n ander speler. As 'n speler die bal met die hand aan ’n ander speler gee sonder om dit te gooi, is dit ook ’n aangee. 'n Fop-aangee is wanneer 'n speler maak asof hy die bal aangee, maar dit dan nie doen nie. Die bal moet altyd agtertoe aangegee word.

Behalwe om die wedstryd te begin, vind 'n afskop ook van die middelkolletjie af plaas nadat enige span punte aangeteken het. Die verdedigende span skop af en die bal moet ten minste 10 m ver trek, behalwe 'n inskop van die 22 m-lyn af. Die span wat afskop se spelers moet agter die bal (of die lyn) wees wanneer die skopper afskop. Indien die bal per abuis direk uitgeskop word, of oor die (agterste) doodlyn rol sonder dat aan dit geraak is, kom die spanne terug vir 'n skrum op die middelkolletjie.

Jy bloei — jy gaan af — hulle verbind jou — jy gaan weer op.

'n Bonuspunt word deesdae behaal indien 'n span vier of meer drieë in 'n wedstryd druk, of met minder as 7 punte verloor het (troosprys). Dit verbeter die aanskoulikheid van rugby, aangesien spanne eerder drieë wil druk as strafdoele wil behaal vir hulle wenpunte. Deur 'n bonuspunt te verdien is belangrik later in 'n toernooi, aangesien ewe sterk spanne op dieselfde puntetotaal vir die seisoen mag eindig, maar hul bonuspunt(e) tel dan in hulle guns vir 'n beter rangposisie.

Hierdie word as 'n aartsonde beskou, weens die risiko van ernstige besering of selfs die dood van 'n speler. Indien 'n verdediger 'n ander speler duik en dié speler se lyf deur meer as 90 grade in die lug roteer, hard grond toe bring met gewoonlik die kop, nek of skouers eerste; word gesê dat 'n boorvat ("spear tackle") uitgevoer is deur die verdediger. Dit is strafbaar met 'n rooikaart.

As die verdedigende span die bal in hul eie doelgebied druk, is dit 'n "dooddruk" met 'n 22 m-inskop of 'n 5 m-skrum.

Dit is die hoofmetode van punte aanteken in 'n rugbywedstryd. Die bal moet deur die aanvallende span oor (of op) die verdedigende span se doellyn met afwaartse drukking op die grond geplaas word. 'n Drie word "gedruk" deur 'n speler en tel 5 punte. Daar is nie so iets soos 'n "eie drie" nie. As die verdedigende span die bal in die doelgebied druk, is dit 'n "dooddruk" met 'n 22 m-inskop of 'n 5 m-skrum.

Sien heelagter.

'n Oortreding waar 'n speler doelbewus 'n teenstander, wat nie die bal het nie, belemmer.

Erger as 'n geelkaart! Permanent afgestuur.

Sien senter.

Dit is die vinnige neem van 'n strafskop, om die verdedigende span onverhoeds te betrap. Die bal moet die speler se hande verlaat en die voete raak, maar kan dadelik terugspring in sy hande voordat daar gehardloop of weer geskop word.

'n Internasionale wedstryd tussen twee lande se spanne.

Nadat 'n drie aangeteken is, kry daardie span geleentheid om dit te "verdoel" met 'n stelskop pale toe. Indien die skop oor is, is dit 2 punte werd op die telbord.

"Voordeel" is die tydperk na 'n oortreding waarin die nie-oortredende span die geleentheid kry om voldoende grondgebied of taktiese voordeel te bekom sonder om die spel te stop as gevolg van die oortreding. Die skeidsregter sal voordeel wys met sy arm horisontaal uitgestrek na die nie-oortredende span. Indien geen taktiese of gebiedsvoordeel verkry word nie, sal die skeidsregter sy fluitjie blaas en die besluit gee wat vertraag was. As voldoende voordeel verkry is, sal die skeidsregter "voordeel verby" roep, en spel sal voortgaan. Die voordeelreël laat die spel vryliker vloei, en onderbreek nie spel vir elke klein oortreding nie.

Volgens die reels van die spel is dit die vorentoe gooi van die bal. 'n Vorentoe-aangee vind plaas wanneer die bal versuim om terug te sweef in 'n aangee. As die bal nie vorentoe gegooi is nie, maar dit reflekteer (bons) vorentoe nadat dit 'n speler of die grond getref het, is dit nie 'n vorentoe-aangee nie.

"Vuilspel" word as die opsetlike oortreding van die spelreëls gedefinieer.

'n Skrum wat presies vyf meter van 'n verdedigende span se doellyn beveel word. Die aanvallende span het drooggemaak, maar daar kan nie op die doellyn geskrum word nie, dus word 5 meter weggetreë.


</doc>
<doc id="104697" url="https://af.wikipedia.org/wiki?curid=104697" title="2015 Meksikaanse Grand Prix">
2015 Meksikaanse Grand Prix

Die 2015 Formule Een Meksikaanse Grand Prix het op 1 November 2015 op die Autódromo Hermanos Rodríguez in Meksikostad, Meksiko plaasgevind. Dit was die sewentiende wedren van die kampioenskapseisoen en die eerste keer sedert 1992 wat dit in Meksiko gehou is. Die ren is deur Nico Rosberg in sy Mercedes gewen.


</doc>
<doc id="104702" url="https://af.wikipedia.org/wiki?curid=104702" title="Mercedes F1 W06 Hybrid">
Mercedes F1 W06 Hybrid

Die Mercedes F1 W06 Hybrid was die Formule Een renmotors van die Mercedes AMG Petronas F1-span vir die Formule Eenwêreldkampioenskap in 2015. Dit was die sewende Mercedes Formule Eenmotor. Die motor is bekendgestel op 1 Februarie 2015 by die Circuito de Jerez. Die eerste foto's van die motor is reeds op 29 Januarie 2015 vrygestel na 'n paar rondtes voltooi is as deel van 'n fotodag by Silverstone.

Die F1 W06 Hybrid was die opvolger van die Mercedes F1 W05 Hybridmodel. Hoewel dit 'n verbetering was, verskil die motor ooglopend van die vorige jaar s'n, omdat die reëls vir die 2015 Formule Een-seisoen aansienlik verander het ten opsigte van die motor se neus.

Die neus is smal en moet selfs laer begin volgens die regulasies. Die gevolglike versteuring van die lugvloei na die vlerk is deur Mercedes probeer vermy met 'n baie kort neus. Die vlerke strek ver voor die punt van die neus. Die agterkant van die motor is smaller gemaak as sy voorganger, dus moes die verkoelers en luginnames ook verander word.

Na die tweede week se voorseisoentoetse by die Barcelona-Catalunya-renbaan, is aangekondig dat die FIA die kameramontering op die W06 Hybrid as onwettig beskou, en die span is beveel om dit te verander na die eerste wedren van die seisoen in Australië.

Die F1 W06 Hybrid word aangedryf deur 'n Mercedes-Benz PU106B Hybrid, 'n 1,6 liter-V6-enjin met 'n turbo-aanjaer.


</doc>
