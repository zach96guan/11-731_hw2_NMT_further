<doc id="105617" url="https://af.wikipedia.org/wiki?curid=105617" title="Teater van die Absurde">
Teater van die Absurde

In hierdie afdeling word 'n oorsigtelike beeld gegee ten doel van die studies van die dramatiese kunste oor die Teater van die Absurde. Die belangrikste skrywers van die Teater van die Absurde word genoem, asook sommige van hul stukke. Die kenmerke van die Teater van die Absurde word bespreek en 'n oorsig oor die toneelstuk "Waiting for Godot" word aangebied.

Absurde drama of die Teater van die Absurde is 'n soort toneelstuk wat op die irrasionele of onlogies aspekte van die lewe dui, gewoonlik om te wys dat die moderne lewe doelloos en sinneloos is. Die term “absurd” was oorspronklik 'n musikale term wat “disharmonie” beteken. In die konteks van die drama kan die term “absurd”, die volgende betekenisse insluit: doelloos, sonder rede, hopeloos, chaoties, onseker, betekenisloos.

Teater van die Absurde spruit uit die filosofiese strominge van die tyd ná die Tweede Wêreldoorlog, veral uit die eksistensialisme. Dit gee uitdrukking aan die opvatting dat God nie bestaan nie en dat die menslike bestaan ook geen doel of betekenis het nie. Die teater van die absurde het in die 1950’s in Parys begin. Dit is deur dramaturge soos Samuel Beckett en Eugène Ionesco ontwikkel en baseer op die filosofie van eksistensialisme van Jean-Paul Sartre en Albert Camus wat geleef het tussen 1905 en 1980. Eksistensialisme beskou die mens as komende uit niks. Sy dade laat hom/haar toe tree tot verantwoordelike aksies en daarna keer hy/sy weer terug na 'n staat van niks as hy/sy dood gaan. Daarom is die lewe betekenisloos. Die gruweldade van die Tweede Wêreld Oorlog het hierdie siening beïnvloed. Sartre het nie in die bestaan van God geglo nie, en stateer dat die kerk en staat godsdiens as 'n ontsnappingsroete ontwerp het om die mens se morele standaarde te beheer. Camus sien die lewe as 'n uitbeelding van Sisyphus (in die Griekse mite) se eindelose pogings om 'n klip teen 'n berg op te rol wat dan maar altyd weer na onder rol. Werk en die mens se pogings tot betekenis is dus vir hom totaal en al betekenisloos. Die werk wat die grootste impak op hierdie beweging gehad het was “Waiting for Godot” deur Samuel Beckett. Die naam van hierdie teater verskynsel, naamlik die “absurde teater”, is geskep deur Martin Esslin in 1961 in sy boek oor die Teater van die Absurde. Dramaturge wat ook bydrae tot hierdie genre was Eugene Ionesco en Jean Genet.

Absurde drama verskil baie van tradisionele teater. Daar gebeur nie veel in die toneelstuk nie. Daar word dikwels van realistiese karakters, situasies en teater-konvensies afgesien. Tyd, plek en identiteit is dikwels vaag en dubbelsinnig. 'n Droomagtige of skrikwekkende atmosfeer word geskep. Die storielyn van 'n absurde teaterstuk is nie logies nie en is 'n kringloop van gebeure waar die karakters weer eindig waar hul begin het. Die karakters kommunikeer nie behoorlik nie, en hulle dialoog maak dikwels glad nie sin nie. Herhaalde of onsinnige dialoog word ingespan. Die dialoog in 'n absurde stuk is gebaseer op 'n anti-dialoog uitgangspunt. Die mense kommunikeer verby mekaar. Daar is soms telegrafiese kort sinne en dan onnatuurlike lang stiltes. Soms word in monotoon gepraat, soms ritmies, soms baie vinnig.

Daar is nie konflik en groei van die karakters nie. Die spel van die akteurs word dus daardeur beïnvloed. Die karakters is in disharmonie met hulle omgewing. Hulle lewens doelloos en hul eie identiteit bestaan soms nie. Daar is 'n mengsel van realistiese beweging en spraak en dan weer onrealistiese optrede. Daar is 'n element van sirkus-agtige en akrobatiese toneelspel teenwoordig. Sommige aksies word oor en oor herhaal en is betekenisloos. Dit lei tot 'n satiriese en soms komiese effek.

Die verhooginkleding is minimalisties, daar kan, byvoorbeeld, dalk net 'n boom of 'n bankie wees om die omgewing te suggereer.


Sommige werke van Harold Pinter soos "The birthday party", asook Tom Stoppard se “Rozenkrants and Guildenstein are dead” en “The dumb waiter” kan as absurd geklassifiseer word. Stukke van Edward Albee mag ook as absurd gesien word. Sommige toneelstukke het absurde elemente soos Alfred Jarry se “Ubu Roi” (1896) en selfs van die Griekse toneelstukke het absurde elemente.

In Afrikaans eksperimenteer André P. Brink met die teater van die absurde in die dramas "Die trommel", "Die tas" en "Die koffer", wat in "Bagasie: triptiek vir die toneel" (1975) opgeneem is.

“Waiting for Godot” gaan oor twee persone wat te tevergeefs wag vir Godot wat nooit opdaag nie. Vladimir en Estragon wag op Godot by 'n boom. Die boom is simbolies van die tyd wat verbygaan. Die tyd in die verhaal is ook relatief. Ons weet nie of hul twee dae, twee jaar of vir ewig gaan wag vir Godot by die boom nie. Terwyl hulle wag, voer hulle absurde gesprekke. In die eerste toneel daag Lucky en Pozzo op. Pozzo is 'n ryk man en Lucky sy lyfbediende. Pozzo verneder vir Lucky tot die ontsteltenis van Vladimir en Estragon. Iemand kom vertel hul dat Godot (wat God kan simboliseer of die begrip van “betekenis” kan simboliseer) nie vandag gaan kom nie, maar wel die volgende dag. Op die tweede dag kry die boom nuwe blare en ontdek Vladimir en Estragon dat Pozzo blind is. Die betekenis van die stuk is gebasseer op die sinloosheid van 'n mens se bestaan en dalk ook op die feit dat daar net sin gegee word deur diens te gee.



</doc>
<doc id="105619" url="https://af.wikipedia.org/wiki?curid=105619" title="Gereformeerde kerk Harrismith">
Gereformeerde kerk Harrismith

Die Gereformeerde kerk Harrismith is ’n gemeente in die GKSA se Klassis Oos-Vrystaat met sy middelpunt op die dorp Harrismith, maar dit sluit ook Drakensville, Jagersrust, Kestell, Verkykerskop en Warden in. Einde 2014 het die gemeente 75 belydende en 12 dooplidmate gehad, vergeleke met 90 en 45 einde 2001.

Die gemeente het ná sy afstigting van Bethlehem in 1938 baie klein begin en eers eredienste in verskillende lidmate se huis gehou. Namate die lidmate toegeneem het, het hulle begin byeenkom in die Moth-saal, maar eers in die sestigerjare was daar genoeg geld om ’n eie kerk op te rig, hoewel daar selfs aan die begin van daardie dekade net 49 belydende en 35 dooplidmate was.

’n Slaghuis is aangekoop en as kerkgebou ingerig, maar enkele jare later is dié gebou verkoop en ’n meer geskikte opgerig, wat in 1968 in gebruik geneem is nadat ds. Postma die hoeksteen op 27 Januarie daardie jaar gelê het. Die NG gemeente Harrismith het sy ou preekstoel aan die Gereformeerde kerk geskenk omdat hy ook indertyd ’n nuwe kerk laat bou het. Eers was daar ’n serfyntjie-orrel voor in die kerk, maar dit is later vervang deur ’n elektriese orrel, wat agter in die kerk staan.

In "Die Kerkblad" van September 2016 het die gemeente se predikant, ds. Johannes de Bruyn, ’n pleidooi om geldelike hulp aan ander gemeentes in die kerkverband gerig. Hy het onder meer geskryf: 

"Met die Sinode van 2006 word genotuleer dat die Geref. Kerk Harrismith as voorposgemeente oor grense heen bedieningswerk doen. Die notule het gelui: " 'n Voorbeeld hiervan is Gereformeerde Kerk Harrismith wat ’n bedieningsooreenkoms gesluit het met twee kerke in Qwa-Qwa. Die Klassis goedgekeurde bedieningsplan bepaal dat die predikant in Harrismith woon en die drie kerke bedien. ’n Predikant word DV in Januarie 2006 bevestig. Ons bede is dat hierdie kerke in hulle roeping tot die uitdra van die evangelie die genade sal ontvang om saam te werk tot eer van die Here" (Acta 2006:334). 

"Die Geref. Kerk Harrismith se grense sluit onder meer Drakensville, Jagersrust, Kestell, Van Reenen, Verkykerskop, Warden en omliggende omgewings in. Tans vind bediening in Qwa-Qwa ook vanuit hierdie gemeente plaas. Die hele gebied van Qwa-Qwa beslaan ’n onherbergsame oppervlakte van meer as 1 100 km2. Afstande van tussen 30 000 km en 40 000 km word teen groot koste afgelê om die Geref. Kerke Harrismith en Qwa-Qwa met Woordbediening en herderlike sorg te bedien. 

"Na die skielike afsterwe van ds. Pieter Odendaal in Junie 2006, is ds. Johannes de Bruyn met hulp vanuit die kerkverband op 4 Desember 2011 as predikant van Harrismith bevestig. Met beloofde sustentasiehulp kon Harrismith, ingevolge Kerkorde Artikel 11, ds. De Bruyn eervol versorg en kon volhoubaar met bediening in Harrismith sowel as Qwa-Qwa voortgegaan word. 
"Met die Streeksinode(s) van November 2012 is sustentasie aan gemeentes drasties verminder en noodplanne moes beraam word. Die sustentasie wat die Geref. Kerk Harrismith ontvang het, is van R300 634 in 2001 tot R84 655 in 2016, voor ramings – weens verskeie redes – verlaag. 

"Lidmate van die Geref. Kerk Harrismith het dadelik ’n trust gestig en ’n bees- en speenkalfprojek begin. Dit het gedurende 2013 en 2014 ’n addisionele opbrengs van tussen R40 000 en R60 000 per jaar gelewer. Saam met twee ander geldinsamelingsgeleenthede kon die gemeente gedurende 2013/’14 haar finansiële verpligtinge nakom." 

Ds. De Bruyn meld die gemeente destyds bestaan uit 77 belydende en 15 dooplidmate. Van die belydende lidmate was 38 ekonomiese aktief en kon dus tot die gemeentekas bydra. "Met die vernietigende brande van 18 September 2014 en die versengende droogte van 2015, saam met die swak markte van 2015 tot op hede," skryf hy, "het die bees- en speenkalfprojek nie genoegsame wins opgelewer om al die finansiële verpligtinge van die gemeente na te kom nie – insluitende die traktementsversorging en pensioenbydrae van die predikant. Vir die eerste vyf maande van 2016 staan die gemiddelde maandelikse bydrae op R402 per maand per belydende lidmaat. Effektief beteken dit dat die 38 ekonomies aktiewe lidmate R815 elk per maand bydra. 

"Behalwe vir die drasties verminderde sustentasie wat die Geref. Kerk Qwa-Qwa ontvang (gemiddeld R1 910 per maand voor ramings afgetrek word), word daar nie andersins enige bedieningshulp vanaf Qwa-Qwa ontvang nie en is al die bedieningsuitgawes vir die rekening van die Geref. Kerk Harrismith. 

"As gevolg van bogenoemde, en die verminderde sustentasietoekenning, saam met die onstabiele slagplaas- en voerkraalmarkte, begroot die Geref. Kerk Harrismith vir ’n maandelikse tekort van R35 000 tot R45 000. Indien daar met hulp voldoende bedryfskapitaal bekom kan word, word beraam dat die Geref. Kerk Harrismith binne vyf tot agt jaar ekonomies selfstandig kan wees. Na oorleg met die visitatore, bestuur van die Administratiewe Buro en vergadering van Klassis Contracta: Oos-Vrystaat is besluit dat die Geref. Kerk Harrismith, met die medewete van Klassis Oos-Vrystaat, kan voortgaan om binne die kerkverband vir finansiële hulp te vra."

Daarna vra hy gemeentes en lidmate van elders om gereeld maandeliks of eenmalig by te dra om te verseker dat Woordbediening en herderlike versorging die gemeente Harrismith en dié in Qwaqwa kan voortgaan.





</doc>
<doc id="105620" url="https://af.wikipedia.org/wiki?curid=105620" title="Gereformeerde kerk Heilbron">
Gereformeerde kerk Heilbron

Die Gereformeerde kerk Heilbron is ’n gemeente in die GKSA se Klassis Oos-Vrystaat, waarin dit die jongste oorwegend Afrikaanse gemeente is. Behalwe Heilbron self sluit die grense ook Edenville en Oranjeville in. 

Die Gereformeerde kerk Heilbron het op 1 April 1964 met 65 belydende en 55 dooplidmate van die Gereformeerde kerk Frankfort afgestig, sonder ’n eie kerkgebou. Aan die begin het die nuwe gemeente vir eredienste in die hoërskoolsaal en in die Hervormde kerkgebou bymekaargekom. (Die Hervormde kerk Heilbron is reeds op 23 September 1911 gestig.)

Die Gereformeerde kerkraad het op 2 Februarie 1967 besluit om die Anglikaanse kerkgebou op Heilbron teen ’n bedrag van R2 100 aan te koop. Dié historiese gebou is reeds in 1896, nog voor die Tweede Vryheidsoorlog, opgerig. Dit het lank leeggestaan; daarom het die nuwe eienaar dit opgeknap en gerestoureer. 

Namate die gemeente gegroei het, het die kerkgebou te klein geword sodat planne in 1985 goedgekeur is vir die vergroting en aanbouing van ’n nuwe vleuel, kombuis en moederskamer. Die bouwerk het in Januarie 1987 begin en op 15 en 16 Augustus 1987 is die vergrote gebou feestelik in gebruik geneem.

Einde 2001 het Heilbron 129 belydende en 42 dooplidmate gehad, wat tot einde 2014 heel bestendig gebly het toe dit onderskeidelik 118 en 32 was. Met die gemeente QwaQwa uitgesluit, wat eers later deel van die klassis geword het, het die totale getal belydende lidmate van 1 181 afgeneem tot 950, ’n afname van amper 20 persent, vergeleke met Heilbron se afname van minder as 9 persent.





</doc>
<doc id="105622" url="https://af.wikipedia.org/wiki?curid=105622" title="Donkergrys">
Donkergrys

Donkergrys is 'n kleur, 'n diepdonker skakering van grys.

Volgens verskeie kleurskemas word donkergrys as volg voorgestel:


</doc>
<doc id="105623" url="https://af.wikipedia.org/wiki?curid=105623" title="Stapmotor">
Stapmotor

'n Stapmotor is 'n borsellose gelykstroom elektriese motor wat 'n volledige rotasie verdeel in 'n aantal gelyke stappe. Die posisie van die motor kan dan op bevel beweeg en gehou word by een van hierdie stappe sonder enige terugvoersensor, solank die regte motor vir die toepassing gekies is ten opsigte van wringkrag en spoed.


</doc>
<doc id="105624" url="https://af.wikipedia.org/wiki?curid=105624" title="Webkruiper">
Webkruiper

'n Webkruiper (Engels: "webcrawler" of "spider") is 'n sagteware robot wat die wêreldwyde web op 'n metodiese en geoutomatiseerde manier deurblaai. Webkruipers maak gewoonlik 'n lokale kopie van die opgeroepte bladsye om hulle sodoende later te kan verwerk, soos byvoorbeeld om hulle te indekseer vir soekenjins.

Die werkswyse is eenvoudig: die webkruiper begin met 'n lys van URL addresse en besoek hulle een vir een, waarby ál die webskakels wat in die besoekte bladsye voorkom ook aan die lys van addresse toegevoeg word. Op dié wyse kan 'n webkruiper feitlik alle toeganklike bladsye op die internet besoek.

Webkruipers kan bladsye baie vinniger as mense opvra en verwerk, en dit is dus belangrik dat hulle hulself gedra sodat hulle nie die webbedieners wat die webblaaie beskikbaarstel oorlaai nie. Die meeste webkruipers neem die moeite om bladsye van een webbediener nie almal ágter mekaar op te vra maar om hulle oor 'n tydsbestek te versprei om sodoende te verhoed dat die betreffende webbediener oorlaai word.

Vir eienaars en administrateurs van webwerwe is metodes beskikbaar gestel om die gedrag van webkruipers te beïnvloed. So kan in die wortel (Engels: "root") van 'n webwerf 'n tekslêer namens 'robots.txt' geplaas word, wat beperkings vir webkruipers voorskryf. Daar kan aangegee word watter dele van die webwerf deur bepaalde webkruipers "nie" besoek mag word nie. 'n Goeie webkruiper sal dus voor dit 'n webwerf bekruip, eers hierdie lêer opsoek en kyk of daar enige toepaslike beperkings aangegee word.

Sommige webkruipers ignoreer die "robots.txt" lêer wat nadelige gevolge vir die besoekte webwerf kan inhou. Om dit teen te werk kan mens op 'n webbediener die IP-adresse van die betreffende webkruipers blokkeer.


</doc>
<doc id="105627" url="https://af.wikipedia.org/wiki?curid=105627" title="Abu Nidal">
Abu Nidal

Abu Nidal (1937–2002) was een van die mees gesoekte en gevreesde Palestynse terroriste ter wêreld. Nidal het lughawens, vliegtuie, busse en openbare geboue aangeval en soms selfmoord-bomaanvallers hiervoor gebruik. Hy word vir 'n totaal van 90 aanvalle in 20 lande verantwoordelik gehou. Hierdie aanvalle het hoofsaaklik tussen die middel 1970's en vroeë 1990's plaasgevind. Die naam "Abu Nidal" beteken "vader van die stryd".

Abu Nidal is in Mei 1937 in die hawestad Jaffa, tans 'n deel van die munisipaliteit Tel Aviv-Jaffa, as "Sabri al-Banna", gebore. Vanweë die Nakba (verdrywing van Arabiere uit Palestina) vlug sy familie eers na 'n kamp vir ontwortelde persone in die Gasastrook en later na Nablus. In die 1960's sluit hy by Yasser Arafat se Fatah-groep aan, wat later deel van die Palestynse Bevrydingsorganisasie sou word.

In 1974 breek Nidal van die Fatah-groep af weg, omdat hulle 'n twee-staat-oplossing nagevolg het. Hierna stig hy sy eie organisasie, genaamd die Abu Nidal Organisasie (ANO).

Nidal was omstrede in Arabiese kringe. Hy is by verstek deur Palestynse, Libanese en Jordaniese howe ter dood veroordeel.

Op 19 Augustus 2002 is Abu Nidal dood by sy huis in die Irakse hoofstad, Bagdad, aangetref. Daar word aangeneem dat hy sedert 1998 daar gewoon het. Hy het aan leukemie gelei. Die Irakse owerhede het sy dood as selfmoord bestempel. Hulle verklaring word egter in twyfel getrek, omdat hy met skietwonde aangetref is.


</doc>
<doc id="105628" url="https://af.wikipedia.org/wiki?curid=105628" title="Gereformeerde kerk Hennenman">
Gereformeerde kerk Hennenman

Die Gereformeerde kerk Hennenman was die agtste oudste gemeente in die GKSA se Klassis Noord-Vrystaat. Einde 2014 was dit met 41 belydende en twee dooplidmate ook die vierde kleinste van die 20 gemeentes in die klassis, waarvan die gemiddelde getal belydende lidmate per gemeente toe 133,5 was, vergeleke met 181,7 in die hele Kerk. In 2017 het die gemeente met Ventersburg saamgesmelt as Ventersburg/Hennenman. Die saamgesmelte gemeente het toe 65 belydende en 11 dooplidmate gehad. 

Die kerkraad van die Gereformeerde kerk Ventersburg, wat in 1864 die tweede Gereformeerde kerk in die Vrystaat geword het nadat Reddersburg in 1859 as die eerste gestig is, het in 1946 besluit die tyd was toe ryp vir die stigting van ’n selfstandige gemeente op Hennenman, waar die eerste NG gemeente reeds in 1938 gestig is. Die Hervormde kerk Hennenman is eers op 29 September 1955 gestig en het einde 2014 toevallig ook 41 belydende lidmate gehad, maar darem vier dooplidmate. 

Plaaslike Gereformeerdes het op Saterdagaand 4 Oktober 1947 in die plaaslike NG kerk se saal byeengekom. Deputate van die Klassis het ook dié vergadering bygewoon waar ds. H.F.V. Kruger van die Gereformeerde kerk Pretoria-Wes en dr. J.M. de Wet, leraar van Kroonstad, gewys het op die erns van die oomblik en die teenwoordiges meegedeel het dat die Klassis eenparig toestemming verleen het tot die afstigting van die Gereformeerde kerk Hennenman.

Die eerste kerkraadsvergadering is op 23 Oktober 1947 aan huis van broer I.I.J. Venter gehou en die gemeente in drie wyke verdeel. Nog in daardie maand het die gemeente toestemming gekry om die NG moedergemeente se saal tot Februarie 1948 gratis vir eredienste te gebruik, maar die behoefte aan ’n eie kerksaal is toe reeds sterk gevoel. Vroeg in 1948 het die kerkraad besluit om ’n saal te bou sodra die nodige perseel daarvoor gevind kon word. ’n Boukommissie is aangestel om dié projek aan te voor. Nog in Mei 1948 het W.H. Steyn ’n erf vir dié doel geskenk. 

Die kerkraad het besluit om ’n kerksaal te bou met sitplek vir sowat 120 kerkgangers en teen ’n koste van nagenoeg £2 000. As daar geld oorbly, kon dit in ’n pastoriefonds gestort word. Intussen het die lidmate vir leesdienste in die Anglikaanse kerk byeengekom terwyl die skoolsaal vir eredienste gebruik sou word wanneer ’n besoekende leraar sou preek. Hennenman se eerste eie predikant is eers in 1951 verwelkom in die persoon van ds. I.J. Van der Walt, wat hier sou bly tot 1955.

Die kerkraad het die tender van die bouaannemers Kriel en Kie in Augustus 1948 vir die oprigting van die saal aanvaar. Hy het onderneem om alles in sy vermoë te doen om die bouwerk aan die einde van die jaar te voltooi, maar die werk is vertraag weens probleme met die fondasie. So kon die saal op erf 28 in Elizabethstraat eers op 12 Junie 1949 feestelik in gebruik geneem word. Die totale koste was £2 100.





</doc>
<doc id="105629" url="https://af.wikipedia.org/wiki?curid=105629" title="Skerpstert-sonvis">
Skerpstert-sonvis

Die skerpstert-sonvis ("Masturus lanceolatus") is 'n sonvis wat in tropiese en subtropiese waters van al die oseane voorkom. In Engels staan dit as die "Sharptail sunfish" bekend. Die vis word tot 337 cm lank.




</doc>
<doc id="105631" url="https://af.wikipedia.org/wiki?curid=105631" title="Rompvis">
Rompvis

Die Rompvis ("Ranzania laevis") is 'n sonvis wat in tropiese en subtropiese waters van al die oseane voorkom. In Engels staan dit as die "Trunkfish" bekend. Die vis word tot 100 cm lank.




</doc>
<doc id="105635" url="https://af.wikipedia.org/wiki?curid=105635" title="Telegram">
Telegram

Telegram is 'n kitsboodskapdiens vir slimfone en uitgesoekte funksieselfone wat van die internet gebruik maak vir kommunikasie. Benewens kort teksboodskappe, kan gebruikers beelde, videogrepe, klankboodskappe en lêers aan mekaar stuur, sowel as hul plek aandui met behulp van die geïntegreerde karteringsfunksies.

Telegram is in 2013 gestig deur die broers Nikolaj en Pavel Doerov en is gebaseer in Berlyn, Duitsland.



</doc>
<doc id="105638" url="https://af.wikipedia.org/wiki?curid=105638" title="Gereformeerde kerk Jacobsdal">
Gereformeerde kerk Jacobsdal

Die Gereformeerde kerk Jacobsdal is ’n gemeente van die GKSA in die verre weste van die Vrystaat. Vir kerklike doeleindes het dit tot in 2015 geressorteer onder die Klassis Griekwaland-Wes, waarvan die 15 ander gemeentes almal in die Noord-Kaap val. Ook die ander twee sentrums van die gemeente, Belmont en Ritchie, is in laasgenoemde provinsie. In 2015 is Jacobsdal egter oorgedra na die Klassis Suid-Vrystaat. Met 18 belydende en vyf dooplidmate was Jacobsdal in daardie jaar die vierde kleinste gemeente in dié Klassis. 

Voor die gemeente se stigting in 1982 was lidmate deel van die Gereformeerde kerk Koffiefontein. Daar was destyds groot teenkanting teen gemeentestigting en baie lidmate het gemeen Jacobsdal en die twee plekkies in Noord-Kaapland moes deel van Koffiefontein bly.

Dié wyk van die moedergemeente het ’n eie kerkgeboutjie vir byeenkomste gehad, maar Koffiefontein se kerkraad het dit verkoop aan die Ou Apostoliese Kerk. A. Venter het die nuwe Gereformeerde kerk op Jacobsdal ontwerp en J.F. Venter, ’n lidmaat, het die leiding tydens die bouery geneem. Geen hoeksteen is gelê nie en ook die inwydingsdatum (omstreeks 1983) is nie meer bekend nie. Die gebou is kontant betaal.

Met die jare het Jacobsdal se lidmaattal baie afgeneem, want einde 1997 was hier 55 belydende en 19 dooplidmate, einde 2001 was dit 49 en ses, maar 14 jaar later net 18 en vyf, altesaam ses minder as die vorige jaar.





</doc>
<doc id="105639" url="https://af.wikipedia.org/wiki?curid=105639" title="Gereformeerde kerk Kathu">
Gereformeerde kerk Kathu

Die Gereformeerde kerk Kathu is ’n gemeente van die Gereformeerde Kerke in Suid-Afrika. Einde 2014 was dit met 232 belydende en 79 dooplidmate die vierde grootste van die 18 gemeentes in die Klassis Griekwaland-Wes, waar die gemiddelde getal belydende lidmate per gemeente toe 108 was.

Yskor het in 1952 met die ontginning ystererts begin en in dieselfde jaar is bouwerk aan die dorpie Sishen begin. Op 12 Oktober 1968 het die wyk Sishen van die Gereformeerde kerk Olifantshoek afgestig. Aanvanklik is eredienste in die linkersysaal van die klubsaal op Sishen gehou waar ds. J.S. du Plooy van Olifantshoek (41 km van Sishen af geleë) elke derde Sondag twee eredienste gehou het. Destyds was hier sowat 102 belydende en 69 dooplidmate.

Bouwerk aan die eerste kerk was ’n spanpoging. Jan en Truia Kotze het die hoeksteen gelê, terwyl Drienie Bester die kerk oopgesluit het. In 1974 is die eerste huise op die nuwe dorp Kathu gebou en algaande het die lidmate begin oorskuif daarheen. Die pastorie daar is ontwerp deur ds. J.S. du Plooy van die Gereformeerde kerk Postmasburg en in 1975 voltooi.

Onder ds. Kobus Venter se leiding was ’n ieder en ’n elk betrokke by die kerkbou op Kathu. Op 25 Junie 1981 is die nuwe kerk gebou met dankbaarheid in gebruik geneem. 

Die NG gemeente Kathu is in 1975 van die gemeente Sishen afgestig, maar die moedergemeente is eindelik by die dogtergemeente ingelyf. Einde 2014 was Kathu die grootste gemeente in die Sinode van Noord-Kaapland met 1 772 belydende en 719 dooplidmate. Die Nederduitsch Hervormde Kerk se gemeente Kathu is op 17 Julie 1976 gestig en het einde 2014 114 belydende en 26 dooplidmate gehad, die kleinste van die drie Susterkerke. 




</doc>
<doc id="105641" url="https://af.wikipedia.org/wiki?curid=105641" title="Gereformeerde kerk Kimberley">
Gereformeerde kerk Kimberley

Die Gereformeerde kerk Kimberley is die grootste gemeente in die GKSA se Klassis Griekwaland-Wes en die vyfde oudste van die 18 gemeentes.

Van 1894 tot 1936, toe Kimberley as konsulentsgemeente van De Aar gestig is, is die enkele Gereformeerdes in die Diamantstad deur besoekende predikante besoek en dienste in verskeie huise en sale gehou, onder meer die Templar Hall en die Lutherse kerk. In 1933 breek ’n beter dag vir die plaaslike Doppers aan toe ds. J.H. Kruger van die Gereformeerde kerk Postmasburg, ten spyte van die afstand van 200 km tussen die twee plekke, aanbied om die lidmate gratis te bedien mits hulle ’n eie kerkgebou oprig. Twee lidmate, ene Aucamp en Muir, het die De Beers-maatskappy om grond en ’n skenking genader, wat toegestaan is.

Op ’n erf in Bultfonteinweg is ’n gebou opgerig wat op 22 Februarie 1936 in gebruik geneem is, die stigtingsdag van die gemeente. Die Aucamp-gesin het ’n traporreltjie geskenk. Die gemeente het vinnig gegroei en op 30 Julie 1939 is besluit om die St. John-kerkgebou van die Anglikaanse Kerk aan te koop. In 1950 is dié gebou met ’n konsistorie vergroot en van nuwe banke voorsien.

Ná sowat 30 jaar het ook dié gebou te klein geword. Eers het die kerkraad beplan om ’n galery aan te bring, maar dit sou net tydelik help. Daar is toe besluit om ’n nuwe kerkgebou op te rig en wel op ’n erf wat vir dié doel aangekoop is in die woonbuurt Monumenthoogte. Hans Koorts van Bloemfontein is as die argitek aangestel en W. van Rensburg as bouaannemer. Die ou gebou is verkoop, maar die orrel is wel daaruit na die nuwe gebou oorgeplaas. Die nuwe kerk is op 8 September 1973 in gebruik geneem.

Kimberley se sieletal het van 467 in die GKSA se eeufeesjaar (1959) tot 455 einde 2014 afgeneem, maar dié geringe afname is net te wyte aan die krimpende kindertal, want die dooplidmate was destyds 187, maar 55 jaar later net 98, terwyl die belydende lidmate toegeneem het van 280 tot 357. Die sieletal het intussen wel by minstens 700 gaan draai, want in 1997 was hier 521 belydende en 187 dooplidmate. Die gemeente het dan ook meerdere bediening (meer as een predikant) gehad van 1980 tot 2003.






</doc>
<doc id="105647" url="https://af.wikipedia.org/wiki?curid=105647" title="Hazel Acosta">
Hazel Acosta

Hazel Acosta (1946-) 'n Suid-Afrikaanse flamenco-danseres, -choreograaf en -onderwyseres. Acosta het internasionale erkenning as een van die voorste solodansers in dié genre ontvang. Sy is in Spanje opgelei en het saam met verskeie Spaanse geselskappe getoer. In 1994 stig sy die Alianza Flamenca in Johannesburg en ontwikkel 'n sillabus vir flamenco wat internasionaal gebruik word. Op 24 Julie 2015 ontvang sy die Orde van Siviele Verdienste van Felipe VI, die koning van Spanje, vir die bevordering van flamenco as kunsvorm, asook betrekkinge tussen Suid-Afrika en Spanje.


</doc>
<doc id="105648" url="https://af.wikipedia.org/wiki?curid=105648" title="Gereformeerde kerk Koffiefontein">
Gereformeerde kerk Koffiefontein

Die Gereformeerde kerk Koffiefontein is ’n gemeente van die GKSA in die Wes-Vrystaat. Buiten Koffiefontein self, omsluit die gemeentegrense ook die dorpe Luckhoff, Fauresmith en Jagersfontein, laasgenoemde twee sedert 2010 toe die Gereformeerde kerk Fauresmith ná 145 jaar ontbind het. 

Die gemeente Koffiefontein is op 24 Oktober 1925 formeel gestig. Dit het aan die begin bestaan uit die wyke Koffiefontein, Oudebergfontein en Belmont. Aanvanklik het die lidmate vir eredienste bymekaargekom in die dieselfde gebou wat ’n tyd lank as skool gedien het en aan ene S. Rörich behoort het. Tydens die bediening van ds. T.T. Spoelstra, die predikant van die Gereformeerde kerk Petrusburg, het die getal lidmate meteens in 1933 byna vervierdubbel toe sowat 100 NG lidmate en hul kinders uit die NG gemeente Koffiefontein na die Gereformeerde kerk oorgekom het omdat hulle ontevrede was met die invoer van Nagmaalkelkies. In die daaropvolgende minstens drie dekades het die gemeente blykbaar sy getalle gehandhaaf, want in 1959, die GKSA se eeufeesjaar, was hier nog 146 belydende en 90 dooplidmate.

Die huidige kerkgebou se hoeksteen is gelê in 1934, kort ná die aansluiting van die NG lidmate by die gemeente. Die gewel van die gebou, wat £1 500 gekos het, was destyds besonder gewild en is losweg gegrond aan dié van die Geloftekerkie op Pietermaritzburg. Die orrel, wat 26 jaar later in die gebou aangebring is, het ook £1 500 gekos. In die 1970's is ’n ruim konsistorie en kombuis aangebou en mettertyd is die oorspronklike preekstoel en die kerkbande vervang.

Van 1999 af kon die gemeente nie meer ’n eie leraar bekostig nie omdat die lidmaattal reeds twee jaar vantevore tot 77 volwassenes en 28 kinders gekrimp het en twee jaar daarna tot onderskeidelik 33 en nege. Daarna het dit verder afgeneem tot net 17 en twee einde 2014. Die Gereformeerde kerk Jacobsdal, wat in 1982 van Koffiefontein afgestig het, se belydende lidmate het van 2001 tot 2014 afgeneem van 49 tot 20, maar die dooplidmate het toegeneem van ses tot nege. 

Weens die afname in die lidmaattal het die gemeente van 1999 af bediening van Kimberley af ontvang op twee Sondae per maand. Wat tans (2016) die reëling is, is onbekend.





</doc>
<doc id="105649" url="https://af.wikipedia.org/wiki?curid=105649" title="Gereformeerde kerk Kroonstad">
Gereformeerde kerk Kroonstad

Die Gereformeerde kerk Kroonstad is ’n gemeente van die GKSA op die Vrystaatse dorp Kroonstad, maar vandat die Gereformeerde kerk Steynsrus in 2011 ontbind het, sluit dit ook Steynsrus en distrik in. 

Met 220 belydende en 42 dooplidmate was Kroonstad einde 2014 die tweede grootste Afrikaanse gemeente in die Klassis Noord-Vrystaat, naas die Gereformeerde kerk Parys, wat toe 270 belydende en 36 dooplidmate gehad het. In 1997 was Kroonstad se lidmaattal onderskeidelik 396 en 136 en in 2001 377 en 113.

 

Die Gereformeerde kerk Kroonstad is op 6 Junie 1925 met 69 belydende en 41 dooplidmate gestig as die vyfde Gereformeerde gemeente in die Noord-Vrystaat. In Maart 1929 besluit die kerkraad om ’n saal met sitplek vir 250 kerkgangers te bou. Ds. Jaco van Rooy het die hoeksteen met die wapenspreuk van die GKSA gelê: "Die poorte van die hel sal dit nie oorweldig nie," na aanleiding van Matteus 16:18. Die bouer was ’n lidmaat, F.J. Venter. Dié gebou is in 1946 verkoop, maar die hoeksteen het ’n plek in die voorportaal van die nuwe kerk gekry. 

Destyds het die gemeente sterk gegroei. Dr. J.M. de Wet het die hoeksteen van die huidige kerkgebou op 6 Maart 1948 gelê. Die inskripsie daarop lui: "Ebenhaeser – tot hiertoe het die Here ons gehelp," na aanleiding van 1 Samuel 7:11. Die argitekte Gerard Moerdyk en Henry Watson, wat saam ook onder meer vir die Voortrekkermonument en die Gereformeerde kerk Kaapstad verantwoordelik was, is gevra om die plan te teken van ’n gebou met sitplek vir tussen 400 en 500 kerkgangers. In Mei 1947 het die kerkraad die laagste tender, dié van £16 500 van die firma Duursema & Duursema van Kroonstad, toegeken.

Soos in talle van sy kerkontwerpe, het Moerdyk ook hier ruimskoots van simboliek gebruik gemaak. Die grondplan is byvoorbeeld in ’n kruisvorm; daarom omarm die galery die preekstoel. Houtstawe agter die kansel suggereer drie kruise. Vandaar af strek ’n tong na bo na aanleiding van Rom. 10:14 en bo-oor die tong is ’n son met strale, soos versinnebeeld in Psalm 119:130. Die oorspronklike interieur het nie kerkbanke gehad nie, maar opslaanstoele soos in ’n destydse bioskoop of operahuis, die sogenaamde "opera seats".

Die gemeente het sy orrel in 1948 uit die VSA laat kom. Die orrelfront se pype vorm vyf groepe wat gesamentlik en afsonderlik ’n stygende lyn weergee. Dit simboliseer die verheffende aard van die musiek en psalmsang. 

Die saal is eers heelwat later gebou volgens die plan van P.H. Geyer, ’n plaaslike lidmaat. Ds. P.C. Rule het die hoeksteen op 19 Augustus 1978 gelê.





</doc>
<doc id="105652" url="https://af.wikipedia.org/wiki?curid=105652" title="Merseyrivier">
Merseyrivier

Die Merseyrivier [ˈmɜːzi] is 'n rivier in Noordwes-Engeland. Sy naam is uit die Angel-Saksiese taal afgelei en beteken "grensrivier". Moontlik het die Mersey die grens tussen die historiese koninkryke Mercia en Northumbria gevorm. In elk geval was dit eeue lank deel van die grens tussen die historiese Engelse graafskappe Lancashire en Cheshire.


</doc>
<doc id="105653" url="https://af.wikipedia.org/wiki?curid=105653" title="Jamie Oliver">
Jamie Oliver

James Trevor "Jamie" Oliver, MBE (* 27 Mei 1975) is 'n Engelse meestersjef, restaurateur en mediapersoonlikheid wat internasionale bekendheid verwerf het met sy televisieprogramme oor kosmaak (waaronder "The Naked Chef" wat vanaf 1999 uitgesaai is, en "Jamie Oliver's Food Revolution" van 2010), 'n wye reeks kookboeke. In 2005 het hy 'n wêreldwye veldtog vir verbeterde kosmaakopleiding en gesonde skooletes gedoen.

Jamie Oliver is in die dorp Clavering in die Engelse graafskap Essex gebore en grootgemaak waar sy ouers, Trevor en Sally Oliver, sedert 1976 die restourant "The Cricketers" bedryf en hom vertroud gemaak het met die kuns van kosmaak. In die restourant se kombuis het Jamie sy sakgeld verdien en kort voor lank dieselfde passie vir gesonde kos as sy ouers getoon.

Op die ouderdom van sestien het hy sy opleiding as kok by die spysenierskollege "Westminster Catering College" begin en daarna praktiese ervaring in Frankryk en in verskeie befaamde Engelse restourante opgedoen. Gedurende sy werk in een van dié eetplekke, die "River Café" in Fulham, Londen, het hy in 'n dokumentêre program verskyn en vervolgens bekendheid as aanbieder van die televisieprogram "The Naked Chef" verwerf waarin hy 'n eenvoudige manier van kosbereiding met basiese bestanddele verduidelik het.

In 2002 het Oliver in Londen 'n stigting, die "Fifteen Foundation", in die lewe geroep wat met sy opleidingsprogramme benadeelde jeugdiges die kans gee om 'n loopbaan in die restourantbedryf te volg. Suksesvolle kandidate word in Oliver se restourant "Fifteen" opgelei. Die sukses van dié projek, wat in die televisieprogram "Jamie's Kitchen" gedokumenteer is, het Oliver aangespoor om die program in die hele Verenigde Koninkryk en in oorsese lande uit te brei.

In Junie 2003 het Oliver 'n MBE ontvang vir sy dienste in die gasvryheidsbedryf.

As mediapersoonlikheid en sjef het hy 'n verskeidenheid kookboeke gepubliseer. Sy eie reeks kookware in samewerking met die Franse vervaardiger "Tefal" geloods en sy eie restourante geopen. In 2005 het Oliver 'n veldtog begin vir gesonde skooletes in die Verenigde Koninkryk en die Verenigde State beywer. As gevolg daarvan het die Britse regering ook belowe om die kwessie aan te spreek.

Die eerste "Jamie's Italian"-restaurant op die vasteland van Afrika open sy deure in 2016 in Melrose Arch, Johannesburg.

In Julie 2000 het Oliver getrou met Juliette Norton. Hulle het vyf kinders: Poppy Honey Rosie (gebore Maart 2002), Daisy Boo Pamela (gebore April 2003), Petal Blossom Rainbow (gebore April 2009), Buddy Bear Maurice (gebore September 2010) and River Rocket Blue Dallas (gebore Augustus 2016).

Jamie Oliver het 'n aantal kookboeke geskryf:




</doc>
<doc id="105657" url="https://af.wikipedia.org/wiki?curid=105657" title="Bothashof">
Bothashof

Bothashof was 'n Afrikaansmedium-skool met noue Suid-Afrikaanse bande in die destydse Suid-Rhodesië en later Rhodesië. Dit het aan die einde van die minderheidsbewind Engelsmedium geword en eindelik ook vir 'n kort rukkie in die onafhanklike Zimbabwe as sodanig bestaan. Die voertaal is verander omdat die Afrikaanse gemeenskap in dié land so verminder het dat die skool nie sinvol kon voortbestaan nie. Dit is in 1985 hernoem tot Eaglesvale en het "'n ware Zimbabwiese skool" geword. 

Omstreeks 1910 het ds. A.J. Botha van die NG gemeente Bulawayo met 'n fiets gery na 'n siek weduwee wat op 'n plaas saam met sy twee dogters gewoon het. Die vrou is later oorlede en haar twee dogters wees gelaat. Dié twee is toe versorg deur Ndebele-dorpenaars. Die NG Kerk stig toe 'n weeshuis in Rhodesstraat, Bulawayo, om na dié kinders om te sien. Later het ene mev. Basson haar twee seuns na die weeshuis gebring omdat haar man, soos bogenoemde weduwee, aan swartkoors beswyk het. 'n Klein skooltjie is op die kerkgrond opgerig om dié kinders te onderrig en dit het op 30 Januarie 1911 geopen. Die skool was nie tot wese en armlastige kinders beperk nie, en dit het mettertyd 65 leerlinge gehuisves.

Enkele jare later is daar besluit om die skool na 'n plek te verskuif waar die kinders ook plaasopleiding kon kry. Daar is gevoel dat dit goedkoper sou wees om die skool op die platteland te bedryf omdat groente verbou kon word vir voedsel, koeie vir hul melk aangehou kon word en dit ander voordele sou inhou. So koop die NG Kerk 'n plaas aan die hoofspoorlyn na Salisbury. Die skool was 118 km van Bulawayo en 54 km van Gwelo en dus redelik afgeleë. Op 15 Augustus 1914 is die hoeksteen van die eerste en hoofgebou op die nuwe perseel deur ds. J.N. Geldenhuys gelê.

Onderrig het op 20 Januarie 1915 begin. Hoewel die skool hom aanvanklik op wese toegespits het, het dit uitgebrei sodat ouers uit Suid-Rhodesië sowel as Noord-Rhodesië (Zambië) hulle kinders na die koshuis gestuur het. Die kinders is opgevoed in 'n Christelike atmosfeer, is in Afrikaans onderrig en praktiese opleiding gebied om hulle in staat te stel om makliker werk te kry nadat hulle die "Pionierskool", soos dit bekendgestaan het, verlaat het. Die meisies het, buiten in die gewone vakke, ook onderrig ontvang in huishoudkunde en kleremakery, terwyl die seuns landbou, stoffering, skoenmakery en skrynwerk geleer het. Die skool het ontluik in 'n klein dorpie met sy eie aantreklike kerk, hospitaal, werkswinkels, skoolkoshuis, personeelkwartier en plaasgeboue. Daar was 'n eie wassery asook 'n kragopwekker, 'n kudde frieslandbeeste, en hulle het selfs hul eie seep vervaardig. Vir ontspanning was daar rugbyvelde, vier tennisbane en 'n tenni-quoit-baan. Teen 1936 het die skool reeds 271 leerlinge gehad.

Die vernaamste rede vir die skool se verhuising was omdat dit so afgesonder was. Daar is gevoel die leerlinge en personeel loop sosiale, kulturele en opvoedkundige geleenthede mis. Hoë vervoerkoste was ook 'n probleem en as iemand dringende mediese hulp gekort het, moes hulle die meer as 50 km na Gwelo of die amper 120 km na Bulawayo aflê. Boonop was die plaas se grond nie besonder vrugbaar nie sodat genoeg produkte nie verbou kon word nie en water was ook skaars. Soms was daar nie eens genoeg vir huislike gebruik nie, laat staan nog die landboubedrywighede.

Die skool besluit toe om na Salisbury te verhuis omdat dit die hoofstad van die kolonie was en meer sentraal geleë was ten opsigte van die hele land. Daar was meer werksgeleenthede in Salisbury en leerlinge wat werk gekry het in die groot, onpersoonlike stad, kon in die skool aanbly tot hulle nesgeskop het en by die snelbewegende, moderne stadslewe aangepas het.

In 1944 is die plaas Bothashof aangekoop vir die bedrag van £18 000 en die bouwerk begin die jaar daarop. Die laaste skooldag op Daisyfield was op Vrydag 27 Augustus 1948. Om 'n hele kosskool 320 km te verskuif, was geen geringe taak nie. Bokwaens het die meubels en kiste na die stasie gebring, waar dit op die trein gelaai is. Aan die begin was Bothashof allermins 'n huislike woonplek. Die geboue was half voltooi en die boumateriaal is daarin geberg. Daar was geen lopende water vir sanitasie nie, geen kookgeriewe nie en die vloere en vensters was vuil. Boonop het die vragmotor met lewensnoodsaaklike voedsel nie opgedaag nie.

In die skool se jaarblad van 1949 (weens die verhuising was daar nie 'n jaarblad in 1948 nie) staan dié verslag oor die vroeë omstandighede: "In 'n atmosfeer van stof, sement en klippe het die vestiging hier begin … dit was glad nie maklik om alles op hul korrekte plek te sit nie … elke huishoudinggesin moes in een van die slaapsale intrek, wat nog sonder deure of gordyne was. Van 'n bad was daar nie sprake nie. Ons was afhanklik van water van 'n buitekraan ver in die velde wat 'n stadige en onderbroke straaltjie gelewer het. Die stoof was nie aan ons beskikbaar nie en ons vroue moes sukkel om etes te berei. Weense worsies het prominent op die spyskaart voorgekom. Was dit moeilike tye? Nee, want ons het met geesdrif gewerk. Omdat ons saam met die plek grootgeword het, geniet ons dit vandag baie en waardeer ons die geriewe meer as die nuweling wat al dié luuksheid betree."

Bothashof is amptelik geopen in 1949 met mnr. D.H. Davel as skoolhoof. Die seunskoshuis van die huidige Eaglesvale School is na hom genoem. In daardie jaar het seuns sowel as dogters gehelp om die sportvelde aan te lê op velde wat nog nooit geploeg was nie. 'n Rugbyveld, 'n atletiekbaan, vier netbalbane en 6 dwergtennisbane is aangelê. Die seuns het rugby teen omliggende skole gespeel en 'n begin is vir hulle gemaak met krieket en bofbal. Die dogters het meegeding in netbal en al die leerlinge het in die destydse swembad geswem en gewens vir 'n grotere. 'n Tuinklub is begin en ook die Rhodesiese Voortrekkers wat na Pretoria gereis het vir die inwyding van die Voortrekkermonument in Desember 1949.

Ondanks die aanvanklike uitdagings het Bothashof gefloreer en aantreklike onderrig- en koshuisgeriewe gebied aan amper 300 kinders asook huisvesting aan amper alle personeellede. By Salisbury het die skool gegroei en kort voor lank sy kapasiteit van 450 leerlinge bereik.

Die Rhodesiese regering het die skool spesiale toestemming gegee om die leerplan van die Suid-Afrikaanse nasionale onderwysdepartement in Engels te gebruik (dis nie bekend wanneer Afrikaans aan die skool uitgefaseer is nie). Dié leerplan het gelei tot die matriekeksamen wat dit vir kandidate met matrikulasievrystelling moontlik gemaak het om aan Suid-Afrikaanse universiteite te gaan studeer. Dit het beteken Bothashof was afhanklik van onderwysers wat hulle aan Suid-Afrikaanse instellings bekwaam het.

Met die voortslepende vryheidstryd in Rhodesië en die gedurige verhuising van Afrikaanssprekendes terug na die Republiek van Suid-Afrika het die skool se leerlingtal veral van 1979 af kwaai afgeneem en dit het ook ál moeiliker geraak om onderwysers uit Suid-Afrika te werf. Die vakkeuse moes ingeperk word en selfs vir verpligte vakke was dit moeilik om bekwame onderwysers te kry. Einde 1981 het dit duidelik geword dat die Senior Sertifikaat nie meer aangebied sou kon word nie en die laerskoolafdeling het ook in gedrang gekom met net 76 leerlinge van gr. 1 tot gr. 7. Die hoërskoolafdeling is daarom begin 1982 gesluit, maar in daardie jaar neem die laerskoolinders skielik toe tot 170 en so ontstaan 'n dringende behoefte om die hoërskoolafdeling te heropen.

Ten einde die onderwysertekort te bowe te kom, is daar besluit om die AEB-leerplan in te voer in ooreenstemming met ander Zimbabwiese privaat skole en so heropen die skool in 1983 met geriewe tot en met Vorm III. Namate die Vorm III-klas jaar ná jaar gevorder het, is die vorms verhoog totdat die "A Levels" in 1986 ingevoer is. Toe die skool 'n ware Zimbabwiese privaat skool word, het die leerlingtalle skerp toegeneem sodat die skool reuse-kapitaalbesteding moes aangaan om 30 voorafvervaardigde klaskamers aan te skaf, laboratoriums in te rig, kunsklaskamers, biblioteke ens. Die koshuisgeriewe is vermeerder en 'n vloot busse is aangeskaf om sowat 480 leerlinge daagliks na en van die skool te bring. Van 1911 het die NG Kerk al die geld voorsien vir die skool se uitbreiding tot die instelling wat dit vandag is.

In 1985 is die skool se naam van Bothashof na Eaglesvale verander in ooreenstemming met die instelling se geheel en al nuwe aard wat voorsiening gemaak het vir alle sektore van die samelewing, hoewel die grondbeginsel van Christelike onderwys onveranderd gebly het en die leuse, in 'n land waarin byna geen Afrikaans gepraat word nie, "Diens" gebly het.




</doc>
<doc id="105662" url="https://af.wikipedia.org/wiki?curid=105662" title="Gereformeerde kerk Koppies">
Gereformeerde kerk Koppies

Die Gereformeerde kerk Koppies was ’n kortstondige gemeente van die GKSA met sy middelpunt op die Noord-Vrystaatse dorp Koppies.

Die gemeente is in 1965 afgestig, blykbaar van die Gereformeerde kerk Parys, maar het net vyf jaar later (1970) ontbind, waarna die lidmate weer by Parys ingeskakel het, want dié gemeente sluit, naas Parys, ook Vredefort en Koppies in. Koppies het net twee predikante gehad, albei in kombinasie met Heilbron, wat in 1964 van Frankfort afgestig het, en vandag (2018) nog bestaan. 





</doc>
<doc id="105663" url="https://af.wikipedia.org/wiki?curid=105663" title="Amina Desai">
Amina Desai

Amina Desai (1920 – 10 Junie 2009) was Suid-Afrika se langsdienende vroulike Indiese politieke gevangene.

In 1996, op die ouderdom van 76, was sy 'n getuie vir die Waarheid-en-versoeningskommissie (WVK).

In 2013 is sy postuum met die Orde van Luthuli bekroon.

Toe haar man, Suliman Mohammed Desai, 'n Transvaalse Indiërkongres-aktivis, in 1969 oorlede is, het Amina Desai vir sy besigheid se bestuur verantwoordelikheid geneem.

Ahmed Timol, 'n anti-apartheidsaktivis, het haar huis by Haroldstraat 12, Roodepoort as 'n ondergrondse basis gebruik. Timol het ook saam met Hilmi, Desai se seun, gewerk. Beide van hulle het gereeld politiek bespreek.

Timol is deur die veiligheidspolisie by 'n padblokkade in hegtenis geneem. Gemeenskap-literatuur is ook deur die polisie in die motor gevind, wat hulle gehelp het om Desai te spoor.

Na Timol se inhegtenisneming, op 23 Oktober 1971 om drieuur in die vroeë ure van die oggend, het 'n klopjag deur die veiligheidspolisie by Desai se huis plaasgevind. Daarna is Desai na John Vorster-plein se tronk in Johannesburg geneem, waar die polisie haar ondervra het.

Een middag het Desai die beweging van meubels in die boonste kamer gehoor, wat deur 'n geskreeu gevolg is. In 1996 verklaar Desai by die Waarheid-en-versoeningskommissie (WVK) dat dit die mees vreesaanjaende oomblik van haar lewe was. Dit blyk dat Timol van 'n venster op die tiende verdieping van John Vorster-plein geval het. Die polisie beweer dat Timol tot sy eie dood gespring het.

Vir 'n paar maande na Timol se dood is Desai in eensame opsluiting aangehou en volgens die Wet op Terrorisme is sy in 1972 tot vyf jaar gevonnis omdat sy die doelwitte van die African National Congress (ANC) en die Suid-Afrikaanse Kommunistiese Party (SAKP) bevorder het.

Op die eerste dag van haar verhoor, het Desai vir haar prokureur voorgestel dat hy Timol moet kontak om lig op die literatuur, wat in haar motor gevind is, te werp. Dit was die eerste keer dat sy van die dood van Timol verneem het.

Na haar vyf jaar tronkstraf in die Barberton- en Kroonstadtronke, was Desai in 1978 uiteindelik vrygelaat, maar toe is sy ingeperk en onder huisarres vir 'n verdere vyf jaar geplaas.

In 2004 verhuis Desai na Dublin, Ierland om by haar familie te woon.

Desai is op 10 Junie 2009 in die ouderdom van 89 oorlede.


</doc>
<doc id="105665" url="https://af.wikipedia.org/wiki?curid=105665" title="Thomas Alexandre Dumas">
Thomas Alexandre Dumas

Thomas Alexandre Dumas Davy de la Pailleterie (Frans: [tɔma alɛksɑ̃dʁ dyma davi də la pajətʁi]; ook bekend as Alexandre Dumas en Generaal Dumas; 25 Maart 1762 – 26 Februarie 1806) was 'n generaal in die Franse republikeinse leer tydens die Franse Rewolusie. Gedurende die revolusionêre oorloë het Dumas 'n sleutelrol gespeel. Sy strategiese oorwinnings het die hoë bergpasse deur die Alpe in Franse hande gelaat, wat hulle in staat gestel het om 'n nuwe veldtog teen die Oostenrykers in Italië te loods. Dumas het die hoogste rang behaal wat nog ooit deur 'n persoon van Afrika-herkoms in 'n Europese weermag bereik is. Hy was die eerste gekleurde persoon wat as 'n brigadier-generaal aangestel is en die eerste luitenant-generaal ("Général de division") en die enigste hoofbevelvoerder van 'n leer ("Général d'armée)". Hy was later die bevelvoerder van verskeie leergroepe, onder andere die "Armée des Alpes", die "Armée des Pyrénées orientales" en die "Armée de l'Ouest". Dumas is ook beroemd as die pa van die bekende Franse skrywer Alexander Dumas ("Die drie musketiers", "Die Graaf van Monte Christo").

Dumas is in Saint-Domingue, in die teenswoordige Haïti, as die seun van 'n Franse edelman en 'n swart slavin gebore. Hierdeur was hy beide 'n slaaf, en 'n lid van die Franse adel. Sy pa het hom in 1776 na Frankryk teruggeneem waar hy 'n goeie opvoeding ontvang het. Nadat hy die leer as 'n gewone soldaat op 24 jarige ouderdom betree het, het hy binne 6 jaar aan die hoof van 53 000 troepe gestaan na sy aanstelling as die hoofbevelvoerder van die "Armée des Alpes". Tydens die gevegte in Italië het die vyandelike Oostenrykse troepe hom die bynaam "Schwarzer Teufel" (Swart Duiwel) gegee. Napoleon het per geleentheid na hom as "die Horatius Cocles van Tirol" verwys (na aanleiding van Horatius Cocles 'n legendaries Romeinse held wat die brug oor die Tiberrivier teen 'n aanvallende leer verdedig het), nadat hy glo man-alleen 'n groep vyandelike soldate by 'n brug oor die Eisackrivier verslaan het. Dumas het aan die hoof van die Franse ruitery gestaan tydens die "Expédition d’Égypte", maar sy boot het onklaar geraak tydens sy terugvaart na Frankryk in 1799 en hy is desnoods geforseer om in die vyandelike koninkryk van Napels aan wal te gaan waar hy in die tronk gestop is.

Na sy vrylating in 1801 keer hy terug na Frankryk na sy vrou Marie-Louise Élisabeth Labouret, die dogter van 'n herbergier, met wie hy in 1792 getrou het. Hulle het twee dogters gehad, Marie-Alexandrine en Louise-Alexandrine en 'n seun Alexandre wat later groot roem as die skrywer van avontuurverhale sou verwerf. Baie van die karakters in sy verhale is deur sy pa se loopbaan geïnspireer.



</doc>
<doc id="105669" url="https://af.wikipedia.org/wiki?curid=105669" title="Galvarino">
Galvarino

Galvarino (sterf 30 November 1557) was 'n bekende Mapuche-kryger gedurende die vroeë tydvak van die Arauco-oorlog in Suid-Amerika. Op 8 November 1557 het Galvarino aan die slag van Lagunillas teen die Spaanse goewerneur García Hurtado de Mendoza deelgeneem. Hy en een honderd en vyftig ander Mapuche is deur die Spanjaarde gevange geneem.

As straf vir die opstand word van die gevangenes veroordeel tot die amputasie van hul regterhand en neus. In die geval van leiers, soos hoofman Galvarino, word beide hul hande geamputeer. Hierdie gevangenes word daarna vrygelaat as waarskuwing aan die res van die Mapuche om die weerstand te staak. Mendoza het gehoop dat die Mapuche se militêre leier, generaal Caupolicán, hierdeur geïntimideer sou word om die stryd te laat vaar.

Na sy terugkeer verskyn hy voor Caupolicán en die oorlogsraad. Hy doen 'n oproep vir weerwraak en verskerpte weerstand teen die Spanjaarde. Hy word vereer vir sy dapperheid en benoem as aanvoerder van 'n eenheid. Messe word aan sy stompies geheg en hy het by die veldtog teen die Spanjaarde aangesluit. Gedurende die slag van Millarapue op 30 November 1557 het sy eenheid teen dié van Mendoza te staan gekom. Die slag word deur die Spanjaarde gewen. Drieduisend Indiane sterf en meer as agthonderd word gevange geneem, waaronder Galvarino. Mendoza het hom ter dood veroordeel en hom deur honde laat verskeur.


</doc>
<doc id="105672" url="https://af.wikipedia.org/wiki?curid=105672" title="Gereformeerde kerk Ladybrand">
Gereformeerde kerk Ladybrand

Die Gereformeerde kerk Ladybrand is die oudste gemeente in die GKSA se Klassis Oos-Vrystaat. Einde 2015 was dit met 72 belydende en 10 dooplidmate ook die tweede kleinste in die klassis. 'n Jaar vantevore was die getalle onderskeidelik 74 en nege.

Aanvanklik was Ladybrand ’n wyk van die eerste Gereformeerde kerk in die Vrystaat, Reddersburg. Op 20 Desember 1872 het Ladybrand van die moedergemeente afgestig. Aan die begin is dienste in ’n kleiner kerkgebou gehou, maar dit was bouvallig en een gewel het gedreig om in te tuimel. 

Die gemeente het toe besluit om ’n nuwe kerkgebou op te rig en daarvoor het hulle £100 van die Vrystaatse Volksraad ontvang. Die totale koste van die oprigting van die nuwe kerk was £864,11 en dis op 13 Julie 1883 in gebruik geneem. Eers in 1890 is ’n houtvloer en banke ingesit. In 1895 is ’n konsistorie aangebou. 

Mettertyd het dié kerkgebou bouvallig geraak en aandag gekort. In ’n stadium is die dak herstel, maar in 1971 is dit deur ’n nuwe kerkgebou vervang.

Reeds in Oktober 1966 het diaken Kleynhans dat die gemeente moes oorgaan tot die bou van ’n nuwe kerkgebou omdat die destydse kerkgebou, volgens hom, nie tot eer van die gemeente gestrek het nie. Ná bespreking en beplanning het die gemeente ’n lening van R24 000 by Sanlam aangegaan. Dit was terugbetaalbaar oor 25 jaar teen ’n rentekoers van 9 persent.

Die nuwe kerkgebou is in die naweek van 24 en 25 April 1971 in gebruik geneem. Op die Saterdag (die 24ste) het die leraar, ds. P.J.S. de Klerk, die hoeksteen onthul. Dr. G.C.P. van der Vyver het die feesdiens op die Sondag gelei nadat die kerkgebou in gebruik geneem is. Dié kerkgebou, wat sitplek aan genoeg 200 kerkgangers bied, is vandag nog in gebruik. Dit het ’n klein pyporrel. ’n Netjies uitgelegde tuin versier die kerkterrein.

Twee gemeentes wat in 1897 gestig is, Wepener en Tweespruit (vroeër Thaba 'Nchu), is in onderskeidelik 1954 en 2013 by Ladybrand ingelyf.





</doc>
<doc id="105675" url="https://af.wikipedia.org/wiki?curid=105675" title="Gereformeerde kerk Lindley">
Gereformeerde kerk Lindley

Die Gereformeerde kerk Lindley is die derde oudste gemeente in die GKSA se Klassis Oos-Vrystaat en met 37 belydende en 11 dooplidmate einde 2014, ook die kleinste. Benewens die hoofdorp Lindley, sluit die gemeente ook Arlington en Petrus Steyn in.

Lindley is een van die agt sogenaamde Gereformeerde Kerke onder die Kruis wat ontevrede lidmate van die Nederduitse Gereformeerde Kerk tussen 1897 en 1911 gestig het. Van dié agt kerke, bestaan nog net Lindley, Frankfort, Carolina en Clanwilliam. Op 3 Januarie 1911 is 'n voorlopige byeenkoms gehou van die beswaarde lidmate van die NG gemeente Lindley en 'n kommissie benoem om die name van diegene wat wou uittree uit die NG Kerk, op te neem. Toe daar op 18 Januarie 1911 weer 'n vergadering gehou is ten huise van P.C. Oosthuizen, het dit geblyk dat daar sowat 100 persone was wat bereid was om hul lidmaatskap van die NG Kerk te beëindig weens talle besware teen dié kerkverband.

Op ’n gemeentevergadering op 25 Maart 1911 op die plaas Klipdrift en in samewerking met Steynsrus (waar die NG gemeente Steynsrus die jaar vantevore gestig is) is toe ’n gemeente gestig wat sou bekendstaan as die Gereformeerde Kerk onder die Kruis. Op 6 Januarie 1913 het hulle op aanbeveling van ds. S.J. du Toit, vader van Totius, by die Gereformeerde Kerk aangesluit.

Reeds in Oktober 1912 het die lidmate op ’n gemeentevergadering besluit om ’n kerkgebou op Lindley op te rig. Twee erwe is gekoop en 32 banke is van die Gereformeerde kerk Ventersburg aangekoop. Ds. H.P.J. Pasch het die kerk se hoeksteen op 13 Mei 1913 gelê. Die teks op die steen is Ps. 74:19. Binne-in die hoeksteen is ’n holte gemaak waarin ’n vrugtefles verseël is. Daarin is al die besware van die gemeente en hul beginsels op skrif gestel sodat die nageslag kan sien waarom hulle hier ’n Kruiskerk gestig het.

Later is ’n konsistorie agter die kerk aangebou en ook die vooraansig verander om die deur onder dak te kry.





</doc>
<doc id="105677" url="https://af.wikipedia.org/wiki?curid=105677" title="Googoosh">
Googoosh

Faegheh Atashin (Persies: فائقه آتشین, gebore op 5 Mei 1950 in Teheran), beter bekend onder haar verhoognaam Googoosh (Persies: گوگوش), is 'n Irannese sangeres en aktrise. Sy word as een van die mees ikoniese vroulike pop-sangeresse in die Midde-Ooste en Sentraal-Asiatiese lande beskou.

Googoosh is al drie keer getroud. Sy het 'n seun, Kambiz, en sy is tans in Los Angeles woonagtig.

Studio-albums



</doc>
<doc id="105679" url="https://af.wikipedia.org/wiki?curid=105679" title="Aishwarya Rai">
Aishwarya Rai

Aishwarya Rai Bachchan (Tulu: ಐಶ್ವರ್ಯಾ ರೈ, gebore 1 November 1973 in Mangalore, Karnataka) is 'n Indiese model en aktrise. In 2009 is sy deur Indiese regering met die "Padma Shri" bekroon, wat die vierde hoogste burgerlike toekenning in Indië is. In 2012 het Rai die "Ordre des Arts et des Lettres", 'n toekenning van die regering van Frankryk, ontvang. Sy is deur baie mense as "een van die mooiste vroue op aarde" beskryf.

Aishwarya Rai is in 'n Tulu-sprekende "Bunt"-familie in Mangalore gebore. Sy het die byname 'Ash', 'Aishu' en vir haar familie, 'Gullu'. Sy het 'n 3 jaar ouer broer, Aditya Rai. Sy is op Donderdag, 19 April 2007 met Abhishek Bachchan in Moembaai getroud. Op 16 November 2011 is haar dogtertjie gebore. Voordat sy 'n aktrise geword het, was sy 'n student van argitektuur en 'n model. Sy praat baie tale: Engels, Hindi, Urdu, Kannada, Tamil, en Marathi; Haar moedertaal is Tulu, wat deur sowat twee miljoen mense gepraat word.

In 1994 is sy met die titel van "Miss World" bekroon. As gevolg van haar Miss World-titel is sy gevra om rolle in verskeie Indiese films te speel. Daarom het sy in die laat 1990's 'n paar rolle in verskeie Bollywood-produksies vertolk. Hierdie kommersiële films, wat in die studio's van Moembaai geproduseer is, bevat baie kleur, skouspel, dans en musiek. Aishwarya het haar loopbaan as 'n aktrise en danser in die kollig van die filmbedryf uitgebrei.

Voordat Aishwarya internasionale erkenning ontvang het, het sy rolle in ongeveer dertig Indiese films gespeel. Haar eerste groot Amerikaanse produksie was "Bride and Prejudice: The Bollywood Musical" (2004). Aishwarya, saam met mede-akteur Martin Henderson het 'n ontmoetingspunt tussen die Amerikaanse Hollywood en Indiese Bollywood gevind. Daarbenewens het sy rolle in verskillende Engelstalige films gespeel, soos "Mistress of Spices" (2005), "Provoked" (2007), "A true Story" (2006), "The Last Legion" met Colin Firth en Ben Kingsley, en "Pink Panther 2" met Steve Martin.

In 2002 het sy 'n lid van die jurie van die "Cannes film festival" geword. Aishwarya is die eerste Indiese aktrise wat hierdie lidmaatskap ontvang het. Sy het ook haar film "Devdas" by die filmfees geadverteer.

Sy is, saam met aktrises soos Penelope Cruz, Andie MacDowell, Gong Li, Catherine Deneuve en model Doutzen Kroes, 'n lid van die "L'Oréal Dreamteam". Sy is ook jare lank die internasionale gesig van Longines.

Aishwarya is in "TIME magazine" se lys van die 100 mees invloedryke mense op aarde vernoem.




</doc>
<doc id="105681" url="https://af.wikipedia.org/wiki?curid=105681" title="Abdullah Adams">
Abdullah Adams

Abdullah Adams (1908?-2001) was 'n Suid-Afrikaanse rugbyspeler wat in 1939, gedurende die apartheidsjare, die bruin Springbokspan verteenwoordig het. Tussen 1928 en 1948 het hy vir die Westelike Provinsie (WP) se span vir bruin spelers uitgedraf. In 1946 en 1947 was hy die spankaptein. Tydens die WP Rugbyvoetbalunie se eeufeesviering in 1986 is hy as die beste haker en kaptein in die eerste 100 jaar van die unie se bestaan aangewys. Adams was van 1950 tot 1976 die hoof van die Rahmaniyah-laerskool in Kaapstad. Die posisie het aan hom die bynaam van "meneer" besorg.


</doc>
<doc id="105682" url="https://af.wikipedia.org/wiki?curid=105682" title="RhodesMustFall">
RhodesMustFall




</doc>
<doc id="105683" url="https://af.wikipedia.org/wiki?curid=105683" title="FeesMustFall">
FeesMustFall



</doc>
<doc id="105684" url="https://af.wikipedia.org/wiki?curid=105684" title="Gerry Adams">
Gerry Adams

Gerry Adams (Iers-Gaeliese naam: "Gearóid Mac Ádhaimh"; 6 Oktober 1948-) is 'n Noord-Ierse politikus en die leier van Sinn Féin, 'n Ierse politieke party wat Noord-Ierland met die Republiek van Ierland wil verenig. Hy is ook 'n voormalige parlementslid vir Wes-Belfast. Hy het egter nie parlementsittings bygewoon nie, omdat hy nie Brittanje se gesag oor Noord-Ierland erken nie.

Weens sy bande met die Ierse Republikeinse Leër (IRL) het die Britse regering Adams jare lank verbied om na Engeland, Skotland of Wallis te reis. In die laat 1990's het hy egter met die Britse regering en ander Noord-Ierse politieke partye in gesprek getree om vrede in die streek te bewerkstellig. Die IRL het vyandighede in 1995 gestaak en in 2005 verklaar dat die oorlog verby was.

Gerard 'Gerry' Adams is op 6 Oktober 1948 vanuit 'n sterk nasionalistiese Katolieke familie gebore. Hy was 'n vroeë skoolverlater en 'n kroegman wat by die Ierse republikeinse beweging betrokke geraak het. In 1964 sluit hy by "Sinn Féin" en "Na Fianna Éireann" aan. Volgens hom was hy nooit 'n lid van die IRL nie, maar amptelike Britse en Ierse dokumente het hom as een van die hooggeplaaste IRL-figure in die vroeë jare sewentig beskryf.

Nadat aanhouding sonder verhoor in 1971 ingevoer is, is hy op die HMS Maidstone, 'n Britse gevangenisskip, aangehou. Hy word egter vrygelaat om aan die vredessamesprekings van 1972 deel te neem, maar is weer gearresteer om tussen 1973 en 1977 in die Long Kesh-interneringskamp, en later weer in 1978, aangehou te word.

Adams is op 14 Maart 1984 ernstig in 'n sluipmoordpoging in Belfast gewond. Drie verdagtes is vir die aanval vasgekeer en is later verhoor en gevonnis. Adams het beweer dat die Britse leër vooraf van die voorval geweet het, maar dit toegelaat het om voort te gaan.

Op 30 April 2014 is Adams as 'n verdagte in 'n moordsaak in hegtenis geneem. Jean McConville, 'n moeder van tien, is in 1972 deur IRL-lede ontvoer. Haar lyk is egter eers in 2003 gevind. Adams is daarvan verdink dat hy destyds opdrag vir die moord gegee het. Sy betrokkenheid blyk uit die sogenaamde "Boston-tapes", onderhoude wat deur die Universiteit van Boston vir 'n geskiedenisprojek opgeneem is. Tydens die opnames het IRL-lede openlik oor hul verlede gepraat en Adams se rol in die McConville-saak aan die kaak gestel. Hy is egter nie aangekla nie en het alle bewerings teen hom as kwaadwillig afgemaak en verwerp.


</doc>
<doc id="105685" url="https://af.wikipedia.org/wiki?curid=105685" title="Tulu">
Tulu

Tulu (Tulu: ತುಳು ಭಾಷೆ "Tuḷu bāse" [ˈt̪uɭu ˈbɒːsæ]) is 'n Drawidiese taal wat deur sowat twee miljoen mense in die Indiese deelstaat van Karnataka gepraat word. Die geskrewe vorm van Tulu gebruik die Kannada-skrif.

Die bekendste moderne spreker van Tulu is die aktrise Aishwarya Rai, wat in Mangalore gebore is.


</doc>
<doc id="105690" url="https://af.wikipedia.org/wiki?curid=105690" title="Paul Adams">
Paul Adams

Paul Adams (20 Januarie 1977 in Kaapstad) is 'n Suid-Afrikaanse krieketafrigter en 'n voormalige -speler. Hy was 'n linkshandige gewrigsdraaibouler wat sedert die 1990's sporadies vir die nasionale span uitgedraf het. Hy is ook die jongste persoon nóg wat vir Suid-Afrika toetskrieket gespeel het (18 jaar en 340 dae, in 1995).

Adams het sy land in 45 toetse verteenwoordig. Hy het 134 toetspaaltjies teen 'n gemiddeld van 32,87 lopies per paaltjie laat kantel. Hy het ook in 24 internasionale eendagwedstryde uitgedraf, waartydens hy 29 paaltjies teen 28,10 lopies per paaltjie laat kantel het.

Hy het vanweë sy ongewone boulaksie ikoniese status verwerf. Strydig met afrigtingsmetodes, het hy sy gesig op die oomblik van aflewering hemelwaarts gedraai. Die Engelse krieketspeler, Mike Gatting, het per geleentheid opgemerk dat Adams se boulaksie soos "" 'n padda in 'n voedselverwerker"" lyk. Dit het aanleiding tot sy bynaam, Gogga, gegee.

Adams is in 2012 as die breier van die Kaapse Kobras-krieketspan aangestel.



</doc>
<doc id="105691" url="https://af.wikipedia.org/wiki?curid=105691" title="Quanita Adams">
Quanita Adams

Quanita Adams is 'n Suid-Afrikaanse aktrise wat in verskeie verhoog-, rolprent- en TV-produksies opgetree het. Sy het aan die Universiteit van Kaapstad studeer, waar sy haar honneursgraad in drama in 2002 verwerf het. 

Adams het rolle in films soos "Forgiveness" (saam met Arnold Vosloo), "Cape of Good Hope" en "Skeem" vertolk. Van haar noemenswaardige teaterwerk sluit in "Truth in Translation" en "At Her Feet". Sy het ook in TV-reekse soos Binnelanders, "Orion", "Erfsondes" en "Villa Rosa" gespeel.



</doc>
<doc id="105695" url="https://af.wikipedia.org/wiki?curid=105695" title="Mireia Lalaguna">
Mireia Lalaguna

Mireia Lalaguna Royo (geb. 28 November 1992) is ’n Spaanse model en skoonheidskoningin wat in Desember 2015 in Sanya, China, gekroon is as Mej. Wêreld 2015. Sy is die eerste Mej. Wêreld van Spanje.

Mireia is in 2014 gekroon as Mej. Atlántico Internacional en op 24 Oktober 2015 in Malaga as Mej. Spanje. Op 19 Desember van dié jaar is sy in China as Mej. Wêreld gekroon. Sy volg Rolene Strauss van Suid-Afrika op.


</doc>
<doc id="105702" url="https://af.wikipedia.org/wiki?curid=105702" title="Liesl Laurie">
Liesl Laurie

Liesl Laurie (gebore 28 April 1991, Johannesburg, Suid-Afrika) is ’n Suid-Afrikaanse model en skoonheidskoningin wat in 2015 as dié jaar se Mejuffrou Suid-Afrika gekroon is. Sy het die land in Sanya, China by die Mej. Wêreld-kompetisie verteenwoordig en onder die top-10 geëindig.

Liesl is op 29 Maart 2015 as Mej. Suid-Afrika gekroon as opvolger vir Rolene Strauss, die Mej. Wêreld van 2014. Die geleentheid is bygewoon deur Rolene en Suid-Afrika se ander twee Mej. Wêreldkoninginne, Anneline Kriel en Penny Coelen-Rey, asook 12 vorige Mej. Suid-Afrika-wenners. Liesl se ma, Karen Laurie, haar jongste dogter, Michaela, en ouma Lorraine was ook in die gehoor.

Op 19 Desember 2015 het Liesl onder die top-10 geëindig in die Mej. Wêreldkompetisie in China.



</doc>
<doc id="105709" url="https://af.wikipedia.org/wiki?curid=105709" title="Steffi van Wyk">
Steffi van Wyk

Steffi van Wyk (geb. Otjiwarongo, Namibië, 22 April 1992) is ’n Namibiese skoonheidskoningin, atleet en model wat haar land in Desember 2015 in die Mej. Wêreld-wedstryd in China verteenwoordig het.

Van Wyk het vir die grootste deel van haar kinderlewe op Otjiwarongo gewoon en het haar by geleentheid as ’n “hiperaktiewe” kind beskryf wat graag buite saam met haar ouer broer en sy maatjie gespeel het. Toe sy 13 jaar oud was, het die gesin Tsumeb toe getrek. Hulle het later na Windhoek verhuis en sy het haar laaste skooljare in die hoofstad voltooi aan die Hoërskool Jan Möhr, waarna sy in Suid-Afrika studeer het. Sy het ’n honneursgraad in sportwetenskap en was in 2016 besig met haar M.B.A. deur die London School of Marketing. Steffi se familie is sportief. Haar broer, Russell van Wyk, speel vir die Welwitschias, Namibië se nasionale rugbyspan.

Van Wyk se gunstelingtydverdrywe is onder meer sosialisering met vriende, oefening en om aan sport deel te neem. Sy is ’n 100 m-hekkiesatleet en het in 2012 die Namibiese nasionale rekord verbeter. Dié rekord is 20 jaar vantevore (in 1992) deur Charmaine Smit opgestel. Van Wyk wou in 2015 internasionaal in 60 m-hekkies meeding, maar as gevolg daarvan dat sy Mej. Namibië was, moes sy dié droom uitstel. Sy was egter van plan om ná haar jaar as Mej. Namibië met haar atletiekloopbaan voort te gaan. Sy is ook ’n kranige hokkiespeler, maar moes dit laat vaar ter wille van atletiek.

Van Wyk het tydens haar studie aan die Sentrale Universiteit van Tegnologie in Bloemfontein aan die Vroue-Sewesrugbyreeks deelgeneem, maar ná ’n jaar besluit dié sportsoort is nie geskik vir haar nie. Sy is ná haar terugkeer in Namibië aangestel as sportorganiseerder (sy rig veral hokkie af) en deeltydse fiksheidsinstrukteur by haar ou skool. Haar kontrak het egter in Augustus 2015 verstryk sodat sy haar voltyds kon wy aan haar pligte as Mej. Namibië.

Tydens dié wedstryd op Saterdag 8 Augustus 2015 het Van Wyk, wat 1,75 m lank is, se elegansie en skoonheid die beoordelaars beïndruk. So het sy die opvolger van Brumhilda Ochs geword toe sy aangewys word as die 35ste Mej. Namibië vandat die wedstryd die eerste keer in 1980 aangebied is. Ook onder die topvyf in dié wedstryd was Lowrien Hamunjela, Sanet van Zyl, Lyrischia Immanuellah en Unongo Kutako. Fatima Shaningwa het die kykerskeusekroon gekry, terwyl Marizan Fisch en Liandré Claasen onderskeidelik as Mej. Persoonlikheid en Mej. Fotogenies aangewys is. Die beoordelaars was Nic Kruger, Jacolien Flanegan, Veueza Star Kandji, Manga Nawa-Mukena, Mia de Klerk, Mathews Hamutenya en Hilda Basson-Namundjebo.

In Desember 2015 het van Wyk skoonskip gemaak in die sportafdelings van die Mej. Wêreld-wedstryd in China, is so aangewys as Mej. Sport en het dus outomaties deurgedring na die top-25. Op 19 Desember is Mireia Lalaguna van Spanje as Mej. Wêreld 2015 aangewys en het Rolene Strauss van Suid-Afrika haar kroon aan haar oorhandig.

Sy is in 2016 in die Askari-­wildreservaat naby Magaliesburg getroud met Clint Brink, 'n Suid-Afrikaanse akteur wat in sepies soos "Binnelanders", "Backstage" en "Generations" te sien was.




</doc>
<doc id="105711" url="https://af.wikipedia.org/wiki?curid=105711" title="Anneline Kriel">
Anneline Kriel

Anneline Kriel is ’n Suid-Afrikaanse model, aktrise en skoonheidskoningin. Sy het in 1974 op 19-jarige ouderdom Mej. Wêreld geword nadat die Verenigde Koninkryk se Helen Morgan bedank het net vier dae ná haar kroning. Anneline was Suid-Afrika se tweede Mej. Wêreld naas Penny Coelen-Rey. 

Sy het in verskeie Afrikaanse produksies gespeel, asook in die internasionale rolprent "Kill and Kill Again".

Anneline was net 19 jaar oud toe sy Mej. Wêreld 1974 word. Dit was ’n onstuimige tyd in Suid-Afrika se geskiedenis omdat die land toenemend geboikot is. Die blonde Anneline is dus soms oorsee as die gesig van apartheid-Suid-Afrika uitgebeeld en state soos die Verenigde Koninkryk en Australië het geweier om haar te verwelkom op haar wêreldtoer as Mej. Wêreld. In Suid-Afrika is haar kroning egter deur baie positief ontvang.

In 1981 het sy die pop-enkelsnit "He Took Off My Romeos" uitgereik.

Anneline het grootgeword op die myndorp Witbank. In Maart 1976 was sy in ’n skandaal betrokke weens naakfoto's wat uitgelek en in die "Sunday Times" van Suid-Afrika verskyn het. Roy Hilligenn, Mnr. Suid-Afrika van 1943, 1944, 1946 en 1976, en Mnr. Amerika van 1951, het die foto's geneem en vir R100 000 aan ’n Britse koerant verkoop. Dit het haar gewys waar sy met vakansie kaal sonbrand saam met haar destydse kêrel, Richard Loring, en Hilligenn en sy gesin.

Sy het in 1980 met die hotelmagnaat Sol Kerzner getrou. Hulle is vyf jaar later geskei. Sy het in Switserland die Joodse geloof aangeneem en is in 1989 met die miljoenêr-perdeteler Phil Tucker getroud. Hulle het twee dogters, Tayla en Witney, gehad. Anneline het in 1994 aansoek om ’n egskeiding gedoen en was in 2000 in ’n toesigstryd met Tucker gewikkel. 

Sy is later met Peter Bacon, ’n hoofbestuurder en voormalige protégé van Kerzner, getroud. 



</doc>
<doc id="105712" url="https://af.wikipedia.org/wiki?curid=105712" title="Addams Family">
Addams Family

Addams Family is 'n denkbeeldige gesin wat in 'n Amerikaanse strokiesverhaal deur Charles Addams uitgebeeld word. Die strokiesprent is later in 'n donker humoristiese TV-reeks, 'n aantal rolprente en rekenaarspeletjies omskep. Die gesin dra swart klere en stel in die dood en allerlei vreesaanjaende dinge belang. Lede van die gesin is: "Gomez", "Morticia", "Uncle Fester", "Lurch", "Grandmama", "Wednesday", "Pugsley" en "Thing".
Die "Addams Family" is 'n satiriese inverse (omgekeerde) van die ideale Amerikaanse gesin (kerngesin). Die Addamse is welgestelde en eksentrieke mense, wat totaal onbewus is van hoe vreemd en angswekkend ander mense hulle vind. Die familie bestaan selfs deels uit monsters.

Addams se strokiesverhaal is aanvanklik in die jare 30 in die tydskrif "The New Yorker" gepubliseer. Dit het vinnig baie gewild geword. Die swart humor het veral tot mense gespreek.



</doc>
<doc id="105713" url="https://af.wikipedia.org/wiki?curid=105713" title="Wilna Adriaanse">
Wilna Adriaanse

Wilna Adriaanse (gebore 19 Maart 1958, Kalahari) is 'n Afrikaanse skrywer van romantiese fiksie. Haar eerste boek, "Die wingerd sal weer bot", is in 2000 deur LAPA Uitgewers onder die skrywersnaam Wilmine Burger gepubliseer. Haar boek, " 'n Heildronk op liefde", is in 2003 met LAPA se liefdesromanprys bekroon en sy ontvang in 2009 die ATKV-Woordveertjieprys vir haar roman, "Die boek van Ester".

Sy publiseer ook verskeie liefdesverhale onder die skuilnaam Wilmine Burger.

Adriaanse is die moeder van die akteur en musikant Beer Adriaanse.

Wilna Adriaanse is op 19 Maart 1958 in die Kalahari gebore as die middelste kind tussen twee broers. Sy word dan groot op Worcester in die Boland. In 1976 matrikuleer sy aan Hoërskool Worcester en studeer vanaf 1977 verder aan die Universiteit van Stellenbosch. Sy behaal ’n B.A.-graad met Sosiologie en Ontwikkelingsbestuur as hoofvakke en ’n B.A. Honneurs-graad in Ontwikkelingsbestuur. In 1981 trou sy met haar studenteliefde Deon Adriaanse. Uit die huwelik word drie seuns (Cobus, Jaco en Johann) gebore. Hulle bly vir drie en ’n halwe jaar in Giyani in Gazankulu (nou deel van Limpopo) waar beide in die Algemene Kommissaris se kantore werk en keer dan in 1985 terug na die Kaap, waar hulle eersteling gebore word. Hier bly hulle sedert 1987 op ’n wynplaas buite Durbanville. Terwyl sy by die huis bly om die kinders groot te maak, studeer sy verder in Sielkunde deur die Universiteit van Suid-Afrika. Haar man werk in 2002 in Lagos in Nigerië, wat meebring dat sy in hierdie jaar baie saam met hom reis. In 2009 skryf sy haar in vir ’n M.A.-graad in Kreatiewe Skryfwerk aan die Universiteit van Kaapstad onder leiding van Etienne van Heerden, ’n graad wat sy in 2011 verwerf. Sy is in 2010 vir die eerste keer een van SkryfNet se inwonende skrywers vir hulle gereelde prosa aanlynskryfskool en is ook kursusleier van die Afrikaanse deel van die Skryf ’n Roman-kursus van die South African Writers College. Sedert 2012 werk Deon in Botswana en reis Wilna gedurig tussen Somerset-Wes en Botswana. In 2015 is sy betrokke by skryfopleiding van voornemende skrywers by die skryfskool van die Breytenbach-sentrum op Wellington.

Vandat sy kan praat vertel sy graag stories en op skool skryf sy graag opstelle en briewe. Wanneer haar oudste kind in 1999 na die Paul Roos Gimnasium op Stellenbosch se koshuis toe gaan, begin sy egter vir die eerste keer ernstig skryf. Dit is haar nuwejaarsvoorneme vir 2000 om haar op skryf toe te spits. Sy deurloop Martie Preller se Internetskryfkursus en pak daarna haar eerste roman aan. Sy skryf ontspanningsliteratuur, aanvanklik onder die skuilnaam Wilmine Burger, om die mark se aanvaarding te toets. "’n Heildronk op die liefde", wat sy onder hierdie skuilnaam skryf, wen in 2002 LAPA se Liefdesverhaaltoekenning van die jaar. Nicolene du Toit werk as sjef in Londen en kom terug Kaap toe vir haar suster Karen se troue. Sy het ’n paar dae voor die troue om by haar familie te kuier voordat Andrew, die Engelsman met wie sy ’n verhouding het, ook arriveer. Haar jeugvriend, Jaques Roux, gaan haar op die lughawe haal en sy ontmoet ook vir Mariaan, Jaques se nuwe meisie. Nicolene het haar voorgeneem om nooit by Jaques betrokke te raak nie, want sy het deur die jare te veel gebroke harte gesien. Die paar dae voor die troue maak haar egter baie onseker oor wat haar gevoelens is. Sy skryf ook die liefdesromans "Die wingerd sal weer bot", "Liefde is ’n kleur" en "Die brug van woorde" onder haar skuilnaam.

Wanneer Tafelberg Uitgewers in 2001 ’n manuskrip van haar koop, besluit sy om die naam Wilmine Burger vir haar LAPA-boeke te gebruik en haar eie naam vir Tafelberg. In 2001 verskyn die eerste boek onder haar regte naam, naamlik "’n Ongewone belegging", waarin Georgina Walters moeg gevlug is van haar hartseer herinneringe. Haar swaer stel voor dat sy kinderoppasser word vir ’n baie welgestelde vriend van hom se drie jong spruite, maar die kinders se pa dink klaarblyklik sy is nie opgewasse vir haar taak nie. "Alleenvlug" is die verhaal van Francis Malan. Sy glo nie aan ewige liefde nie en haar verbintenis met die joernalis, Michael Alheit, is dus gewoon platonies van aard. Selfs 'n week saam met hom in Spanje laat haar nie van haar oortuigings vergeet nie, maar dit raak toenemend moeilik om nie te wonder waar hy is en wat hy doen nie. In "Die reuk van verlange", is dit al drie jaar dat dr. Josslyn Neethling alleen omsien na ’n sendinghospitaal op die afgeleë platteland van Kenia, waar sy en haar man Pieter voor sy dood so gelukkig was. Dan daag dr. Adam Berkowitz op, haar eerste liefde. Hy is nog net so arrogant soos destyds en hulle stry na ses jaar nog oor dieselfde onbenullighede. Dan volg "Serenade vir ’n nagtegaal". Ann is na vyf jaar se harde werk eindelik klaar met haar musiekstudie. Sang is haar hele bestaan en Carl, haar sangdosent, die liefde in haar lewe. Haar ouers skenk haar ’n twee weke lange Europese toer na Parys, Switserland en Italië. Dit is egter 'n ongeleë geskenk, want dit is kort voor die Kersuitvoering waarvoor sy so lank voorberei het. Carl verbreek ook die verhouding en Ann vertrek op reis met 'n gebroke hart. Sy is nie lus vir die mense saam met wie sy toer nie, veral nie die onbeskofte ‘perdedokter’ wat haar letterlik oor haar eie voete laat struikel nie. "Hande wat heelmaak" is Libby Malherbe se verhaal. Sy het twee jaar in Engeland gewerk en keer dan as fisioterapeut terug na haar tuisdorp. Die vyfjarige Nikolai is een van haar eerste pasiënte. Hy het 'n gebreekte been en nadat sy ouers verongeluk het, is hy in die sorg van sy oom Andrew, die nuwe ortopeed. Andrew sukkel om gewoond te raak aan sy skielike verantwoordelikheid as pa én aan die nuwe omgewing.

In 2004 verskyn die veel lywiger "Rebecca," wat in 2005 twee herdrukke beleef en in 2009 'n tweede uitgawe. Op vyf en twintig het Rebecca Fagan 'n regsgraad en is pas terug in Suid-Afrika na twee jaar se rondrits in Europa, waar sy los werkies gedoen het. Nou soek sy ’n regte werk met uitdaging. Sy hoor dat Julian Hoffman, derde geslag erfgenaam van ’n baie groot maatskappy, op soek is na ’n persoonlike assistent en besluit om aansoek te doen, al word die pos nie in ’n koerant geadverteer nie. Julian is beïndruk deur haar ongewone aanslag en neem haar in diens. Hy raak verlief op haar, maar sy reageer nie op sy toenadering nie, want sy dra 'n donker geheim in haar rond. In 2006 volg die ernstiger roman, "Met ander woorde", met die liefde steeds die oorheersende tema, en ook hierdie boek word herdruk. Kristina kom een aand nie huis toe nadat sy gaan draf het nie en haar twee huismaats bel die polisie. Hulle kry haar in die vroeë oggendure onder ’n bos teen die berg. Sy is by haar bewussyn, maar kan glad nie onthou wat met haar gebeur het nie en ondergaan hierna ’n drastiese persoonlikheidsverandering. Die psigiater Ben Krige begin haar behandel en gaandeweg word die grense tussen hulle en tussen haar en haar verlede afgebreek. "Die boek van Ester" is die verhaal van die politieke fotojoernalis Ester Green, wat in ’n huis grootword waar sy leer dat die pen ’n magtige wapen is. Haar Joodse pa, redakteur van ’n groot koerant, en Afrikaanse ma word egter doodgeskiet en sy emigreer na Londen waar sy haar hele leefwyse verander en ’n mode-fotograaf word. Sy beplan om nooit weer haar voete op die vasteland van Afrika te sit nie. Twee jaar later bevind sy haar egter terug in Suid Afrika en in die Laeveld ontmoet sy die veearts en omgewingskenner Samuel McGreggor, wat betrokke is by ’n aantal bewaringsorganisasies. Hy is onlosmaaklik deel van die vasteland en glo dat daar genoeg mense is wat ’n verskil wil maak. Die fokus op aktuele kwessies soos misdaad en omgewingsbewaring onderskei hierdie roman van die standaard liefdesroman. Hierdie boek wen in 2009 die ATKV se prys vir liefdesromans. "Vier seisoene kind" het as hoofkarakter Cato, wat ook in "Met ander woorde" 'n draai gemaak het. Nadat haar man Neil onverwags dood is in ’n motorongeluk, is sy ’n weduwee skaars drie jaar nadat sy getroud is. Sy keer van Londen terug na Stellenbosch, waar haar vriende Kristina en Ben nog is. Sy ontmoet die bekende sanger Jacob Alheit op die vlug van Londen na Suid-Afrika, maar is nog nie gereed vir ’n nuwe verhouding nie, veral omdat sy kort voor haar man se dood swanger geraak het. Sy open haar eie onderneming, ’n teaterrestaurant, om sodoende weer selfstandig te raak. In die boek is die hantering van verlies en die krisisse wat verandering meebring ’n deurlopende tema. Hierdie roman verower in 2011 die ATKV-prys vir liefdesromans.

"’n Klein lewe" is die resultaat van haar meestersgraad in kreatiewe skryfwerk. Die boek het duidelike outobiografiese kenmerke en behandel ’n naamlose hoofkarakter, ’n wit vrou wat in die laat vyftigerjare in apartheid Suid-Afrika gebore is. Sy word groot binne ’n bestel wat sy nie noodwendig ondersteun nie, maar ook nie teenstaan nie. Na haar studies woon en werk sy en haar man as jong getroudes in Giyani, waar hulle met die werklikhede van armoede en mislukking van die tuislandbeleid gekonfronteer word. Hulle keer terug na die Kaap, waar haar man betrokke raak by gemeenskapontwikkeling in swart gebiede en weens sy werk ten diepste betrokke raak by die geweld van die tagtigerjare. Eindelik word hy gedwing om sy werk te bedank, omdat sy wit vel van hom ’n teiken maak. Hy raak betrokke elders op die kontinent om die hulp en ontwikkeling te bied wat hy nie in sy geboorteland kan doen nie. Deur hierdie roman probeer die skrywer sin maak van die witmens se teenwoordigheid in Afrika vandag, om tot begrip en nie konfrontasie nie te kan kom. Dit is die weergawe van ’n klein lewe, soos baie ander, wat bekend sal wees vir miljoene wit Suid-Afrikaners. Hierdie verhaal is nie aktivisties nie en beskryf nie die lewens van mense wat die wêreld wou verander nie. Dit is doodgewone mense wat ’n morele lewe wou leef, probeer goed doen en ’n pad wou vind deur die politieke probleme van sy tyd. Dit is ’n gewone en klein lewe en juis daarom so toepaslik op ’n groot gros mense wat daardie tyd moes deurleef. Die boek verteenwoordig ’n soeke na identiteit en ’n motivering vir ’n bestaan as blanke in Afrika.

"Dubbelspel" het die misdaad in Suid-Afrika as tema, met die titel wat die dubbele lewens uitbeeld wat baie van die karakters lei. Die hoofkarakters is Ellie McKenna, ’n sielkundige in diens van die Polisie se misdaadintelligensie-afdeling, en Nick Malherbe, oud-polisieman wat in beheer is van die sekuriteit van die Allegretti-familie, wat van allerlei misdade verdink word. Nadat Ellie se polisieman-pa by ’n padblokkade doodgeskiet word, wil sy by die ondersoek na sy dood betrokke raak, maar mag nie. Haar polisievriend Albert Greyling is betrokke by ondersoeke na Kaapse dwelmsindikate en bied aan om haar op klandestiene wyse by sy ondersoek te betrek. Ellie word dan onder ’n dekmantel die oppasser van Clara Veldman, wat ’n verhouding het met Enzio Allegretti en ’n familielid is van Nazeem Williams, wat van onder meer perlemoensmokkelary beskuldig word. Ellie en Nick se paaie kruis gou, maar albei speel ’n spel om te verseker dat die ander nie te veel van hulle wys word nie. Hierdie is die eerste deel van ’n tweeluik en daar hang steeds etlike drade in die lug wanneer die boek afgesluit word. "Dubbelspel" is in 2015 op die kortlys vir die toekenning van die ATKV-prys vir spanningslektuur.

Haar flitsverhaal, "Fia, die formidabele", wat in die tydskrif "Sarie" verskyn het, is een van 40 flitsverhale wat in die versamelbundel "Sarie 40 Flitsverhale" opgeneem is.








</doc>
<doc id="105723" url="https://af.wikipedia.org/wiki?curid=105723" title="Margaret Gardiner">
Margaret Gardiner

Margaret Gardiner (geb. 21 Augustus 1959 in Kaapstad) is ’n Suid-Afrikaanse joernalis en skoonheidskoningin wat in 1978 op 18-jarige ouderdom as Mej. Heelal gekroon is. Sy het die land as Mej. RSA verteenwoordig en is die eerste Suid-Afrikaner wat die Mej. Heelal-titel gewen het. 

Sy was vierde van die topvyf toe die eindronde aanbreek, maar het gewen nadat die deelnemers hul laaste vraag beantwoord het. Op die geleentheid in Acapulco het sy die kroon ontvang van Janelle Commissiong, die eerste swart wenner van die titel.

Margaret werk nou in Los Angeles as ’n tydskrif- en televisiejoernalis. Sy is getroud met prof. André Nel, afdelingshoof van nanomedisyne aan die Universiteit van Kalifornië (UCLA).



</doc>
<doc id="105730" url="https://af.wikipedia.org/wiki?curid=105730" title="Amy Kleinhans">
Amy Kleinhans

Amy Kleinhans-Curd (geb. 12 Julie 1968 op Worcester) is ’n Suid-Afrikaanse skoonheidskoningin wat in 1992 die Mej. Suid-Afrika-kroon gewen het. Dié destydse onderwyseres was die eerste nie-wit wenner van die titel in die land se geskiedenis. Sy het op die Mej. Wêreld-kompetisie op 12 Desember 1992 onder die topvyf geëindig.

Amy het in 1991 as 23-jarige bruin vrou die eerste keer aan die Mej. SA-kompetisie deelgeneem en tweede gekom. Sy het die volgende jaar weer deelgeneem en 11 ander deelnemers uitgestof om die eerste nie-wit Mej. Suid-Afrika te word. Haar eerste prinses was ook nie-wit: die swart Augustine Masilela van Soweto wat later by die Mej. Heelal-kompetisie onder die toptien geëindig het.

’n Jaar later het Amy haar opvolger gekroon: Jacqui Mofokeng, die eerste swart en slegs tweede nie-wit Mej. Suid-Afrika.

Op 12 Desember by die Mej. Wêreld-kompetisie by Sun City, Suid-Afrika, is sy gekroon as Mej. Wêreld Afrika en het sy die topvyf gehaal. Die wenner was Julia Kourotchkina van Rusland.

Tydens die seremonie het deelnemers met hul land se vlag geparadeer. Amy het geweier om die vlag van die destydse apartheid-Suid-Afrika te dra en het eerder ’n wit vlag vasgehou wat vrede gesimboliseer het. Ná die tyd het sy ’n oproep van Nelson Mandela ontvang waarin hy haar vir dié besluit bedank het. 

Amy is deesdae ook sakevrou en is getroud met die Nieu-Seelandse sakeman Leighton Curd. Hulle het vier kinders.



</doc>
<doc id="105732" url="https://af.wikipedia.org/wiki?curid=105732" title="Keiserpikkewyn">
Keiserpikkewyn

Die keiserpikkewyn ("Aptenodytes forsteri") is 'n voël wat aan die familie van pikkewyne ("Spheniscidae") en die genus van groot-pikkewyne ("Aptenodytes") behoort. Dit is die grootste en swaarste pikkewynspesie ter wêreld en is endemies aan Antarktika. Dit is die enigste voëls wat hul eiers op ys kan lê.

Keiserpikkewyne leef in die koudste klimaat op aarde. Temperature op die Antarktiese ys kan tot so laag as -95.6 °C daal. Hulle broei aan die begin van die Antarktiese winter (in Maart en April) rondom die Antarktiese vasteland. Die pikkewyne kom in groot kolonies van tot 20 000 voëls voor, waar hulle dig teen mekaar saamdrom om warm te bly. Keiserpikkewyne word gemiddeld 20 jaar oud, hoewel sommige tot 40 jaar oud kan word.

Die pikkewyne vreet meestal skaaldiere, soos kril, maar sal ook vis en inkvis vreet.

Hulle liggaamsvorm help hulle om te oorleef. Hulle het kort vlerke wat hulle help om te swem en tot 274 meter diep te duik. Die diepste duik wat aangeteken is, is 525 meter. Hulle kan vir kort rukkies tot 15 km/h swem, wat hulle help om van hul grootste vyand, die seeluiperd, te ontsnap. Hulle het ook 'n dik laag spek, wat hulle help om warm te bly. 'n Laag donserige vere vang lug teen die lyf vas, wat die liggaamshitte binne hou en die koue lug en water uithou. Hulle skei ook olie af wat hulle droog in die water hou.

Terwyl hulle rats en vinnig in die water is, kan hulle net stadig op die grond waggel. Op ys kan hulle op hul mae lê en hul vlerke gebruik om oor die ys te gly.

Keiserpikkewyne spandeer die meeste van hul tyd in die water en gaan net aan wal om te broei. Daar is niks op die ys waarmee hulle neste kan bou nie. Die wyfie lê een eier in die winter, waarna die mannetjie die eier op sy voete plaas om dit warm te hou.

Die mannetjie het 'n spesiale vou op sy maag wat oor die eier pas. Hulle vreet nie gedurende hierdie tyd nie, en kan tot die helfte hul gewig verloor. Hulle bondel dig teenmekaar saam terwyl hulle konstant bly beweeg. Die pikkewyne aan die buitekant van die groep sal stadig na die middel waggel. Die groep kan tot 200 meter in 24 uur aflê.

Die wyfie keer in die lengte wanneer die eier uitbroei terug, waarna die mannetjie na die see gaan om te vreet, maar kom terug om die kuiken te help grootmaak. Die kuiken leef vir ongeveer 50 dae op sy ouers se voete, totdat dit sterk genoeg is om die koue self te trotseer.




</doc>
<doc id="105734" url="https://af.wikipedia.org/wiki?curid=105734" title="Jo-Ann Strauss">
Jo-Ann Strauss

Jo-Ann Strauss (geb. 3 Februarie 1981 in Kaapstad) is ’n Suid-Afrikaanse model, TV-persoonlikheid en sakevrou. Sy is in 2000 gekroon as Mej. Suid-Afrika en het die land in 2001 verteenwoordig by die Mej. Heelal-kompetisie in Puerto Rico sowel as die Mej. Wêreld-kompetisie by Sun City, Suid-Afrika.

Jo-Ann het in haar jaar as Mej. Suid-Afrika haar medialoopbaan by die Afrikaanse TV-program "Pasella" begin en was daarna ook op die Engelse leefstylprogram "Top Billing". ’n Jaar ná haar kroning het sy deelgeneem aan die sterweergawe van "Big Brother South Africa", waar sy tweede geëindig het.



</doc>
<doc id="105738" url="https://af.wikipedia.org/wiki?curid=105738" title="VIA">
VIA

VIA is ’n Afrikaanse vermaak- en leefstylkanaal wat 24 uur per dag leefstyl- en realiteitsprogramme aanbied. Dit word op DStv-kanaal 147 uitgesaai en is op "DStv Premium-", "Extra", "Compact-" en "Family-"pakkette beskikbaar. Dit is Media24 se eerste televisiekanaal en word vanaf Maandag 9 November 2015 om 16:00 uitgesaai. Diit het begin met 22 nuwe programme wat op kos, diëte, verhoudings, troues en styl fokus. Die teikengroep is Afrikaanse vroue en hul gesinne.






</doc>
<doc id="105742" url="https://af.wikipedia.org/wiki?curid=105742" title="Rikie Postma">
Rikie Postma

Hendrika (Rikie) Postma (Burgersdorp, Kaapkolonie, 28 April 1889 – Bloemfontein, Oranje-Vrystaat, 21 November 1938) was ’n Suid-Afrikaanse skrywer van veral kinderprosa.

Rikie, soos sy algemeen bekendgestaan het, was die oudste dogter van ds. Stephanus Postma en sy eggenote, Johanna Jacoba Slijkhuis, en ’n kleindogter van die eerste predikant van die Gereformeerde Kerk, ds. Dirk Postma. Ten tyde van haar geboorte was haar vader professor aan die Teologiese Skool Burgersdorp. Sy het van albei haar ouers haar kunssin geërf en vaar haar vader veral haar liefde vir die opvoeding.

Rikie Postma het haar eerste opleiding by haar vader ontvang, wat haar goed in Nederlands onderlê het. Toe sy ongeveer agt jaar oud was, het die familie na Middelburg, Kaap, verhuis waarheen haar vader 'n beroep as leraar van die plaaslike Gereformeerde kerk aangeneem het en waar sy en haar drie jonger susters, onder wie die latere skrywer Hilda Postma, hul skoolonderrig ontvang het. 

Ondertussen het die Tweede Vryheidsoorlog uitgebreek. Rikie was 'n skrander leerling, wakker en lewendig belangstellend in wat in haar vader se studeerkamer aangegaan het. Sy het, soos die spreekwoord lui, net 'n halwe woord nodig gehad. Ook het sy nie gerus voor sy nie haar jonger susters kon meedeel wat sy weet of leer nie. So het sy eendag, toe die Engelse hoofkwartier in die pastorie van die NG gemeente, oorkant hulle, was gou haar huismense gaan roep en opgewonde buite beduie: "Daar kom lord Kitchener aan en die kortetjie agter hom is General French!" Dit was sy wat elke keer as die oneindige kolonnes Britse troepe die hele lange dag die straat deur trek, dadelik raakgesien het as daar burgergevangenes by was en haar pa gaan roep het wat dan tronk toe gegaan het om sy mense te besoek. Sy was innig vaderlandsliewend; dit was haar ideaal om na te vors en vir kinders mee te deel. Sy was 'n begaafde verteller.

Ná haar vader se dood in 1904 het sy gewetensgetrou probeer, sover in haar vermoë was, sy plek as opvoeder in Bybel en boekkennis in te neem om die jongere kinders vir sy gemis te probeer vergoed – haar moeder se taak met ses jong kinders én die huishouding was groot genoeg. 

Nadat sy haar eksamen vir kwekelingonderwyseresse afgelê het, het sy 'n kort tydjie op Middelburg skoolgehou, maar het 'n ernstige maag- en breinkoorsaanval opgedoen en weke lank baie verswak gelê sodat sy nie dadelik weer klas kon geen nie. Veel liefde en bystand van die gemeente, die kerkraadslede en ook vriende in die dorp, het haar weduwee-moeder in daardie bange tyd ontvang. In 1918 is haar moeder met mnr. J.S.M. Rabie getroud en verhuis die gesin na Bloemfontein, waar sy gehoop het om kunsopleiding te ontvang. Deur bemiddeling van haar jonger suster, Susanna, het sy ook 'n pos in die weëdepartement (paaieafdeling) van die provinsiale administrasie bekom, waarin sy haar met haar kenmerkende ywer verdiep het.

Intussen het daar van haar in "Die Kerkblad" een en ander artikel verskyn en so intens het sy geniet om na te vors en weer te gee dat sy later 'n vaste rubriek "Vir die Kinders" behartig het. Sy het 'n besonderse begeerte gehad om kinders bewus te maak van dier skoonheid, die geloofwaardigheid en die kultuurwaarde van die Bybel, soos blyk uit "Lig uit die Ooste" (1929). Sy kon die ou dinge op 'n besonder duidelike en interessante wyse beskryf. Ewe genotvol het sy ook vertel van die oudhede in Kaapstad in "Ou dae en dinge" (1935).

Haar artikels het gereeld in die "Huisgenoot" en "Volksblad" verskyn. Innig dankbaar en gelukkig was sy wanneer daar van die ouers, veral moeders, 'n briefie van waardering vir haar stukkies gekom het; dit was vir haar 'n wonderlike aanmoediging. Deur die guns van "Die Kerkblad"-redaksie is sy later toegelaat om 'n keur van haar artikels te bundel en so is "Lig uit die Ooste" uitgegee. Haar eerste kinderverhaal was "Elsie, die veldkindjie". Later het vir die stadskinders gevolg "Krismisland". Van haar toneelstukkies is "Die skone slaapster" en "Waar die reënboog end" nog lank deur skoolkinders opgevoer. Haar "Elsie, die veldkindjie" is deur Stephanie Faure en haar suster Talitha in 'n toneelstukkie opgevoer en uitgegee. In die reeks "Uit eie bodem" het sy "Oue sae en dinge" geskryf, 'n verhaal vir kinders oor geskiedkundige plekke, voorwerpe en geboue in Kaapstad. Haar geskrifte is gekenmerk deur noukeurigheid van gegewens en vorm. 

Sedert 1920 het sy 'n studie gemaak van Afrikaanse oudhede. Sy was 'n gesaghebbende oor die Voortrekker-kleredrag en was juis besig om op versoek van die FAK 'n boek daaroor op te stel toe sy oorlede is.

In 1937, ná haar moeder se dood die jaar vantevore, het haar stiefvader en familie haar oorreed om saam met haar oom en tante dr. J.D. (Totius) en mev. Maria du Toit van Mei tot November daardie jaar op hul buitelandse reis (Israel, Palestina en Europa) te gaan, veral met die oog op haar leersame geskrifte vir die kinders van die Gereformeerde Kerk. Sy het dit 'n groot voorreg beskou om mee te gaan en het met geesdrif talle aantekeninge, gegewens en kiekies teruggebring om in boekvorm te verwerk, maar daarvoor is sy nie gespaar nie. In Italië het sy 'n verswakkende siekbed gehad waarvan sy waarskynlik 'n kiem oorgehou het sodat sy, ná haar terugkeer, met haar geesdriftige deelname aan die voorbereidings vir die Simboliese Ossewatrek van 1938, nie by magte was om vol te hou nie en nog voor die hoogtepunt van die fees te Pretoria, moes sy die tuig neerlê en haar oë sluit op die eerste ware volksfees in Suid-Afrika. 

In verband met die Ossewatrek het sy wel verskeie waardevolle wenke aan die hand gegee, soos om elke wa die naam van 'n Voortrekkerheld(in) te gee, en om in die Voortrekkermonument 'n paneel aan te bring – 'n kaart van Suid-Afrika in gekleurde mosaïek, waarop die roetes van die Eeufeeswaens op die Pad van Suid-Afrika voorgestel word, met gepaste byskrif. Dit was ook haar voorstel dat die spore van die osse en van die wawiele op die feesterreine in sementafdrukke vasgelê word en om op die dorpe langs die trekpad gemesselde klipstapels met brondplaatjies op te rig.

Op Bloemfontein was sy lid van die boekekeurkomitee van die openbare biblioteek, waar sy haar veral beywer het vir die verkryging van Afrikaanse en Nederlandse boeke.



</doc>
<doc id="105750" url="https://af.wikipedia.org/wiki?curid=105750" title="Pienk Piet">
Pienk Piet

Pienk Piet is die naam van die standbeeld op Stellenbosch van prof. John du Plessis wat na klagtes van kettery uit sy pos by die Kweekskool ontslaan is.

Die beeld van ligroos marmer toon 'n lewensgroot Johannes du Plessis in 'n toga met 'n oop Bybel in die hand. Op 'n granietmuur agter die beeld staan die Du Plessis-spreuk “God verdedig die reg”. Florenci Cuairan, 'n Spaanse beeldhouer, het dit op versoek van Du Plessis se vriende gemaak. Die versoek van die vriende dat die beeld in die tuin van die Kweekskool mag staan, is geweier. Sedert die oprigting daarvan in 1944 is die beeld verskeie male van standplaas verskuif en is dit ook dikwels gevandaliseer. Op 19 Junie 2006 is Pienk Piet van die agtertuin van die Sasol Kunsmuseum tog na meer as sestig jaar verskuif na die voortuin van die Kweekskool. Finansiering vir hierdie waarskynlik laaste skuif is o.a. verskaf deur Het Jan Marais Nationale Fonds.


</doc>
<doc id="105754" url="https://af.wikipedia.org/wiki?curid=105754" title="Maria Menounos">
Maria Menounos

Maria Menounos (gebore 8 Junie 1978) is 'n Amerikaanse aktrise, televisie-aanbieder en joernalis.

Sy het vir nuus-programme soos "Extra" en "Access Hollywood" gewerk. Sy het ook rolle in verskeie rolprente vertolk. Menounos is in Massachusetts gebore.


</doc>
<doc id="105756" url="https://af.wikipedia.org/wiki?curid=105756" title="Rubem Alves">
Rubem Alves

Rubem Azevedo Alves (15 September 1933 – 19 Julie 2014) was 'n Brasiliaanse teoloog, filosoof, opvoeder, skrywer en psigoanalis. Alves word as een van die stigters van die bevrydingsteologie beskou.



</doc>
<doc id="105757" url="https://af.wikipedia.org/wiki?curid=105757" title="William Dalrymple">
William Dalrymple

William Hamilton Dalrymple (gebore 20 Maart 1965) is 'n Britse skrywer en historikus.

Hy het talle boeke oor die geskiedenis van Indië soos "The Age of Kali "(1998), "The White Mughals "(2002) en "The Last Mughal "(2006), geskryf.



</doc>
<doc id="105758" url="https://af.wikipedia.org/wiki?curid=105758" title="Sondagsrokkie">
Sondagsrokkie

'n Sondagsrokkie (of "Painted Lady" soos dit in Engels bekend staan), is 'n vlinder, "Vanessa cardui", en behoort tot die familie van Vierpootskoenlappers ("Nymphalidae"). Die Sondagsrokkie is 'n algemene en kleurvolle vlinder wat voorkom op elke kontinent behalwe Antarktika en Suid-Amerika.


</doc>
<doc id="105761" url="https://af.wikipedia.org/wiki?curid=105761" title="João Havelange">
João Havelange

Jean-Marie Faustin Godefroid "João" de Havelange (8 Mei 1916 in Rio de Janeiro – 16 Augustus 2016 in Rio de Janeiro) was 'n voormalige Brasiliaanse sportbestuurder en die 7de president van FIFA. Hy is in 1974 tot die posisie verkies, maar bedank in 1998 nadat hy die organisasie vir 24 jaar gelei het. Hy is deur Sepp Blatter opgevolg.

In 1998, na sy uittrede, is hy as 'n ere-president van FIFA aangewys. Hy bedank egter in 2013 weens "gesondheid en persoonlike redes".

Havelange was op sy dag 'n swemmer wat sy land tydens die Olimpiese Somerspele van 1936 in Berlyn verteenwoordig het. Hy was ook deel van 'n waterpolospan wat in Helsinki aan die Olimpiese Somerspele van 1952 deelgeneem het.

Die stadion "Estádio Olímpico João Havelange" in Rio de Janeiro is na hom genoem.



</doc>
<doc id="105763" url="https://af.wikipedia.org/wiki?curid=105763" title="Sasol-kunsmuseum">
Sasol-kunsmuseum

Die Sasol-kunsmuseum is 'n kunsmuseum te Ryneveldstraat 52 in Stellenbosch in die Wes-Kaap, Suid-Afrika. Die museum vorm deel van die Eben Dönges-sentrum op die kampus van die Universiteit Stellenbosch. 

Dit word in 'n Hollandse Neo-klassieke gebou uit 1907 gehuisves, wat in 1976 tot 'n nasionale gedenkwaardigheid verklaar is. Die gebou is aanvanklik deur die Bloemhof Skool gebruik, waarna dit gerestoureer en op 3 Oktober 1991 as 'n kunsmuseum geopen is. Die restourasiewerk is deur Sasol befonds, wat tot die naam aanleiding gegee het.


</doc>
<doc id="105767" url="https://af.wikipedia.org/wiki?curid=105767" title="Aesopus">
Aesopus

Aesopus (ook Esopus; Grieks: "Αἴσωπος" Aisopos) (620-560 v.C.) was 'n Antieke Griekse skrywer van kort stories, bekend as "Aesopus se fabels". Die stories gebruik vermenslikte diere en lewelose voorwerpe om sedelessies oor te dra. Van sy meer bekende fabels sluit in: ""Die skilpad en die haas"", ""Die wolf en die skaapwagter"", ""Die jakkals en die druiwe"" en ""Die noordewind en die son"". Laasgenoemde word dikwels in die taalkunde gebruik om vergelykings tussen verskillende tale of variëteite van 'n taal te doen.

Daar is min oor Aesopus se lewe bekend en sy geskrifte het nie behoue gebly nie. Tog is daar talle verhale wat oor die eeue uit verskeie tale versamel is, wat aan hom toegedig word. Van die verhale word tot vandag toe nog gebruik, veral in kinderstories en strokiesprente.

In die fabel van "Die skilpad en die haas", as voorbeeld, daag 'n haas 'n skilpad vir 'n wedloop uit. Die haas is seker van sy oorwinning en neem nie die wedloop ernstig op nie. Hy neem middagslapies en sy aandag word deur allerlei dinge afgetrek. Die skilpad, daarteenoor, is doelgerig en neem die resies ernstig op. Ten spyte daarvan dat die skilpad veel stadiger is, wen hy uiteindelik die wedloop. En so is dit ook met mense, die wat volhard behaal sukses.



</doc>
<doc id="105771" url="https://af.wikipedia.org/wiki?curid=105771" title="Gereformeerde kerk Klipriviersberg">
Gereformeerde kerk Klipriviersberg

Die Gereformeerde kerk Klipriviersberg was van 1964 tot 1997 ’n gemeente van die GKSA in die suide van Johannesburg met binne sy gemeentegrense voorstede soos Rosettenville, Rewlatch, Oakdene en Glenvista.

Lang gesprekke is in die vroeë sestigerjare in die Gereformeerde kerk Johannesburg-Suid gevoer oor die afstigting van ’n deel van die gemeente. Die uiteinde was die stigting van die Gereformeerde kerk Klipriviersberg op 19 November 1964. Destyds het die gemeente ’n sieletal van 400 gehad. 

Kort ná afstigting het die gemeente vir eredienste bymekaargekom in die saal van die Laerskool W.H. Coetzer in Edgecombeweg, Klipriviersberg. Van Januarie 1976 af is die eredienste gehou in die Nederduitsch Hervormde gemeente Johannesburg-Suid se kerkgebou by Shirleyweg 15 en 17, Rewlatch. Maar praktiese probleme het daartoe gelei dat die reëling einde 1980 tot ’n einde moes kom. Vanaf Januarie 1981 was die gemeente dus terug in die skoolsaal.

Al het die gemeente reeds voor 1970 twee erwe van die Johannesburgse stadsraad aangekoop, het hulle nooit tot kerkbou oorgegaan nie. In 1975 is selfs aanbeveel om die erwe te verkoop en ’n kerk te huur, maar onderhandelings in 1980-'81 met die SDDS en die Johannesburgse stadsraad het daartoe gelei dat ’n kerk en pastorie gebou kon word op dieselfde erf waarop die Pres. Paul Kruger-kinderhuis geleë is. Danksy dié ontwikkeling kon die kerkraad en gemeente nuwe moed skep en eindelik, sowat 18 jaar ná sy stigting, ’n kerk bou en wel by Victoriastraat 62, Oakdene. 

’n Gereformeerde lidmaat, André Venter, was die argitek en het ’n ronde, waaiervormige ontwerp voorgestel. Die bouwerk het op 18 Junie 1982 begin, maar dit het taamlik lank geduur. In die loop van 1983 het gemeentelede Saterdae hard gewerk om met die bouery te help. Van 1 Januarie 1984 af kon eredienste in die kerk gehou word, hoewel die amptelike inwyding eers op 8 September daardie jaar plaasgevind het. Dit bied sitplek aan 250 kerkgangers. Die gedenkplaat is onthul deur ds. R. Maré.

Die Gereformeerde Kerk se amptelike orgaan, "Die Kerkblad", het op 12 September 1990 kleurfoto's van dié moderne gebou op sy voorblad geplaas. 

Nadat die Gereformeerde kerk Klipriviersberg in 1997 ontbind het, het lidmate by die moedergemeente, Johannesburg-Suid, ingeskakel en dié gemeente het ook Klipriviersberg se kerkgebou oorgeneem omdat dit in ’n baie rustiger omgewing geleë is as die ou Johannesburg-Suid-kerk in Turffontein. Hulle orrel is ook oorgedra na die Klipriviersberg-kerk.






</doc>
<doc id="105775" url="https://af.wikipedia.org/wiki?curid=105775" title="Kalander">
Kalander

Kalander kan na een van die volgende verwys:



</doc>
<doc id="105776" url="https://af.wikipedia.org/wiki?curid=105776" title="Sjeik">
Sjeik

Sjeik — ook Sjeg, Sheik, Shaikh of Shekh — is 'n Arabiese eretitel.  Dit beteken "ouderling" of "leier/goewerneur". Dit kan ook na Islamitiese skoliere verwys. Sjeika is die vroulike vorm, maar die gebruik daarvan is ongewoon in die Arabiese wêreld. 'n Wyse Sjeikh word 'n "ḥakīm" genoem en hulle word as gesagsfigure in die Arabiese gemeenskap beskou.

Dis ook moontlik dat die woord na 'n man ouer as veertig of vyftig jaar verwys.

In Bangladesh, Indië en Pakistan is "Sheikh" 'n algemene familienaam vir Moslems. Dit beteken dat hulle dalk van Arabiese afkoms is.


</doc>
<doc id="105777" url="https://af.wikipedia.org/wiki?curid=105777" title="Erich Fromm">
Erich Fromm

Erich Seligmann Fromm (23 Maart 1900 – 18 Maart 1980) was ’n internasionaal bekende Duits-Amerikaanse sielkundige, psigoanalis, sosioloog, filosoof en demokratiese-sosialis.

Hoewel hy grootgeword het in 'n ortodokse-joodse gesin, huldig hy later 'n humanistiese lewensbeskouing. Fromm begin sy loopbaan as 'n psigoanalis in Berlyn. As gevolg van die opkoms van nasionaal-sosialisme in Duitsland, emigreer hy in Mei 1934 na die Verenigde State van Amerika. Hy word op 25 Mei 1940 'n Amerikaanse burger. Fromm woon en werk in die Verenigde State tot hy in 1950 verhuis na Cuernavaca in Meksiko, waar hy die grootste deel van die res van sy lewe deurbring. Hy verhuis die laatste keer in 1974 na Muralto in Switserland, waar hy vyf dae voor sy tagtigste verjaardag sterf.

Erich Fromm definieer karakter as die wyse waarop menslike energie gekanaliseer word in 'n proses ter verkryging van materiële goedere sowel as in die omgaan met ander mense. Volgens Fromm is 'n mate van spontaniteit noodsaaklik om geestelik gesond en gelukkig te wees. Spontaniteit is die vermoeë van iemand om vry en onafhanklik sy vermoëns te kan gebruik om sy inherente potensiaal te verwesenlik, sonder om kroniese angs te ervaar of dwang deur 'n gesagsfiguur. Deur die optrede moet nie alleen die doel bereik word nie, maar die proses self moet ook waardeer word.

Fromm formuleer die begrip “sosiale karakter” om die maatskaplike proses te analiseer. Sosiale karakter bestaan uit die dominante gemeenskaplike karaktertrekke van 'n groep wat die wesenlike kern van die karakteropbou by die meeste groepslede beskryf. Karaktertrekke word ontwikkel op grond van die gemeenskaplike ervarings en lewenswyse van die betrokke groep.

Fromm ondersoek in die boek "Die Furcht vor der Freiheit", (Die Vrees vir Vryheid) in 1941, die redes waarom mense hulleself ondergeskik stel aan diktators. Die verklaring volgens Fromm is dat mense probeer om weg te kom van 'n gevoel van onbeduidendheid. Dit ontstaan uit gevoelens van magteloosheid, eensaamheid, onsekerheid en angs. Die Duitse middelklas het hul gevoel van onbeduidendheid bekom van onder andere die beursineenstorting van 1929 en hoë inflasie in Duitsland. Volgens hom kies die Duitse bevolking om Adolf Hitler te steun ten einde die gevoel van onbeduidendheid te verdring deur hulself te vereenselwig met 'n outoritêre leier en sodoende onderdeel word van 'n groot en magtige geheel.

Die fascisme word populêr, omdat die ekonomiese omstandighede sorg vir die groei van 'n aantal persone met 'n outoritêre karakter. 'n Persoon met 'n outoritêre karakter het 'n behoefte aan 'n sterk leier wat twyfel en eensaamheid wegneem.'n Ander term vir 'n outoritêre karakter is 'n sado-masogistiese karakter. Op die eerste oogopslag lyk dit of sadisme en masogisme teenpole is, maar volgens Fromm leen beide neigings hulself tot die “opheffing” van die individu deur homself/haarself te vereenselwig met 'n ander persoon. Volgens Fromm is sowel masogiste as sadiste afhanklik van 'n ander persoon. Die sadis benodig 'n ander persoon as middel om sy eie onsekerheid te bekamp. Sadisme laat die gevoel van eensaamheid en magteloosheid verdwyn, omdat die sadis die mag het oor 'n ander persoon. Die masogistiese behoeftes word voorsien deur die wete dat 'n "sterker" persoon leiding neem en alle besluite neem.'n Persoon met 'n outoritêre karakter wil self mag oor ander mense uitoefen, maar wil terselfdertyd ondergeskik voel aan 'n hoë mag. Mense met 'n outoritêre karakter voel aangetrokke tot fascisme, omdat die lewe georganiseer word in die vorm van 'n hiërargie, wat beide die sadistiese en masogistiese neiginge vervul. Fromm beskou die karakter van Hitler as 'n voorbeeld van die outoritêre karakter wat 'n drang het vir die oorheersing van andere, maar tegelykertyd homself onderwerp aan 'n hoë mag (Ariese meerwaardigheid).

Fromm tref 'n onderskeid tussen outoritêre etiek en humanistiese etiek. Hy was 'n voorstander van humanistiese etiek. Volgens Fromm is die gewete 'n essensieële onderdeel van etiek. Die term gewete verwys na twee sake. Die gewete is enersyds die binnestem wat ons eie handelinge en keuses veroordeel of verdedig met betrekking tot moraliteit. Andersyds kan die term gewete verwys na die bewussyn van morele beginsels. Volgens die outoritêre etiek is die normvoorsiener iets buiten die mens self. Outoritêre etiek is nie gebaseer op rede nie, maar op ondergeskiktheid, ontsag, eerbied en vrees vir die betrokke outoriteit. Met outoritêre etiek is die grootste deug gehoorsaamheid aan die outoriteit, ongeag diens, terwyl ongehoorsaamheid as grootste sonde beskou word. Die outoritêre gewete is die internaliseering van die (verwagte) wil van 'n eksterne outoriteit. Voorbeelde van eksterne outoriteit is vader, moeder, owerheid, leraar of God. Normaalweg heers 'n outoriteit ekstern deur sy wil op te lê deur middel van dwang of deur die skep van angs in die individu. Deur die outoritêre gewete word die norme van die outoriteit opgeneem deur die mens. As mens dade teen die outoritêre gewete pleeg, dan lei dit tot spyt en 'n gevoel van ongehoorsaamheid aan die outoriteit. Outoritêre etiek loop die gevaar dat die belange van die outoriteit gesien word as regverdig, waardeur die humanistiese etiek geskend word.

Humanistiese etiek is gebaseer op die beginsel dat die mens – individu en die samelewing – beslis wat die kriteria is vir goed en sleg is. Die humanistiese gewete is 'n beskermer van die integriteit van die individu. Die Goue Reël – “Doen nie aan ander, wat jy nie sou wou hê dat mense aan jou sou doen nie” – vorm 'n onderdeel van die humanistiese gewete.





</doc>
<doc id="105784" url="https://af.wikipedia.org/wiki?curid=105784" title="Wringsleutel">
Wringsleutel

'n Wringsleutel is 'n gereedskapstuk wat gebruik word om 'n moer of bout teen 'n bepaalde wringkrag vas te draai, sodat 'n mens nie die bout of moer oor draad draai nie.



</doc>
<doc id="105785" url="https://af.wikipedia.org/wiki?curid=105785" title="Ebrahim Hemmatnia">
Ebrahim Hemmatnia

Ebrahim Hemmatnia (gebore 25 Junie 1976) is 'n Persiese-Hollandse avontuurlustige en die eerste persoon in die wêreld wat 'n oseaan te fiets aangepak het. Hy het die Atlantiese Oseaan in 68 dae met 'n amfibiese fiets ('n mens-aangedrewe voertuig wat op beide grond en in water ry) deurkruis. Sommige van die groot stede wat hy deurkruis het is Dakar, Natal, João Pessoa, Recife, Aracaju, Salvador, Vitória, Rio de Janeiro en Sao Paulo.



</doc>
<doc id="105787" url="https://af.wikipedia.org/wiki?curid=105787" title="Viktor Frankl">
Viktor Frankl

Viktor Emil Frankl (Wene, 26 Maart 1905 – Wene, 2 September 1997) was 'n Oostenrykse neuroloog en psigiater, maar word veral bekend as oorlewende van die Sjoa. Frankl was die grondlegger van die logoterapie, 'n vorm van eksistensiële analise. Sy boek "Waarom lewe ek" (uitgee in 1975 in Suid-Afrika as vertaling van "Ein Psycholog erlebt das Konzentrationslager" wat al in 1946 gepubliseer is) stel sy ervaringe as gevangene in 'n konsentrasiekamp en beskryf sy psigoterapeutiese metode vir die verkryging van sin van die lewe in alle lewesomstandighede en daarmee ook 'n rede om verder te lewe.

Frankl word gebore in Wene as seun van 'n Joodse amptenarefamilie. Sy belangstelling in sielkunde kom al in sy jeugjare na vore. Voor sy eindeksamen "Gymnasium" (Matriek) skryf hy 'n skripsie oor die sielkunde van filosofiese denke. Na hy sy diploma in 1923 behaal, studeer hy geneeskunde aan die Universiteit van Wene en spesialiseer later in neurologie en psigatrie, waartydens hy homself veral fokus op depressie en selfmoord. Hy ontmoet onder andere Sigmund Freud en Alfred Adler.

In 1924 word hy voorsitter van die "Sozialistische Mittelschüler Österreich". In hierdie rol voorsien hy afgestudeerde studente van sielkundige advies. Tydens sy amptermyn pleeg nie 'n enkele student selfmoord nie. Die sukses van die program kom onder die aandag van mense soos Wilhelm Reich, wie hom uitnooi om Berlyn te besoek.

Van 1933 tot 1937 gee hy leiding aan die sogenaamde "Selbstmördierpavillon" (selfmoordpaviljoen) van die Algemene Hospitaal in Wenen. Hy behandel hier jaarliks drieduisend vroue met selfmoordneigings. Nogtans word hy later verbied om Ariese pasiënte te behandel, vanweë sy Joodse afkoms. Hy werk in sy eie praktyk, totdat hy aangestel word by die Rothschild Hospitaal in 1940, waar hy die neurologiese afdeling lei. In die tyd was die hospitaal die enige wat nog toeganklik was vir Joodse pasiënte. By verskeie geleenthede voorkom sy mediese oordeel dat pasiënte “genadedood” toegedien word ingevolge van die genadedoodprogram van die Nazi's. In Desember 1941 tree hy in die huwelik met Tilly Grosser.

Op 25 September 1942 word hy saam met sy vrou en ouers na die konsentrasiekamp Theresienstadt (Tsjegies: "Terezín") gedeporteer. Hoewel hy net soos die medegevangene dwangarbeid moes verrig, probeer Frankl ook (met die hulp van onder andere dr. Leo Baeck en Regina Jonas) medegevangenes te behandel ten einde swaarmoedigheid en selfmoord te voorkom. Hy werk in die blok vir psigiatriese hulp en gee leiding aan 'n neurologiese kliniek in blok B IV. Daarna stig hy en onderhou 'n kampdiens vir geestesgesondheid en geestessorg vir siekes. In Theresienstadt gee Frankl lesings oor onderwerpe soos slaap en slaapstoornisse, liggaam en gees, mediese geestessorg, eksistensiële probleme in psigoterapie en sosiale psigoterapie.

Later, op 19 Oktober 1944, word hy gedeporteer na Auschwitz en enkele dae daarna na Türkheim, 'n konsentrasiekamp nie ver van Dachau, waar hy arriveer op 25 Oktober 1944. Sy vrou was intussen oorgeplaas na die konsentrasiekamp Bergen-Belsen, waar sy omkom. Sy vader en moeder word van Auschwitz na Theresienstadt gestuur en kom daar om. Op 27 April 1945 word Frankl bevry deur die Amerikaanse troepe. Van sy direkte familie het alleen sy suster die oorlog oorleef, danksy haar emigrasie na Australië.

Deur die lyding wat hy en andere beleef het in die konsentrasiekampe kom hy tot die opspraakwekkende konklusie dat selfs in die mees absurde, pynlike en onmenslike situasies die lewe potensieel sinvol is. Hierdie konklusie vorm die sterk basis vir Frankl se logoterapie.

Nadat hy bevry word uit kamp Türkheim deur die Amerikaanse leër, keer hy terug na Wene. In 1945 begin hy skryf aan sy wêreldberoemde boek "Ein Psycholog erlebt das Konzentrationslager", maar in Afrikaans verskyn die boek met die titel; "Waarom lewe ek" (uitgee in 1975). In die boek beskryf hy die lewe van 'n gewone gevangene in die konsentrasiekamp vanuit die perspektief van 'n psigiater.

In 1946 word hy aangestel as direkteur van die Weense polikliniek vir neurologie, waar hy sou bly tot 1971. In 1947 trou hy met Eleonore Katharina Schwindt, met wie hy 'n dogter, Gabriele, het. Vanaf 1955 was hy hoogleraar in die neurologie en psigiatrie aan die Universiteit van Wene. Daarna dien hy as gasprofessor in die Verenigde State (Harvard Universiteit, Dallas, Pittsburg).

In die na-oorlogse jare publiseer Frankl meer as 32 boeke, waarvan die meerderheid in tien tot twintig tale vertaal word, insluitende Afrikaans. Hy is ook bekend as die stigter van die logoterapie (logos, λόγος, is Grieks vir 'woord, redeneer, beginsel'; terapie, Θεραπεύω, beteken 'ek genees'). Hy gee wêreldwyd lesings en seminare en ontvang 29 eredoktorsgrade.



</doc>
<doc id="105788" url="https://af.wikipedia.org/wiki?curid=105788" title="Vierpootskoenlapper">
Vierpootskoenlapper

Vierpotige of borselpotige skoenlappers ("Nymphalidae") is die grootste familie van skoenlappers met ongeveer 6 000 spesies wat oor alle kontinente, met die uitsondering van Antarktika, voorkom. Hulle is tipies kleurryk, gewoonlik medium-groot tot groot en die twee voorpote is onderontwikkeld.

Dié skoenlappers gebruik slegs hulle middelste en agterste paar pote om mee te loop. Die twee voorpote, wat opgekrul word, is toegerus met borseltjies en het nie kloue nie. Om dié rede word hulle borselpoot- of vierpootskoenlappers genoem.

Vierpootskoenlappers het 'n kenmerkende vlug, na elke vlerkslag is daar 'n glyvlug. Die bokant van die vlerke is dikwels opvallend gekleurd, terwyl die onderkant altyd gekamoefleerd is. Hulle hou hul kleurryke vlerke plat wanneer hulle rus, en regop om in die omgewing weg te smelt. Die vlerk se spanwydte wissel van 3 tot 15 cm. Die geslagte het meestal verskillende kleure.

Die ruspes is gewoonlik harig of het stekels. Die papies het dikwels blink kolle. Die voorpote van die skoenlappers is nie ten volle ontwikkel nie, en dit lyk of hulle net vier pootjies het. Die voorpote word nie (soos die ander pote) gebruik om aan blare vas te klou nie, maar om die kop en antennes (voelhorings) skoon te maak.

Die volwasse skoenlapper se voeding bestaan uit verskeie vloeistowwe. Hulle kan met vrugte, mis, karkasse, urine en selfs sekere brandstowwe gelok word.

Ronde eiers word in groepe op die blare van bome, struike en kruidagtige plante gelê. Die papie vertoon dikwels opvallende, vratagtige bulte en hang aan die punt van sy agterlyf van die gasheerplant af.




</doc>
<doc id="105792" url="https://af.wikipedia.org/wiki?curid=105792" title="Mot">
Mot

Motte ("Lepidoptera") is insekte wat aan die orde van vlinders ("Lepidoptera") behoort. Hulle is nou aan skoenlappers verwant, wat vanaf motte ontwikkel het. Die meeste spesies is slegs snags aktief. Hulle kan op verskeie maniere van ander vlinders onderskei word. 'n Mot se antennes (voelhorings) lyk soos klein vlerkies, en hulle vlerke word plat op die rug gevou as hulle nie vlieg nie.

Die meeste vlinders is motte. Daar is vermoedelik sowat 160 000 spesies motte (byna tien keer soveel as die skoenlapper-spesies). Duisende van die spesies moet nog beskryf word.

Die meeste motte is klein: hulle word mikromotte genoem. Die groter motte is beter bekend, maar is minder algemeen. Die meeste spesies is naglewend, maar daar is uitsonderings. 'n Paar skemer- en daglewende spesies is bekend.

Bekende spesies sluit in, die sywurm, kommandowurm en kiepersol-pouoogmot.



</doc>
<doc id="105795" url="https://af.wikipedia.org/wiki?curid=105795" title="Haas">
Haas

Hase is klein soogdiere wat aan die orde van "haasagtiges" ("Lagomorpha") en familie van "hase en konyne" ("Leporidae") behoort. Daar is sowat vyftig verskillende spesies van hase en konyne. Hase word oor groot dele van die wêreld aangetref. Hulle leef in families en vreet hoofsaaklik gras en blare. In die natuur bly hase in gate, wat hulle self grawe. Hase is bekend vir spring en wortels vreet.

Hase het 'n komplekse sosiale struktuur (soos honde) en handhaaf 'n streng hiërargie. As hase gelukkig is, staan hulle ore regop. Wanner hulle nie goed voel nie, lê die ore plat.

Omdat hase prooidiere is, is hulle uiters versigtig in oop ruimtes. As gevaar dreig, vries en verstar hulle. Hulle het 'n wye visie wat selfs die lugruim dophou. Hulle vyande is jakkalse en honde, maar ook bere, slange en roofvoëls. Sommige mense jag ook hase. Hulle ontvlugtingsmetode is om na hul gate te hardloop, waar hulle meestal veilig is.

In die natuur het hase baie dinge om te doen. Hulle soek kos, verdedig hulle gebiede en reproduseer. Hase in gevangenskap, daarteenoor, word dikwels onvoldoende gestimuleer, wat tot gedragsprobleme en swak gesondheid kan lei. Die verwagte lewensduur van 'n haas is ongeveer 9 tot 12 jaar. Die oudste haas, sover bekend, het 18 jaar oud geword.

Hase het 'n dratyd van sowat 31 dae. Die wyfie kan 12-13 kleintjies kry, maar in buitengewone omstandighede tot 18, of so min as slegs een. Sommige mense hou hase as troeteldiere aan. Hase word ook vir hulle vleis geteel.

Die opvallendste kenmerke van hase is hul groot ore en kort, regop stert, waarvan die onderkant wit is. Die stert dien as ŉ alarmsein vir soortgenote wanneer hulle vlug. Fluithase, dikwels ook genoem muishase, lyk uiterlik meer na 'n muis as na 'n haas. Hulle is baie kleiner, het geen stert nie en klein oortjies. Hul agterpote is ook nie, soos by ander hase, langer as die voorpote nie. Hase beweeg gewoonlik huppelend voort, maar as gevaar dreig, gaan hulle oor in 'n gestrekte galop. 

Hulle verkies oop terrein, sommiges in vogtige klimaat en ander in halfwoestyne, waar hulle 'n vlak lêplek in die gras of onder bossies maak. Hulle lewe alleen of in pare, maar nooit in kolonies soos konyne en fluithase nie. Laasgenoemde hou veral in koue klimaatstreke hoog bokant seespieël tussen rotse. Hase paar verskeie kere per jaar. Haasmannetjies gedra hulle baie eienaardig tydens die bronstyd. 

Hulle kom in groepe bymekaar, huppel en spring op dieselfde plek rond en hewige gevegte kan tussen mededingers ontstaan. Die wyfie is 40 tot 50 dae dragtig en die kleintjies (afhangende van die soort, tussen 2 en 15) is by geboorte reeds goed ontwikkel. Hulle is heeltemal behaard en hul oë is oop. Hoewel hulle met moedersmelk gevoed word, vreet hulle reeds van die eerste dag af ander kos. Fluithase is net sowat 30 dae dragtig. Die kleintjies is behaard, maar hul oë is toe. Jong konyne word heeltemal naak en blind gebore. 

Verteenwoordigers van die orde "Lagomorpha" kom met uitsondering van 'n paar eilande oor die hele wêreld voor. Aanvanklik was daar geen haasagtiges in Australië nie, maar nadat 3 pare konyne ingevoer is, het hulle weens 'n gebrek aan natuurlike vyande daar so vermeerder dat hulle ŉ plaag geword het en dat streng maatreëls getref is om hulle te bestry. In die Alpe, Skotland, Ierland en Skandinawië kom die sneeuhaas ("Lepus timidus") voor. 

In die somer is sy vel vaal bruin, maar onder invloed van dalende temperatuur en die verandering in die ligintensiteit word dit in die winter spierwit. Net die punte van die ore bly swart. Hierdie haas se gedrag herinner meer aan 'n konyn. Wanneer gevaar dreig, kruip hy byvoorbeeld in 'n gat weg. Die sneeuskoenhaas ("Lepus americanus)" is 'n Amerikaanse verwant van die sneeuhaas. Sy vel word ook in die winter wit en hy kry boonop hare aan die onderkant van die pote om beter op die sneeu te kan beweeg. 

Een van die hase met die grootste verspreidingsgebied is die Kaapse haas ("Lepus capensis"). Buiten in Suid-Afrika is hy ook inheems in ander dele van Afrika, die hele Sentraal-Asië en Spanje. Hy is ook later na Suid-Amerika, Australië, Nieu-Seeland en na sommige dele van Noord-Amerika gebring, waar hy goed aard. 

Hase kom ook in Wes-Japan, Indië, Sumatra en Assam voor. Die poolhaas ("Lepus arcticu"s), die grootste van alle haassoorte, kom In die noorde van Noord-Amerika en in Groenland voor. Fluithase kom in Suidoos-Rusland, Sentraal- en Noord-Asië en in Noord-Amerika voor.


</doc>
<doc id="105796" url="https://af.wikipedia.org/wiki?curid=105796" title="Seeluiperd">
Seeluiperd

’n Seeluiperd of luiperdrob ("Hydrurga leptonyx") is 'n soogdier wat aan die familie van robbe behoort en in die Antarktiese see leef. Naas die noordelike olifantrobbe, is die seeluiperd die grootste robspesie.

Hierdie diere kom algemeen in die Suidelike Halfrond langs die kus van Antarktika en op die meeste sub-Antarktiese eilande voor. In Suider-Afrika word hulle gereeld by die Dyer- en Malgas-eiland naby Kaapstad gesien, waar hulle onder seevoëls jag. Hulle word egter soms so ver noord as Walvisbaai opgemerk.

Die seeluiperd se rug is donkergrys en die buik is 'n ligte grys. Die nek is witterig met swart kolle, wat baie soos 'n luiperd se kolle lyk (vandaar die naam).

Seeluiperde leef ongeveer ses-en-twintig jaar (dalk langer). Hulle enigste natuurlike vyande is moordvisse en groot haaie. Hulle vreet ander robbe, pikkewyne, vis, inkvis en verskeie ander seediere.



</doc>
<doc id="105800" url="https://af.wikipedia.org/wiki?curid=105800" title="Grace Hopper">
Grace Hopper

Grace Brewster Murray Hopper (New York Stad, 9 Desember 1906 – Arlington, 1 Januarie 1992) was 'n Amerikaanse wiskundige, rekenaarpionier, wetenskaplike en offisier (admiraal) in die Amerikaanse vloot. Hopper is een van die eerste persone wat die noodsaaklikheid van hoërvlak programmeertale erken het. Sy het die eerste vertaler geskryf en haar idees het grootliks die COBOL-taal beïnvloed.

Hopper behaal haar baccalaureusgraad in wiskunde en natuurkunde aan die Vassar Kollege in 1928. Tydens haar studie word sy lid van die akademiesevereniging "ΦΒΚ" (Phi-Beta-Kappa) vanweë haar wetenskaplike talent. Sy studeer verder aan Yale Universiteit en behaal in 1930 haar meestersgraad in dieselfde twee vakke. In 1934 word sy die eerste vrou in die Verenigde State wat 'n doktorsgraad in die wiskunde behaal. Haar verhandeling het die titel "New Types of Irreducibility Criteria". Vanaf 1931 gee Hopper ook klas in wiskunde aan Vassar en teen 1941 was sy daardie universiteit se hoofdosent.

In 1943 tree sy tot die VSA vlootreserwe toe en word gestasioneer in die ondersoekslaboratorium vir rekenaartoepassings. Sy dien op die Mark I rekenaar se programmering personeel onder leiding van Howard Aiken. Hopper en Aiken was mede-outeurs van drie akademiese artikels oor die Mark I. Teen die einde van die Tweede Wêreldoorlog klaar sy by die vloot uit, maar bly werk aan die ontwikkeling van die Mark II en Mark III rekenaars.

In 1949 werk sy vir die Eckert-Mauchly Computer Corporation, waar sy begin toe die UNIVAC I in bedryf gestel word. Sy werk ook op die projek. In die begin van die 1950s word die maatskappy oorgeneem deur die Remington Rand Corporation en bly sy in hulle in diens totdat sy haar eerste werk op die gebied van vertalers publiseer. Haar vertaler staan bekend as die "A compiler", met as eerste reël A-0. In 1954 word Hopper aangestel as die maatskappy se eerste direkteur van outomatiese programmering en haar department skep van die eerste vertaler-gebasseerde programeringstale, insluitende MATH-MATIC and FLOW-MATIC.

In die lente van 1959, het 'n twee-dae konferensie bekend as die "Conference on Data Systems Languages" (CODASYL) rekenaar kenners van die besigheidswêreld en regering bymekaargebring. Hopper dien as tegniese konsultant van die komitee en baie van haar voormalige werknemers dien op die kort termyn komitee wat die nuwe rekenaartaal COBOL ('n akroniem vir "COmmon Business-Oriented Language") definieer. Die nuwe taal bou op Hopper se FLOW-MATIC taal en sluit in idees van die IBM taal COMTRAN. Hopper het geglo dat rekenaartale geskryf moet word in 'n vorm so na as moontlik aan Engels (eerder as in masjienkode).

Hopper klaar by die nasional reserwe uit in 1966, met die rang van kommandeur. In Augustus 1967 word sy egter weer in aktiewe diens teruggeroep vir 'n periode van ses maande – wat later omgeskakel word in 'n aanstelling van 'n onbepaalde duur. In 1973 word sy deur admiraal Elmo R. Zumwalt Jr. bevorder tot die rang van vloot kaptein.

Gedurende die 1970's ontwikkel sy validasie sagteware vir COBOL en sy vertaling as deel van 'n standaardiseeringsprojek vir die vloot. In Maart 1983 verskyn Hopper op televisie in die program "60 Minutes". Daar word sy opgemerk deur Philip Crane, lid van die Amerikaanse Huis van Verteenwoordigers. Hy dien 'n mosie in by die Huis om president Ronald Reagan te oortuig om haar te bevorder tot kommodoor. In 1985 word hiedie rang omgesit in skout admiraal. In 1986 klaar sy (nie vrywillig) by die vloot uit.

Sy word daarna aangestel as senior konsultant by Digital Equipment Corporation, 'n aanstelling wat sy die res van haar lewe behou. Sy bied veral lesings aan oor die vroeëre ontwikkeling van rekenaars, haar loopbaan en oor wat rekenaarvervardigers sou kon doen om die lewens van hul gebruikers te vergemaklik.

Grace Hopper sterf op 85-jarige ouderdom op nuwejaarsdag 1992 en word met militêre eer begrawe in die Arlington nasionale begraafplaas.



</doc>
<doc id="105802" url="https://af.wikipedia.org/wiki?curid=105802" title="Adeliepikkewyn">
Adeliepikkewyn

Die adeliepikkewyn ("Pygoscelis adeliae") is 'n pikkewyn wat in Antarktika leef en broei. Die pikkewyn se snawel is kort en stomp. Die kop is swart met wit ringe om die oë. In Engels staan die voël as die "Adelie penguin" bekend.

Adeliepikkewynne is die kleinste pikkewyne in Antarktika (maar nie die kleinste pikkewynspesie nie). Die voël word ongeveer 46 tot 61 cm hoog en weeg ongeveer 4 tot 6 kilogram (die gewig van 'n huiskat). In die water kan hulle 'n snelheid van 40 km/uur bereik.

Die pikkewyne vreet vis, inkvis en ander skaaldiere (veral kril). Soms spring hulle met 'n sierlike boog bo die water uit om asem te skep. Hulle grootste vyand is die grootskedebek.

Die wyfie lê twee eiers in September wat groen en bruin in kleur is. Die eerste eier is groter en swaarder as die tweede. Die broeityd duur ongeveer 8 weke.

Die mannetjies bou tydens die broeiperiode 'n nes wat daarna deur die wyfies geïnspekteer word. Hulle rig hulle bekke na bo en maak 'n skreeugeluid om die wyfies te verlei. Die wyfies kies 'n maat aan die hand van die roep, wat hulle gebruik om die mannetjie se gewig te pyl. 'n Vetter mannetjie het meer vetreserwes en kan beter vir die eiers sorg.

Nadat die eiers gelê is, pas die mannetjies dit op terwyl die wyfies vir ongeveer twee weke na die see terugkeer. Die mannetjies vreet nie gedurende die tyd nie. Die pasgebore kuikens vorm groepe, wat deur enkele volwasse diere opgepas word.




</doc>
<doc id="105806" url="https://af.wikipedia.org/wiki?curid=105806" title="Agulhas">
Agulhas

Agulhas kan na een van die volgende verwys:



</doc>
<doc id="105809" url="https://af.wikipedia.org/wiki?curid=105809" title="Stormbandpikkewyn">
Stormbandpikkewyn

Die stormbandpikkewyn ("Pygoscelis antarctica") is 'n pikkewyn wat in Antarktika asook die Bouvet-eiland leef en broei. Die voël is onmiskenbaar met die swart streep om die nek. Dit verskil van die Adeliepikkewyn; die swart op die kop strek nooit verby die oë nie. Die voël staan ook bekend as die "kenbandpikkewyn" of "keelbandpikkewyn".




</doc>
<doc id="105812" url="https://af.wikipedia.org/wiki?curid=105812" title="Olifantrob">
Olifantrob

Olifantrobbe of see-olifante ("Mirounga") is 'n biologiese genus van groot robbe. Olifantrobbe is die grootste lewende roofdiere in die see. Die bulle (mannetjies) kan tot 6.5 meter lank word en het 'n verlengde, slurpagtige snoet wat baie soos 'n olifant se slurp lyk (vandaar die naam). Dié velsak (slurp) word opgeblaas as hulle opgewonde raak.

Daar is twee spesies, een in die Noordelike en een is die Suidelike Halfrond. Die suidelike olifantrob word in die Antarktiese waters aangetref, terwyl die noordelike olifantrob op die eilande van Kalifornië en Mexiko voorkom.

Olifantrobbe voer 'n swerwers-bestaan in die oseaan. Buiten die broeiseisoen kom hulle net aan wal om te vervel (verhaar). In die laat somer drom honderde olifantrobbe op strande en in modderige poele saam. Hulle lê naby aan mekaar terwyl hulle geleidelik kolle vel en hare afgooi. As die ou vel uiteindelik met 'n nuwe pels vervang is, keer hulle na die water terug.

Die paarseisoen word deur 'n bakleiery tussen die bulle voorafgegaan, wat hulle groot lywe teen mekaar werp. Die wenners paar met die koeie.

Olifantrobbe duik tot 1550 meter diep in die oseaan. Die diepste rekord wat aangeteken is, was 2 388 meter. Die koeie duik gemiddelde 20 minute lank, terwyl die bulle tot 60 minute (1 uur) onder die water kan bly, op soek na hul gunsteling kos. Hul dieet bestaan uit vlete, inkvisse, seekatte, palings, pikkewyne en klein haaie. Hul mae bevat dikwels klippe wat hulle met hul vertering help.

Die diere is verbasend rats op die land, en kan vinniger as 'n mens oor sandduine beweeg.



</doc>
<doc id="105816" url="https://af.wikipedia.org/wiki?curid=105816" title="Suidelike olifantrob">
Suidelike olifantrob

Die suidelike olifantrob of suidelike see-olifant ("Mirounga leonina") is 'n olifantrob wat in die Suidelike Halfrond in die Antarktiese waters voorkom. Dit is een van die twee olifantrob-spesies, die ander een is die noordelike olifantrob.



</doc>
<doc id="105817" url="https://af.wikipedia.org/wiki?curid=105817" title="Noordelike olifantrob">
Noordelike olifantrob

Die noordelike olifantrob of noordelike see-olifant ("Mirounga angustirostris") is 'n olifantrob wat in die Noordelike Halfrond in die Arktiese waters voorkom. Dit is een van die twee olifantrob-spesies, die ander een is die suidelike olifantrob.



</doc>
<doc id="105826" url="https://af.wikipedia.org/wiki?curid=105826" title="Agincourt">
Agincourt

Agincourt kan na een van die volgende verwys:



</doc>
<doc id="105827" url="https://af.wikipedia.org/wiki?curid=105827" title="Keiserduiker">
Keiserduiker

Die keiserduiker ("Phalacrocorax atriceps") is 'n voël wat leef en broei op Prins Edward-eilande in die Suidelike Oseaan. Dit is die enigste kormorant op dié eilande. Die voël word tot 61 cm lank, is groot, wit en swart met blou oë.




</doc>
<doc id="105829" url="https://af.wikipedia.org/wiki?curid=105829" title="Kaapse platanna">
Kaapse platanna

Die Kaapse platanna ("Xenopus gilli") is padda in die Pipidae-familie wat endemies aan Suid-Afrika is. Hulle natuurlike habitat is Mediterreense struikagtige plantegroei, varswatervleie, onderbroke varswatervleie en damme. Dit word as gevolg van 'n verlies aan habitat bedreig.

Die Kaapse platanna is die mees bedreigde paddaspesie in Suid-Afrika. Daar is nog net enkele poele oor waarin hulle alleen voorkom. Die veel groter gewone platanna ("Xenopus laevis") baster met die kleiner Kaapse platanna en vreet hulle op. In die Kaappunt-natuurreservaat is 'n muur om 'n dam gebou om die Kaapse platanna teen die gewone platanna te beskerm.


</doc>
<doc id="105830" url="https://af.wikipedia.org/wiki?curid=105830" title="Dane Piedt">
Dane Piedt

Dane Leeroy Piedt (gebore 6 Maart 1990 in Kaapstad) is 'n Suid-Afrikaanse krieketspeler. Hy speel sy plaaslike wedstryde vir die Kaapse Kobras. Hy het in Augustus 2014 sy debuut in Toetskrieket vir die Proteas teen Zimbabwe gemaak.



</doc>
<doc id="105831" url="https://af.wikipedia.org/wiki?curid=105831" title="Christopher Ainslie">
Christopher Ainslie

Christopher Ainslie (1978-) is 'n Suid-Afrikaanse kontratenoor wat as een van die leidende vertolkers van kontratenoorrolle beskou word. Hy tree gereeld in Suid-Afrika, Brittanje en Europa op.

Ainslie studeer finansies aan die Universiteit van Kaapstad, waarna hy sy loopbaan as 'n geoktrooieerde rekenmeester begin. In 2005 vestig hy homself in Londen, studeer aan die Royal College of Music, vanwaar hy met onderskeiding gradueer. Hy maak sy debuut in 2008 in die Koninklike Operahuis in sir Harrison Birtwistle se opera, "The Minotaur".

In 2007 kry hy die Michael Olivier-prys in die Händel-sangkompetisie en in 2008 is hy die eerste kontratenoor wat die Richard Tauber-kompetisie wen. In 2011 het hy die eerste plek in die Gianni Bergamo-kontratenoorkompetisie behaal.



</doc>
<doc id="105833" url="https://af.wikipedia.org/wiki?curid=105833" title="Air Force One">
Air Force One

Air Force One is die roepsein vir enige vliegtuig van die Amerikaanse Lugmag wat deur die president van die Verenigde State van Amerika gebruik word. Dit word as 'n prominente simbool van die V.S.A. se mag en invloed in die wêreld gesien.

Die Amerikaanse president vlieg gewoonlik in een van twee omgeboude Boeing 747-vliegtuie, met stertnommers 28000 en 29000. Die vliegtuie word slegs "Air Force One" genoem as die president aan boord is. Wanneer die vise-president of 'n ander hooggeplaaste amptenaar daarin vlieg, word dit "Air Force Two" genoem. Om veiligheidsredes mag die president en die vise-president nooit saam vlieg nie.

Toe pres. Richard Nixon in 1974 as president bedank het, het hy in "Air Force One" na sy huis in Kalifornië teruggevlieg. Halfpad daarheen het sy presidentskap tot 'n einde gekom, en is 'n nuwe roepsein in vlug aan die vliegtuig toegeken.

Die huidige Boeing 747-200B's kan teen 'n topsnelheid van ongeveer 1 100 km/h vlieg. Dit het 'n bemanning van 26 lede en bied plek vir 76 passasiers. Die vliegtuig het (soos alle 747's) drie vlakke. Die boonste vlak huisves gevorderde kommunikasietoerusting, terwyl die middelste vlak vir passasiers en kantore gebruik word, en die onderste vlak as vragruim dien. Die vliegtuie sal na verwagting in 2018 met twee Boeing 747-8's vervang word.


</doc>
<doc id="105838" url="https://af.wikipedia.org/wiki?curid=105838" title="Hawe">
Hawe

'n Hawe is 'n beskutte stuk water aan 'n kus waar skepe kan anker. Hawens kom natuurlik voor, maar kan ook kunsmatig aangelê word. Durban, Tafelbaai en Saldanhabaai is voorbeelde van natuurlike hawens.

Hawens word dikwels gebruik om mense en goedere op en van skepe af te laai. Vir die rede ontstaan groot stede om hawens en word 'n vervoernetwerk van die hawe na die binneland aangelê. Die vervoernetwerk bestaan meestal uit paaie en treine, maar goedere kan ook per pyplyn, vliegtuig of oor riviere vervoer word.

'n Hawe het gewoonlik 'n kaai (gemesselde aanlêplek vir skepe) met steunpilare waaraan die skepe kan vasgemeer (teen vasgebind word). Groot hyskrane word opgerig om goedere op en van die skepe te laai. Ligtorings word om hawens gebou om gevaarlike gebiede aan te dui en golfbrekers word soms ingespan om die water tot bedaring te bring. Baggerbote word gebruik om modder en sand van die hawe se bodem te verwyder.

Suid-Afrika se belangrikste kommersiële hawens is dié van Durban, Kaapstad, Saldanhabaai, Richardsbaai, Port Elizabeth en Oos-Londen. Durban is die land se besigste hawe en hanteer algemene vrag, veral graanuitvoere. Kaapstad, die tweede besigste hawe, spesialiseer in die uitvoer van sagte vrugte, wyn en groente. Saldanhabaai, daarteenoor, is spesifiek vir die uitvoer van mineraalerts gebou.

Shanghai is die grootste hawe ter wêreld, terwyl Singapoer nommer twee op die lys is. Shanghai se hawe het ongeveer 29 miljoen vraghouers in 2010 hanteer. Singapoer se hawe het in dieselfde jaar 28,4 miljoen houers hanteer.


</doc>
<doc id="105851" url="https://af.wikipedia.org/wiki?curid=105851" title="Akademie vir Dramakuns">
Akademie vir Dramakuns

Die Akademie vir Dramakuns (afgekort: "ADK") is 'n akademie wat spraak-en-drama-opleiding bied en diplomas aan suksesvolle studente toeken. Dit is 'n invloedryke organisasie wat verskeie Afrikaanse akteurs opgelewer het. Bekende Suid-Afrikaanse akteurs, soos Deon Lotz, Wilna Snyman, Milla Louw, Annie Basson, Kristie Herbst, David Rees, Sara Louw het hulle opleiding aan die akademie ontvang.

Die akademie is in 1939, onder die naam "Die Kunsskool", in Stellenbosch gestig. Die stigterslede was Anna Richter-Visser (bekende TV- en rolprentakteur, wat onder meer in Agter Elke Man gespeel het) en Aletta Gericke. In 1940 neem Suzanne van Wyk ('n toonaangewende regisseur van radiodramas) by Visser oor en word die organisasie na sy huidige naam hernoem.

In die 1940's het hulle na Kaapstad, Paarl en Wellington uitgebrei. Ateljees in later ook in Johannesburg en Pretoria geopen. In 1944 het prof. J.P.J. van Rensburg "Die vroue van Troje" uit Grieks in Afrikaans vertaal en is 'n Griekse drama die eerste keer in Afrikaans opgevoer.

Die geleidelike verskyning van dramadepartemente aan universiteite soos Stellenbosch, Pretoria, Potchefstroom en Bloemfontein het die ADK se invloed tussen 1960 en 1975 ingeperk. Hulle het egter tot in die 1980's (en daarna) 'n groot rol in die voorbereiding van akteurs gespeel.

Die aftrede en afsterwe van die leidende figure in die organisasie het tot die sluiting daarvan in die Wes-Kaap gelei (dit het in Gauteng bly voortbestaan). Op 1 April 2001 is die Wes-Kaapse tak deur Elzeth Germishuys en Marinda Engelbrecht aan die Welgemoed-kunsskool (by die Laerskool Welgemoed) heropen.



</doc>
<doc id="105853" url="https://af.wikipedia.org/wiki?curid=105853" title="Johan Malherbe">
Johan Malherbe

Johan Malherbe was 'n Afrikaanse akteur. Hy is veral bekend vir sy rol as Hannes Sierberhagen in die TV-drama Agter Elke Man. 



</doc>
<doc id="105856" url="https://af.wikipedia.org/wiki?curid=105856" title="Golem Rache">
Golem Rache

Golem Rache (letterlik: "Golemwraak") is 'n Gotiese kortverhaal geskryf deur Martin Barkawitz.


Die verhaal begin waar Doktor Samuel 'n visioen kry van die , wat in die omgang bekend staan as die Beenderekerk. Dit is nie te ver van sy Praagse Ghetto nie, maar naby die dorp Kutná Hora. Hy is alleen in die kerk. Doktor Samuel probeer die verband insien wat hy met hierdie kerk het. Voordat hy op hierdie vraag klarigheid kan kry, is daar 'n klop aan die deur. Hy word per brief ontbied na die einste kerk. Deur 'n adellike.

Doktor Samuel word diep beïndruk deur die kerkie. Die kapel is juis om drie redes as bymekaarkomplek gekies:

1) 'n Gardeoffisier kan nie die Joodse ghetto betree sonder om opgemerk te word nie.
2) Selfs al sou Graaf Ludwig vermom wees, kon hy herken word.
3) Dit sou verdag lyk as 'n Jood by die familiekasteel ontvang word.

Graaf Ludwig gee Doktor Samuel die opdrag om met sy mistieke magte die ontvoerde Lea na hom te bring. Sy het enkele weke tevore spoorloos verdwyn en haar ouers is diep bekommerd. Graaf Ludwig sal die Jood honderd goudmunte vir sy diens betaal. Die hele houding van die graaf staan Doktor Samuel nie aan nie.

Uit die gesprek in die Beenderekerk weet die wyse Doktor Samuel dat Lea egter nie om dowe neute "gered" word nie. Die jong, bedorwe kapokhaantjie wil net die skone Lea verower om sy eie geslagsdrif mee te temper. Sodra die graaf met haar verveeld raak, sal hy haar net verstoot. Dit kan Doktor Samuel nie toelaat nie. Daarom gee hy sy Golem 'n lys opdragte, voordat die ekspedisie aangepak word.

Lea Cohen word uit die kerker van Geiergipfel bevry deur 'n onsigbare Doktor Samuel. Dit is hul geluk dat Baron Schacht op 'n dringende diplomatiese besoek na Rusland geroep is. Per koets reis Doktor Samuel en Lea na die Beenderekerk van Sedlec.

By die kerk aangekom, lewer Doktor Samuel haar uit aan Graaf Ludwig. Ondank is wêreldsloon: Doktor Samuel word in die kerk met twee skote doodgeskiet. Maar dit was Doktor Samuel dan ook te wagte. En eintlik skeel dit hom nie dat hy vermoor word nie, want 'n bloedmoord soos hierdie pas immers by 'n agterbakse swakkeling soos Graaf Ludwig. Hy sterf met die berustende wete dat Lea nie lank in hierdie mag van Ludwig sou bly nie. Maar dit weet Lea nie, en sy verkeer in 'n geweldige geskokte toestand.

Dan kom die Golem die vertrek binnegestap. Soos in die Joodse oorlewering, staan die Hebreeuse letters ook op sy voorkop geskrywe. Elke skoot wat die graaf op die skepsel afvuur, kan die wese nie stuit nie. Wanneer die groot kleireus voor die graaf te staan kom, ruk hy eers die man se regterarm af, en breek daarna sy nek. Saam vlug Lea en die Golem die kapel uit, nadat sy hom meedeel: "Jou meester is dood, Golem. Ons moet nou saam hier wegkom, anders gaan die mense ons vang. En ons hoef geen genade te wagte te wees nie".

Doktor Samuel voel geen pyn meer nie; hy is inderdaad dood. Hy kom in sy geestestoestand 'n seraf teë, en vra hom waarom sy lot nou so moes uitdraai dat hy so ver van die grafte van sy vadere tot sterwe moes kom. Hierop antwoord die seraf: "Jy moet jou eie vraag maar self beantwoord. Ons weet dat jy onder die mense as 'n wyse bekend gestaan het. Dink dan nog een maal mooi na. Hierdie plek, die Beenderekerk, is eenmalig. Dit kon nie verhinder word dat jy hier vermoor sou word nie. Tog is jou laaste asemteug nie sonder rede nou juis hier uitgeblaas nie."

Dan snap Samuel: die grafte van sy voorouers was glad nie so ver nie. Een van hierdie kopbene in hierdie gebou moes dié van Raphael Löw wees; een van sy voorvaders. Löw het hom tot die Christendom bekeer en met die Hussiete geveg. Hy het in een van hierdie grusame slagtings omgekom.



</doc>
<doc id="105857" url="https://af.wikipedia.org/wiki?curid=105857" title="UNIVAC I">
UNIVAC I

Die UNIVAC I ("UNIVersal Automatic Computer I") was die eerste rekenaar in die Verenigde State wat ontwerp is vir kommersiële en administratiewe doeleindes. Dit was ontwerp vir die uitvoer van relatiewe eenvoudige wiskundige berekeninge en data beheer/skuif take, eerder as die komplekse wiskundige berekeninge wat verwag word van 'n wetenkaplike rekenaar.

Dit was grootliks ontwerp deur Presper Eckert en John Mauchly, the uitvinders van die ENIAC. Die ontwerp werk was begin deur hulle maatskapy Eckert–Mauchly Computer Corporation, en is eers voltooi nadat hulle maatspapy oorgeneem is deur Remington Rand (wat later deel word van Sperry, nou Unisys). In die jare voordat opvolg modelle van die UNIVAC I geproduseer is, was die rekenaar bekend as die “UNIVAC"

In 1951 was die UNIVAC voltooi. Die rekenaar weeg 15 000 kilogram en was 16 meter lank, 8 meter breed en 2,5 meter hoog. Die rekenaar bestaan uit 5 200 vakuumbuise en kon 1 900 berekeninge per sekonde doen. Die totale stelsel benodig net meer as 35.5 m² vloerspasie.

Altesaam 46 eenhede word gebou. Die eerste model kos 159 000 Amerikaanse dollar. Die latere modelle kos , afhangende van spesifikasies tussen 1 250 000 en 1 500 000 dollar. Die aanskaffingsprys was te hoog vir universiteite. Die vervaardiger het 'n aantal eenhede aan universiteite geskenk.

'n Paar UNIVAC I stelsels het in diens gebly lank nadat die tegnologie uigedien geraak het. Die Amerikaanse Sensusburo gebruik hulle twee eenhede tot in 1963. Sperry Rand het twee eenhede in Buffalo, deelstaat New York]] gebruik tot 1968. Die versekeringsmaatskapy Life and Casualty of Tennessee in Arnhem, gebruik 'n eenheid tot 1970, meer as 13 jaar in diens.


</doc>
<doc id="105858" url="https://af.wikipedia.org/wiki?curid=105858" title="Al Jazeera">
Al Jazeera

Al Jazeera (Arabies: الجزيرة‎‎, "al-ǧazīrah", [æl dʒæˈziːrɐ]; letterlik: "die eiland", wat verwys na die Arabiese Skiereiland as 'n geheel) is 'n Arabiese TV-netwerk wat van Doha, die hoofstad van Katar, uitsaai. Hulle is veral bekend vir hulle nuuskanaal, wat deur talle mense in die Midde-Ooste, Noord-Afrika en deur Arabiese sprekers oor die wêreld gevolg word. Hulle het aanvanklik slegs in Arabies uitgesaai, maar bied tans ook 'n Engelse kanaal, wat hoofsaaklik oor nuusgebeure en politieke kwessies handel.

Al Jazeera is in 1996 begin, nadat die BBC hulle Arabiese TV-stasie gesluit het. Sheikh Hamad bin Khalifa het 150 miljoen Amerikaanse dollar vir die oprigting van die netwerk bewillig. Baie van die joernaliste wat aanvanklik vir die BBC gewerk het, het na die nuwe netwerk oorgeskuif.

Die netwerk se bereidwilligheid om verskillende menings uit te saai het al menige kere omstredenheid in die Arabiese en Persiese wêreld veroorsaak. In 2001 het hulle wêreldwye aandag geniet toe hulle die enigste netwerk was wat die oorlog in Afghanistan lewendig uitgesaai het.

Die netwerk is al van propaganda beskuldig, maar hou vol dat hulle al die kante van die storie dek. As voorbeeld het hulle per geleentheid Israel se sienings uitgesaai, en selfs video's van Osama bin Laden gebeeldsend.



</doc>
<doc id="105859" url="https://af.wikipedia.org/wiki?curid=105859" title="Geslagsgelykheid">
Geslagsgelykheid

Geslagsgelykheid is die ideaal van gelykheid tussen mans en vroue. Dit staan in kontras met geslagsdiskriminasie wat 'n teken van geslagsongelykheid is.

In Suid-Afrika is die Kommissie vir Geslagsgelykheid verantwoordelik om gelykheid tussen mans en vroue te beskerm en bevorder. Die kommissie is volgens die Suid-Afrikaanse grondwet van 1996 gestig en daarom word dit deur die Suid-Afrikaanse regering beheer en bestuur. Die kommissie het vir kwotas in die parlement en korporasies geveg. Hulle bevorder ook die boodskap van geslagsgelykheid deur openbare byeenkomste en vergaderings dwarsoor die land te reël.


</doc>
<doc id="105862" url="https://af.wikipedia.org/wiki?curid=105862" title="Alabama (dubbelsinnig)">
Alabama (dubbelsinnig)

Alabama kan na een van die volgende verwys:



</doc>
<doc id="105863" url="https://af.wikipedia.org/wiki?curid=105863" title="Aladdin">
Aladdin

Aladdin (ook soms Aladin) is 'n fiktiewe karakter in 'n bekende Midde-Oosterse verhaal, "Aladdin en die Towerlamp". Die sprokie word in die boek, Duisend-en-een nag, aangetref. Dit is egter eers in die 18de eeu deur die Fransman Antoine Galland tot die versameling toegevoeg. Die verhaal word dikwels as 'n pantomime opgevoer. Dit is ook vir verskeie musiekblyspele, TV-reekse, rolprente en kinderboeke verwerk.

Aladdin werk vir 'n towenaar wat hom opdrag gee om 'n lamp in 'n geheime grot vol juwele en kosbare skatte te gaan steel. Toe Aladdin die lamp vind en daaroor vryf, verskyn 'n towergees wat aan hom sê dat hy vir enige iets kan wens. Aladdin hou die lamp, word met die hulp van die towergees ryk en trou met die sultan se dogter. Daarna lei die towenaar Aladdin se vrou om die bos en sy verruil die lamp vir 'n gewone een. Aladdin spoor die towenaar op, maak hom dood en neem die towerlamp terug.



</doc>
<doc id="105867" url="https://af.wikipedia.org/wiki?curid=105867" title="Alamein">
Alamein

Alamein of El Alamein (Arabies: العلمين, "Die twee vlae") is 'n dorp in die noorde van Egipte aan die Middellandse See. Dit lê 106 kilometer wes van Alexandrië en 240 kilometer noordwes van Kaïro. El Alamein het 7 397 inwoners (2007).

Die dorp is bekend as die plek waar die Geallieerde magte, gelei deur veldmaarskalk Bernard Montgomery, 'n belangrike slag tydens die Tweede Wêreldoorlog teen Nazi-Duitsland en Italië gewen het. Die Duitse en Italiaanse Afrikakorps onder leiding van Erwin Rommel verloor 59 000 man (gedood, gewond en krygsgevangenes), terwyl die Britse 8ste leër 13 000 man verloor het. Die Duitsers het ook die grootste deel van hul tenks gedurende hierdie 12-dagse veldslag verloor. Dit was die eerste veldslag wat Duitsland sedert die slag vir Engeland verloor het.

El Alamein beskik oor 'n museum wat die slag gedenk en die gebeure wat daar afgespeel het dokumenteer.


</doc>
<doc id="105871" url="https://af.wikipedia.org/wiki?curid=105871" title="Sjema Jisrael">
Sjema Jisrael

Sjemá Jisra'él (of Sjma Jisra'él; שְׁמַע יִשְׂרָאֵל; "Hoor, Israel"), die Joodse geloofsbelydenis, is die eerste twee woorde (die aanhef) van 'n vers van die Tora, en is die naam van 'n gebed (wat soms bloot as sjema of sjma afgekort word) wat onmiddelik voor die Amidá (עמידה) in die Joodse oggend- en aandgebedsdienste geresiteer word. Die eerste vers bevat die monoteïstiese kern van die Jodedom: "Hoor, Israel: יהוה [is] ons God; יהוה [is] een" (שְׁמַע יִשְׂרָאֵל יְהוָה אֱלֹהֵינוּ יְהוָה אֶחָֽד׃), wat aangetref word in Dwarim/Deuteronomium 6,4, waarby die naam van God (יהוה) nie uitgespreek word nie, maar as Adonái (letterlik: "my Here") weergegee word. Die Afrikaanse Bybelvertalings gee die vers weer as "Hoor, Israel, die Here onse God is 'n enige Here" (1933/1953) en "Luister, Israel, die Here is ons God, Hy is die enigste Here" (1983).

Die term "sjema" verwys by implikasie ook na al drie gedeeltes van die daaglikse gebed wat begin met "Sjema Jisra'él". Hierdie gedeeltes van die Tora omvat Dwarim/Deuteronomium 6:4–9, Dwarim/Deuteronomium 11:13-21 en Bemidbar/Numeri 15:37–41. Dit word gelees in die "parasjot" (of weeklikse Tora-skriflesings) wat onderskeidelik as "We'etganan" ("ek het gesmeek"), "Ékew" ("ten gevolge van"), en "Sjelág" ("stuur!") bekend staan. Die Sjema Jisra'él word tydens elke dag se aandgebed ("Ma'ariew", מעריב) en oggendgebed ("Sjagariet", שחרית) geresiteer.

Geloofsvaste Jode beskou die sjema as 'n belangrike deel van hul gebedsdiens, en die tweedaaglikse resitasie daarvan word as 'n "mitswa" (מִצְוָה), oftewel 'n godsdienstige gebod geag. 'n Joodse gebruik bestaan om die sjema as jou laaste woorde te uiter, en Joodse ouers leer hulle kinders om dit te resiteer voordat hulle gaan slaap. In die aangehaalde gedeeltes van die Tora word verskeie gebooie aangespreek wat belangrik is vir die praktyk van die Joodse geloof:




</doc>
<doc id="105875" url="https://af.wikipedia.org/wiki?curid=105875" title="Suidoos-Europa">
Suidoos-Europa

Suidoos-Europa is 'n geografiese gebied in die suidooste van Europa wat hoofsaaklik oor die Balkanskiereiland strek.

Die volgende lande is in Suidoos-Europa geleë:

Die volgende lande word soms as deel van Suidoos-Europa beskou, maar word meestal eerder onder Oos-Europa of Asië ingedeel:



</doc>
<doc id="105877" url="https://af.wikipedia.org/wiki?curid=105877" title="Albasinidam">
Albasinidam

Albasinidam is 'n dam net buite Louis Trichardt (Makhado) in die Levuburivier (Luvuvhurívier) in Limpopo, Suid-Afrika. Dit is in 1952 voltooi en na João Albasini (1813-1888) vernoem.

Die damwal is 34 meter hoog, wat 'n volume van 28 200 kubieke meter water opdam. Die dam strek ook 'n oppervlakte van 3,5 vierkante kilometer.



</doc>
<doc id="105889" url="https://af.wikipedia.org/wiki?curid=105889" title="Seën van Aäron">
Seën van Aäron

Die priesterlike seën van Aäron (ברכת כהנים; "birkat kohanim"), ook bekend as die uitstrek van die hande (Hebreeus: "nesiat kapajim"), of dukhanen (van die Jiddisje woord "dukhan" – platform – omdat die seëning van 'n verhewe rostrum uitgespreek word), is 'n Hebreeuse gebed wat deur die kohanim, oftewel priesters voorgedra word. Volgens die Tora is hulle as afstammelinge van Aäron, wat die eerste hoëpriester en ouer broer van Moses was, deur God aangewys om in die tabernakel te werk, en die Israeliete by te staan in seëninge, bediening, offerhandes en versoening vir hul sondes voor God, vir alle ewigheid.

Soos in die Tora voorgeskryf, is dit die gewyde taak van die kohanim om hulle hande op te hef en die mense te seën, en God belowe (in Numeri 6:27) dat die volk geseën sal word wanneer die kohanim op hierdie wyse sy Naam oor hulle uitspreek. In die Joodse tradisie, het uitsprake van Joodse wysgere beklemtoon dat alhoewel dit die priesters is wat die seëning uitvoer, dit nie hulle is, of die seremoniële praktyk om hulle hande na die volk uit te strek wat die seëning meebring nie, maar sou dit eerder God se wil wees dat Sy seëning deur die hande van die kohanim oorgedra sou word.

Selfs ná die vernietiging van die Tweede Tempel in Jerusalem, is die gebruik voortgesit in Joodse sinagoges, en vandag selfs in meeste Joodse gemeenskappe, dat die kohanim die aanbidders seën in die sinagoge tydens spesiale Joodse gebedsdienste.

Die teks van die priesterlike seëning wat deur die kohanim voorgedra word, en wat in (Numeri 6:24-26 van) die Tora opgeskrywe staan, is:



</doc>
<doc id="105890" url="https://af.wikipedia.org/wiki?curid=105890" title="Natoli">
Natoli

Natoli is 'n familienaam.
Daar is verskeie families van verskillende oorsprong met die van, maar die oorspronklike stam van die naam is afkomstig van die Franse italianisering van "de Nanteuil" (Latyn: "de Nantolio"), tak van DuPont, riddermeesters van die kasteel de Nantouillet in Parys.

Dit kan verwys na:

Dit kan ook verwys na die:


</doc>
<doc id="105892" url="https://af.wikipedia.org/wiki?curid=105892" title="Spinnekopagtiges">
Spinnekopagtiges

Spinnekopagtiges of spinagtiges ("Arachnida") is 'n biologiese klas van agtpotige geleedpotige diere. Dit is 'n hoogs suksesvolle groep wat hoofsaaklik grondlewende ongewerweldes, soos die spinnekoppe, skerpioene, bosluise, myte en 'n aantal kleiner groepe, bevat.

Alle spinnekopagtiges het vier paar pote, en kan maklik van insekte, wat net 6 pote het, onderskei word. In sommige spesies is die voorpote vir sensoriese persepsie aangepas, terwyl ander spesies twee ekstra aanhangsels het wat vir voeding, verdediging, en sensoriese doeleindes gebruik word. Dié ekstra aanhangsels word soms só groot dat dit soos 'n ekstra paar pote lyk.

Spinnekopagtiges het geen antennes (voelhorings) of vlerke nie. Die liggaam is meestal in twee segmente gedeel. Die kop en borsstuk is saamgesmelt tot 'n kopborsstuk ("cephalothorax") met 'n buiksegment of abdomen daaragter. Hulle lengte wissel van kleiner as 1 millimeter (myte en bosluise) tot 23 sentimeter (skerpioene). Die mannetjies is gewoonlik kleiner as die wyfies.

Soos alle geleedpotiges het spinnekopagtiges 'n eksoskelet. Hulle het ook 'n interne struktuur van kraakbeenagtige weefsel, wat aan sekere spiergroepe geheg is.

Bykans alle spinnekopagtiges is grondlewend. Sommige leef egter in varswater, of selfs in die see.

Die klas bestaan uit die volgende ordes:



</doc>
<doc id="105895" url="https://af.wikipedia.org/wiki?curid=105895" title="Framingham">
Framingham

Framingham [ˈfreɪmɪŋˌhæm] is 'n nedersetting in die Middlesex-distrik ("Middlesex County") van die Amerikaanse deelstaat Massachusetts met 'n bevolking van 68 318 volgens die sensus van 2010. Framingham, wat in 1700 gestig en sowat 30 km wes van Boston geleë is, is die 14de mees bevolkte munisipaliteit in die deelstaat. 

Met TJX Companies, Inc. en Staples, Inc. het twee van die grootste Amerikaanse handelsreuse hulle hoofkwartier in Framingham, net soos Bose Corporation, 'n vervaardiger van oudio-toerusting met wêreldwye belange. Die Amerikaanse nuuskanaal CNN se program "Money" het Framingham in 2012 36ste geranglys in sy top 100-lys van die 100 mees leefbare plekke in die VSA.

Framingham het daarnaas op verskillende terreine baanbrekersrolle vervul asook geskiedenis geskryf. So was Crispus Attucks (1723–1770), 'n boorling van Framingham wat sy lewe in die Boston-slagting ("Boston Massacre") verloor het, die eerste slagoffer wat in die stryd vir Amerikaanse onafhanklikheid gesneuwel het.

Die "Golden Triangle" ("Goue Driehoek"), 'n sakegebied wat naby die dorpsgrens met Natick geleë is, is een van die grootste winkelgebiede in Nieu-Engeland wat in 1951 'n baanbrekersrol gespeel het met die opening van die Shoppers World-opelug-winkelsentrum met vyftig besighede en 6 000 parkeerplekke - die tweede van sy soort in die Verenigde State en die eerste oos van die Mississippirivier. Ook die eerste onderwyserskollege en die eerste vrouegevangenis in die VSA is hier gevestig.

Framingham het daarnaas 'n leidende rol gespeel op die gebied van kardiologiese navorsing. Die sogenaamte Framingham-ondersoek oor koronêre hartsiektes en arteriosklerose was die eerste stelselmatige navorsingsprojek oor die oorsake en risikofaktore van dié siektes waarin 'n groot deel van die bevolking van Framingham aan geneeskundige toetse deelgeneem het. Framingham is onder meer vanweë sy representatiewe demografiese struktuur en die nabyheid van tersiêre navorsingsinsteelings soos die Harvard-universiteit en die Universiteit van Boston deur die Verenigde State se Gesondheidsdiens ("United States Public Health Service", kort PHS) in 1948 vir dié projek gekies.


</doc>
<doc id="105898" url="https://af.wikipedia.org/wiki?curid=105898" title="Henri Bergson">
Henri Bergson

Henri-Louis Bergson (Parys, 18 Oktober 1859 – Parys, 4 Januarie 1941) was 'n invloedryke Franse filosoof, veral gedurende die eerste helfte van die 20ste eeu. Bergson oortuig baie denkers dat die prosesse van onmiddelike ervaring en intuïsie belangriker is as die abstrakte rasionaliteit en wetenskap om realiteit te verstaan. Bergson was ook die wenner van die Nobelprys vir Letterkunde in 1927.

Henri Bergson word in Parys, Frankryk gebore in 1859, dieselfde jaar wat Charles Darwin sy "The Origin of Species" publiseer. Die evolusieteorie sou later belangrik word vir die filosofie van Bergson. Op die "École normale supérieure" is Bergson en Émile Durkheim in dieselfde klas. Bergson se werk was in die begin van die 20ste eeu baie populêr en sy filosofie invloedryk. In 1914 word hy dan ook verkies as lid van die "Académie française". Sy debat met Albert Einstein oor die interpretasie van die relatiwiteitsteorie in 1922 merk die val van Bergson en die opkoms van Einstein se roem. Bergson kry vir sy werk in 1927 die Nobelprys vir Letterkunde. Hy sterf op 81-jarige leeftyd in 1941.

Die invloed van Bergson was hoofsaaklik op die Franse filosofie, onder andere by denkers soos Maurice Merleau-Ponty, Jean-Paul Sartre en Gilles Deleuze. Deleuze skryf in 1966 'n boek oor die filosofie van Henri Bergson, getiteld "Le Bergsonisme". Vanaf omstreeks 1990 word daar weer meer aandag verleen aan die filosofie van Bergson, hoewel hy nooit weer so bekend sou word as tydens sy eie lewe nie. Vir die Britse filosoof Bertrand Russell was Bergson se idees nouliks meer as 'n verbeeldingsryke en poëtiese seining van die wêreld.

Sy hele lewe voer Bergson 'n tweestryd oor sy Joodse wortels en sy aanhang van die Katolieke geloof. Hy laat hom nooit doop nie maar was ook aktief teen die anti-semitiese stroom van die Franse Vichy-regering. Sy solidariteit met die Jode was hoog en hy staan byvoorbeeld in Parys in die ry om 'n Davidster te kry. Terselfdertyd spreek hy ook die hoop uit dat 'n Rooms-Katolieke priester by sy graf sou bid.

Daar is volgens Bergson twee wyses om na die wêreld te kyk: een analities en een metafisies. Hy sit hierdie twee benaderings uiteen in sy "Introduction à la métaphysique" (Inleiding tot die Metafisika, 1903). Die boek is geskryf in die aanloop tot sy bekendste werk "L'Évolution créatrice" (Die skeppende evolusie 1907). Hy beweer dat vanuit die wetenskaplike persepsie die wêreld suiwer analities beskou moet word en daarmee ook as rigied gesien moet word.

Hierdie werk bestaan uit vier hoofstukke. In die eerste hoofstuk skets Bergson die buitelyne van sy denke oor die evolusie. Hy verwys na die begrip duur ("la durée"), en skets die twee in sy tyd as dominante beskouings ten aansien van die evolusie van die lewe: die meganisme en die finalisme. Teen die agtergrond van die twee denkwyses ontvou Bergson sy eie visie. Hy benadruk die kenmerk van die lewe: dat die lewe reële tydsduur ervaar ("la durée") en homself herskep. Die lewe gaan daarmee teen die stroom van die anorganiese materie in, wat as kenmerk verval het. In die tweede hoofstuk fokus Bergson op die evolusie. Hy beskryf die evolusie van die lewe en kom vanuit die evolusionêre perspektief tot 'n aantal gevolgtrekkings omtrent die verskillende kenmerke wat die lewe ons toon, naamlik die onbewustheid, die verstand en die instink. In die derde hoofstuk gaan Bergson dieper in op 'n aantal van die elemente wat hy reeds in die vroeëre hoofstukke genoem het. Hy behandel vrae oor die kennis van die lewe, die wysgerige metode, die verbinding tussen materie en verstand en die tussen skepping en evolusie. In die vierde en laaste hoofstuk bestee Bergson aandag aan die meganistiese aard van die verstandelike denke. Hy gaan daarby in op 'n aantal filosofiese temas. Hy voorsien 'n oorsig van die wysbegeerte en die wetenskap. Met die denke oor die evolusie steeds in sy visier, poog hy om 'n gefundeerde kritiek te formuleer oor die wysgerige en wetenskaplike stelsels.


</doc>
<doc id="105900" url="https://af.wikipedia.org/wiki?curid=105900" title="Big Ben">
Big Ben

Big Ben is die bynaam vir die grootste van die vyf klokke in die toring van die parlementsgebou in Londen. Dié bynaam word ook soms gebruik om na die hele horlosie of klokwerk en die kloktoring te verwys. Dit lui uurliks om die tyd aan te dui en word gereeld in Brittanje oor die radio gehoor. Big Ben word ook as 'n simbool van Londen en Brittanje gesien.

Big Ben weeg 13,5 ton en is in die kloktoring aan die noordelike kant van die Paleis van Westminster (die parlementsgebou) geïnstalleer. Dit is een van die swaarste klokke ter wêreld. Rondom die klok staan die opskrif: "This bell was cast by George Mears of Whitechapel for the clock of the Houses of Parliament under the direction of Edmund Becket Den­ison QC in the 21st year of the reign of Queen Victoria in the year of our Lord MDCCCLVIII".

Amptelik staan die toring bekend as die Elizabeth-toring ("Elizabeth Tower"), 'n naam wat ter geleentheid van koningin Elizabeth II se diamantjubileum in 2012 aan die toring gegee is. Voorheen het dit slegs as die "Kloktoring" ("Clock Tower") bekend gestaan. Die toring is ongeveer 16 verdiepings hoog en is in 1858 voltooi. Dit het intussen een van die bekendste bakens en ikoniese simbole van die Britse hoofstad en die hele Verenigde Koninkryk geword.

Big Ben is waarskynlik na die politikus sir. Benjamin Hall (1802–1867) genoem wat hom vir die bou van die klok beywer het. Sy reisende gestalte het aan hom die bynaam Big Ben gegee. Die groot klok is in 1858 geïnstalleer en die uurwerk het op 31 Mei 1859 begin tik. Die klok is in 1956 vir die eerste keer vir onderhoud gestop.

Big Ben self slaan uurliks op die volle uur. Die voorslag word elke kwartier deur die vier kleiner klokke wat daarom hang gelui.



</doc>
<doc id="105903" url="https://af.wikipedia.org/wiki?curid=105903" title="TCP/IP">
TCP/IP

TCP/IP is 'n versameling protokolle wat algemeen vir kommunikasie tussen rekenaars gebruik word. Die naam TCP/IP is 'n samestelling van die twee bekendste protokolle van die TCP/IP-protokolsuite, naamlik die "transmissiebeheer-protokol" (TCP) en het internetprotokol (IP). TCP/IP word as "TCP oor IP" uitgespreek. Die Internet is die grootste en bekendste TCP/IP-netwerk.

TCP/IP is gebaseer op navorsing wat die Amerikaanse Departement van Verdediging (DoD) gedoen het om boodskappe oor die ARPANET-netwerk te stuur. Dit bestaan hoofsaaklik uit vyf protokolle:

Die TCP/IP-argitektuur bestaan uit vier vlakke:






</doc>
<doc id="105905" url="https://af.wikipedia.org/wiki?curid=105905" title="Europese Sokkerkampioenskap 2016">
Europese Sokkerkampioenskap 2016

Die Europese Sokkerkampioenskap 2016 (UEFA Europa-beker; amptelik "UEFA EURO 2016" of kort "Euro 2016", Frans: "Championnat d'Europe de football 2016") is van 10 Junie tot 10 Julie 2016 in Frankryk aangebied. Dit was die 15de aanbieding van die vierjaarlikse UEFA Europa-beker-toernooi en die derde keer (1960, 1984 en 2016) wat Frankryk die geleentheid kry om as gasheer op te tree.

Vir die eerste keer in die geskiedenis het 24 spanne vanuit verskeie Europese lande aan die toernooi deelgeneem. Dit is 'n uitbreiding van 8 spanne, waardeur daar ook 20 wedstryde meer gespeel is. Die sokkerspanne van Albanië, Noord-Ierland, Slowakye, Wallis en Ysland het vir die eerste keer aan die UEFA Europa-beker-toernooi deelgeneem.

Spanje was die tweemalige houer en die verdedigende kampioen van die UEFA-trofee, nadat hulle die toernooie in 2008 en in 2012 gewen het. Portugal wen die trofee nadat hulle Frankryk op 10 Julie in die Stade de France in Saint-Denis met 1–0 in ekstra tyd verslaan het en sodoende hul eerste Europese titel ingepalm het; Portugal het daarmee ook vir die FIFA Sokker-Konfederasiebeker in 2017 in Rusland gekwalifiseer.

Frankryk is op 28 Mei 2010 in Genève deur die UEFA gekies as die gasheer vir die Europese Sokkerkampioenskap 2016. Ander kandidaatlande was Italië en Turkye asook 'n gemeenskaplike kandidatuur deur Noorweë en Swede, maar Noorweë en Swede het voor die stemming hulleself onttrek.

Die stemming het as volg verloop:
Die wedstryde is in tien stede en in tien stadions gespeel.

Die Franse voetbalbond wys in November 2009 twaalf speelstede aan: Saint-Denis, Marseille, Lyon, Villeneuve-d'Ascq, Parys, Lens, Saint-Étienne, Toulouse, Bordeaux, Straatsburg, Nice en Nancy. Dit word later verminder tot 9 speelstede (Straatsburg, Saint-Étienne en Toulouse val weg). In Junie 2011 word Saint-Étienne en Toulouse weer bygevoeg by die lys, maar in Desember 2011 besluit Nancy om af te sien van die toernooi, omdat die opknapping van hul stadion nie betyds voltooi sou word nie.

Die wedstryde was in twee fases opgedeel, naamlik die groepuitdunne en die uitklopfase.

24 spanne (ses groepe van vier spanne elk) het aan die groepuitdunne deelgeneem. Die twee boonste spanne in elke groep, en die vier beste spanne van elke groep in die derde plek, het na die agtste finale deurgedring. Vervolgens is agtste eindrondte, kwarteindrondte, halfeindrondte en die eindstryd gespeel.



</doc>
<doc id="105907" url="https://af.wikipedia.org/wiki?curid=105907" title="Chelicerata">
Chelicerata

Chelicerata is 'n subfilum van die geleedpotiges ("Arthropoda"). Die subfilum bestaan uit slegs twee biologiese klasse, naamlik Arachnida en Merostomata.

"Arachnida" (spinnekopagtiges) is 'n groot en suksesvolle grondlewende groep, wat die spinnekoppe, skerpioene en hul verwantes insluit.

"Merostomata" sluit die hoefysterkrap ("Xiphosura") en die uitgestorwe see-skerpioene ("Eurypterida") in. Die hoefysterkrap is 'n klein, ou groep wat vir miljoene jare relatief onveranderd oorleef het. Groepe soos hierdie word dikwels lewende fossiele genoem.

Die seespinnekoppe ("Pycnogonida") kan moontlik aan die "Chelicerata"-subfilum behoort. Daar is genetiese bewyse wat dui dat hulle 'n ou sustergroep van al die ander lewende geleedpotiges kan wees. Daar is ongeveer 1 300 seespinnekop-spesies.

"Chelicerata" het as seediere ontstaan. Die eerste bevestigde fossiele dateer 445 miljoen jaar terug tot die laat Ordovisium-tydperk. Hoewel net vier mariene spesies oorleef het, almal van hulle hoefysterkrappe, is daar meer as 77 000 spesies wat lug inasem, en daar kan soveel as 500 000 onbekende spesies wees.

Chelicerata is grootliks karnivories. Sommiges is egter heterotrofies, en leef van materiale wat deur ander organismes vervaardig word.



</doc>
<doc id="105911" url="https://af.wikipedia.org/wiki?curid=105911" title="Alcatraz">
Alcatraz

Alcatraz is 'n klein, rotsagtige eiland in San Franciscobaai in Kalifornië in die Verenigde State van Amerika. Die eiland het aanvanklik 'n vuurtoring gehuisves, daarna 'n militêre fort, toe 'n militêre tronk, en laastens 'n federale tronk. In 1963 is dit tot 'n museum verklaar.

Die eiland is hoofsaaklik bekend vir sy eertydse tronk. Uiters streng reëls het vir gevangenes gegeld en dit was bykans onmoontlik om daaruit te ontsnap.

Die naam "Alcatraz" kom van die oorspronklike Spaanse naam vir die eiland, "Isla de los alcatraces" (eiland van die pelikane). Die naam is deur die Spaanse ontdekkingsreisiger, Juan Manuel de Ayala aan die eiland gegee, nadat hy opgemerk het dat groot hoeveelhede pelikane daar broei.

Alcatraz is een van talle eilande in die San Franciscobaai.


</doc>
<doc id="105914" url="https://af.wikipedia.org/wiki?curid=105914" title="Natalie Cole">
Natalie Cole

Natalie Maria Cole (* 6 Februarie 1950 in Los Angeles; † 31 Desember 2015 aldaar) was 'n Amerikaanse sangeres, liedjieskryfster en aktrise wat teen die middel van die 1970's internasionale sukses met rhythm & blues-treffers soos "This Will Be", "Inseparable" and "Our Love" behaal het.

Natalie Cole was die dogter van die befaamde jazz-sanger Nat King Cole (1919–1965) en het aanvanklik in kindersielkunde gestudeer. In 1972 het sy haar akademiese graad aan die Universiteit van Massachusetts behaal. Alhoewel sy onseker gevoel het oor 'n moontlike loopbaan in die musiekbedryf, het sy gedurende die somermaande 'n tydelike pos as sanger van 'n musiekgroep aanvaar en binnekort gereeld opgetree.

In 1974 het sy kennis gemaak met Chuck Jackson en Marvin Yancy, twee liedjieskrywers en platevervaardigers met wie sy begin saamwerk het. Danksy Jackson en Yancy se ondersteuning kon sy 'n platekontrak met "Capitol Records" onderteken. Vervolgens het Natalie Cole 'n reeks langspelers met rhythm & blues-gebaseerde titels vrygestel en reeds met haar debuutalbum "Inseparable" (1975) twee Grammy-pryse ingepalm, waaronder een as beste nuwe kunstenaar.

Haar tweede album, "Natalie", het in die volgende jaar goudstatus behaal, terwyl sy met die enkelsnittreffer "Sophisticated Lady" nog 'n Grammy-prys verower het. Ook met haar volgende twee albums, "Unpredictable" (1977) en "Thankful" (1977), het sy groot sukses behaal. Albei langspelers het platinumstatus bereik.

Dwelmverslawing en 'n ernstige keelsiekte het Cole in die vroeë 1980's genoodsaak om haar musiekloopbaan tydelik te staak. Nadat sy die moeilikhede teen die einde van die dekade oorkom het, het sy van genre gewissel en omgeskakel na popmusiek met jazz-invloede. Haar terugkeer na die musiekbedryf het sy hoogtepunt in 1991 met die vrystelling van die dubbellangspeler "Unforgettable... with Love" bereik wat met "Smile", "The Very Thought of You" en "Mona Lisa" sommige van haar pa se klassieke jazz-treffers bevat het. Vir die titellied is digitale opnametegnologie ingespan om 'n pa-en-dogter-duet te simuleer.

Die album, wat naas sy kommersiële sukses ook deur kritici gunstig ontvang is, was Cole se eerste langspeler wat die nommer een-posisie op die trefferlyste behaal het. Dit is met drie Grammy-pryse bekroon.

Latere albums het "Take a Look" (1993), "Snowfall on the Sahara" (1999) en "Ask a Woman Who Knows" (2002) ingesluit. Met "Still Unforgettable" het sy in 2008 nog eens hulde aan haar pa se repertoire gebring. Vir dié album, wat as 'n versameling van romantiese standaardtreffers opgeneem is, is die Grammy-prys vir die beste tradisionele vokale poplangspeler in 2009 aan Cole toegeken.

In 2000 het Natalie Cole haar outobiografie "Angel on My Shoulder", wat in samewerking met Digby Diehl ontstaan het, gepubliseer. Haar laaste lewensjare is vertroebel deur die afsterwe van geliefdes – haar suster Carole en haar ma Maria wat in die ouderdom van 89 aan kanker oorlede is. Natalie Cole het self aan nierversaking gely en drie keer per week dialise ontvang.

Tydens die TV-program "Larry King Live" het sy moontlike orgaanskenkers om hulp gevra. Nadat haar niggie Jessica in 2009 tydens haar swangerskap in die ouderdom van 30 aan 'n beroerte dood is, het haar tant besluit dat Natalie Jessica se nier moes ontvang aangesien haar dogter as orgaanskenker geregistreer was.

In 2015 het Natalie Cole se gesondheidstoestand versleg. Sy is op Nuwejaarsaand 2015 in die Cedars Sinai Mediese Sentrum in Los Angeles aan hartversaking oorlede. Sy word oorleef deur haar jonger tweelingsusters, Timolin en Casey Cole. Natalie het haar laaste rusplek in Forest Lawn Memorial Park in Glendale gevind.

Natalie Cole was drie keer getroud. Op 31 Julie 1976 het sy met Marvin Yancy, 'n vroeëre lid van die R&B-groep "The Independents" wat in die 1970's sukses behaal het, in die huwelik getree. Op 15 Oktober 1977 is vir die egpaar 'n seun gebore, Robert Adam "Robbie" Yancy, wat later as musikant saam met sy ma op toer sou gaan.

Marvin, 'n liedjieskrywer, gospelsanger en geordineerde predikant in die Baptistekerk, was Natalie se musiekvervaardiger. Dit was Marvin wat by sy vrou, 'n vroeëre lid van die Episkopaliese Kerk, weer belangstelling vir godsdiens gewek het.

Cole en Yancy is in 1980 van mekaar geskei, vyf jaar voordat Yancy in 1985 op die ouderdom van 34 jaar aan 'n hartaanval oorlede is.

Kaliforniese media het op 14 en 15 Augustus 2017 die afsterwe van Robert vermeld. Volgens amptelike bronne is hy in sy woonstel in die San Fernandovallei dood aangetref. Voorlopige ondersoek dui daarop dat hy aan natuurlike oorsake oorlede is. Hy was Natalie Cole se enigste seun.

In 1989 het Natalie Cole met die platevervaardiger en tromspeler Rufus Andre Fischer getrou. Ses jaar later, in 1995, het sy van hom geskei. Fischer het tussen 1972 en 1977 bekendheid verwerf as lid van "Rufus", 'n groep wat sukses met treffers soos "Tell Me Something Good", "Sweet Thing" en "Ain't Nobody". Daarnaas het hy die sangeres Chaka Khan se loopbaan bevorder.

In Oktober 2001 het Cole met biskop Kenneth Dupree in die nie-kerklike "Victory Church" te Nashville, waar Dupree as senior pastoor aangestel was, in die huwelik getree. In 2004 is die huwelik ontbind nadat Cole 'n egskeidingsbevel op grond van onherstelbare verbrokkeling toegestaan is.

Media


</doc>
<doc id="105916" url="https://af.wikipedia.org/wiki?curid=105916" title="Bradbury Building">
Bradbury Building

Bradbury Building is 'n argitektoniese baken en die oudste bewaarde sakegebou in die middestad van die Suid-Kaliforniese metropool Los Angeles.
Die gebou, 'n voortreflike voorbeeld van Italiaans-geïnspireerde kommersiële Neorenaissance-boukuns ("Italian Renaissance Revival" volgens die Amerikaanse argitektoniese kategorisering), is in 1893 in opdrag van die goudmynbou-magnaat Lewis L. Bradbury deur George Wyman volgens 'n ontwerp van Sumner Hunt opgerig. Die gebou se buitefasade is van bruin bak- en sandstene gemaak en versier met terracotta-panele.

Die gebou kom in in 'n verskeidenheid fiktiewe literêre werke voor en is daarnaas weens sy besondere atmosfeer baie kere as toneel vir rolprente (waaronder Ridley Scott se wetenskapsfiksie-meesterwerk "Blade Runner" van 1982), televisie-programme en musiek-video's gekies.

In 1971 is die gebou by die "National Register of Historic Places" ingesluit en in 1977 tot Nasionale Historiese Baken ("National Historic Landmark") verklaar - as een van slegs vier kantoorgeboue in Los Angeles wat ooit in dié kategorie vereer is.



</doc>
<doc id="105917" url="https://af.wikipedia.org/wiki?curid=105917" title="Pelikaan">
Pelikaan

'n Pelikaan is 'n groot watervoël met 'n lang snawel, 'n groot keelsak (of beksak) en gewebde pote. Daar is agt lewende spesies wat aan die biologiese familie "Pelecanidae" en genus "Pelecanus" behoort. Hulle het 'n onreëlmatige globale verspreiding, maar is afwesig van die Suid-Amerikaanse binneland, sowel as van die poolstreke en die oop see.

Pelikane word tot 1,80 meter lank en kan 'n spanwydte van 3 meter hê. Hulle word tot 14 kilogram swaar en kan tot 35 jaar oud word. Die witpelikaan en kroeskoppelikaan is die grootste vlieënde voëls. Hulle is ook bedrewe swemmers en kan tot 6 km/h swem.

Dié voëls vreet vis, wat hulle met hulle snawels uit die water skep. Pelikane het 'n groot snawel met 'n keelsak (tussen die onderkant van die snawel en die keel). Die water word gedreineer deur die kop omhoog te hou voordat die vis afgesluk word. Hulle jag in groepe en klap hul vlerke uitbundig om skole vis te omsingel of na vlak water te dryf. As voedsel skaars is, sal hulle ook ander voëls se kuikens vreet.

Pelikane is sosiale voëls, wat nie net saam jag nie, maar ook in kolonies broei, waar hulle dig op mekaar sit. Die vier spesies met wit vere is geneig om hul neste op die grond te maak, terwyl die vier met bruin of grys vere hoofsaaklik neste in bome bou. In aanhouding broei hulle net in groot groepe.

Hulle lê een tot drie eiers, maar gewoonlik twee. Die broeitydperk is 38 tot 45 dae. Die kuikens word kaal, sonder vere gebore. Binne 'n paar dae begin bruin donsveertjies groei. Hulle voed uit hulle ouers se keelsakke.

Pelikane broei in groot kolonies en feitlik al die spesies soek ook hul voedsel in groepe. Met uitsondering van die bruin pelikaan ("Pelecanus occidentalis") duik hulle nie na die vis nie, maar swem in groepe van sowat 10 agter die vis aan en jaag dit na die vlak water deur af en toe met die vlerke te klap en die snawel in die water te steek. 

Die vis word met die huidsak opgeskep en dadelik ingesluk. ŉ Pelikaan se daaglikse visinname is gelyk aan 5 tot 10% van sy liggaamsmassa. Die voëls is egter nie so swaar soos die indruk wat hul grootte 'n mens laat kry nie omdat daar baie lug in die skelet en huid opgeneem is. Pelikane is oor die algemeen standvoëls, maar die noordelike spesies trek voor die winter na warmer streke. 

Die meeste spesies maak op die grond 'n vlak nes van riete, verskillende soorte plantmateriaal en vere waarin 2 tot 4 vuilwit eiers met 'n blougroenerige skynsel gele word. Die mannetjies en wyfies broei en die kuikens kom na sowat 35 dae te voorskyn. Hulle is aanvanklik kaal en kry eers na 8 tot 10 dae hul donsvere. Wanneer die kuikens sowat 3 weke oud is, vorm hulle groepies maar hulle word steeds deur die ouers herken en gevoer. Hul voedsel bestaan uit voorafverteerde vis wat die ouers uitbraak. Na 15 weke is hulle selfstandig maar is eers na 3 tot 4 jaar geslagsryp.

In Suider-Afrika word 2 spesies aangetref, naamlik die klein pelikaan ("Pelecanus rufescens") en die wit pelikaan ("Pelecanus onocrotalus"). Eersgenoemde is gryserig met 'n pienk rug en kom hoofsaaklik langs die ooskus voor. Soms word hy egter ook by binnelandse water aangetref. 

Die klein pelikaan maak in bome, veral mimosabome, nes. Die wit pelikaan word langs die hele kus van Suider-Afrika aangetref en broei op kuseilande, maar word meer dikwels by varswater aangetref. Die 2 Eurasiese spesies, die pienk pelikaan (P"elecanus onocrotalus") en die kroeskoppelikaan ("Pelecanus crispus"), kom teenswoordig hoofsaaklik langs die onderloop van die Donaurivier voer en oorwinter in Egipte, Oos-Afrika en Angola. 

Die bruin pelikaan en 'n subspesie daarvan, die Chilipelikaan ("Pelecanus occidentalis thagus") is van die belangrikste ghwanoverskaffers langs die kus van Peru. Die bruin pelikaan duik na vis en val met 'n uitgestrekte nek en gedeeltelik gevoude vlerke in die water, gryp die vis en sluk dit in terwyl hy opkom. Die Amerikaanse wit pelikaan ("Pelecanus erythrorhynchos") kry tydens die broeityd ŉ skyfvormige gewas op die bosnawel, wat later weer verdwyn. 

Langs die kus en die Groot Mere van Australië en Nieu-Guinee kom die brilpelikaan ("Pelecanus conspicillatus)" voor, wat 'n kaal huidring om die oë het. Die grys pelikaan ("Pelecanus philippensis") kom van Indië tot in Suid-China, Java en die Filippyne voor. Hy maak ook sy nes in bome. 

Die Mohammedane het pelikane as heilige diere beskou omdat hulle geglo het dat die voëls gehelp het om die Kaäba in Mekka te bou en die Egiptenare het hulle ook as huisdiere aangehou. 

Die rooi vlek op die krop en keelsak van die kroeskoppelikaan, wat tydens die broeityd soos ŉ bloeiende wond lyk, het meegebring dat pelikane die oersimbool van moederliefde geword het: die voël sou sy bors oopskeur om die kuikens aan die lewe te hou. (Die Suid-Afrikaanse wit pelikane kry tydens die broeityd 'n pienkerige skynsel.) Afbeeldings van pelikane as simbool van barmhartigheid en opoffering kom dikwels in die Middeleeuse kuns en heraldiek voor.




</doc>
<doc id="105921" url="https://af.wikipedia.org/wiki?curid=105921" title="Gereformeerde kerk Agulhas">
Gereformeerde kerk Agulhas

Die Gereformeerde kerk Agulhas is ’n gemeente van die GKSA met sy middelpunt op Bredasdorp, maar dit sluit ook die dorpe Agulhas, Napier, Riviersonderend, Struisbaai, Swellendam en Waenhuiskrans in. Met 38 belydende en geen dooplidmate einde 2015 was dit toe die kleinste van die 20 gemeente in die Klassis Boland, wat die hele Wes- en Suid-Kaap beslaan. Dit was een minder lidmaat as 'n jaar vantevore. 

Lidmate van die omgewing van Bredasdorp het eers ingeskakel by die Gereformeerde kerk Strand, maar namate die lidmaattal vanaf die vroeë negentigerjare toegeneem het, het die drie drang na ’n eie plek van aanbidding ál sterker geword. Op 11 November 1990, tydens die laaste diens wat ds. Peet Aucamp op Bredasdorp gelewer het, het hy in die konsistorieboek aangeteken dat dié wyk die kerkraad van die Strand versoek het om ondersoek te doen na die oprigting van ’n kerkgebou op Bredasdorp.

Eers in 1994 het die handjie vol lidmate in die omgewing van Bredasdorp ernstige gesprekke oor die oprigting van ’n eie kerkgebou begin voer. Destyds is die erf in Plantasiestraat reeds aangekoop. In 1995 het die moedergemeente se kerkraad die versoek om oor te gaan toe kerkbou goedgekeur. 

Ds. Jan-Louis du Plooy het op 26 Februarie 1996 die eerste sooi gespit en reeds teen 5 April daardie jaar was die basiese struktuur klaar. Namate die bouaannemer se werk gevorder het, het spanne van Kleinmond, Hermanus en die Strand opgedaag om die terrein skoon te maak, bloekombome uit te kap, te verf, elektrisiteit en water aan te installeer en die afronding aan die gebou te doen.

Ds. Du Plooy kon in Julie 1996 die eerste diens in die voltooide kerk hou. Kort daarna het ’n berig in "Die Kerkblad" (die orgaan van die GKSA) verskyn dat die Gereformeerde kerk Hofmeyr ontbind het en dat al die meubels te koop aangebied word deur die gemeente Steynsburg, wat gemagtig is om met die meubels en kerkgebou te handel. Ds. Du Plooy, oudl. Carl Lohann en Stoney Steenkamp is afgevaardig om in die Noordoos-Kaap met Steynsburg oor die aankoop van die meubels te gaan onderhandel. Daarna het die kerkraad van Steynsburg besluit om die klok, orrel, meubels, preekstoel, matte en banke te skenk. ’n Kopergedenkplaat agterin die Agulhas kerk herdenk hierdie skenking.

Die voltooide en gemeubileerde kerkgebou is op Sondag 13 Oktober 1996 feestelik in gebruik geneem. Tien jaar en twee dae later (op 15 Oktober 2006) het Agulhas afgestig en selfs 10 jaar later was dit steeds die jongste gemeente in die Klassis Boland.





</doc>
<doc id="105922" url="https://af.wikipedia.org/wiki?curid=105922" title="Gereformeerde kerk Barberton">
Gereformeerde kerk Barberton

Die Gereformeerde kerk Barberton is ’n gemeente van die GKSA met sy middelpunt op die dorp Barberton in Mpumalanga, maar dit sluit ook omliggende nedersettings soos Kaapmuiden in asook die sentraal-westelike deel van eSwatini. 

Barberton het in 1945 met 17 belydende en 17 dooplidmate van die Gereformeerde kerk Carolina afgestig. Einde 2015 was hier 14 dooplidmate (drie minder as 'n jaar vantevore), maar die belydende lidmate het op 65 gestaan (drie meer as 'n jaar vantevore), nadat dit einde 1997 onderskeidelik 79 en 143 was. 

Aan die begin het lidmate in ’n saal op die gevangenisterrein, in die hofsaal, in die landdros se woonhuis en in die NG gemeente se kerksaal vir eredienste bymekaargekom. 

Net vier jaar ná afstigting kon die gemeente ’n kerkgebou oprig en in gebruik geneem. Omdat die lidmaattal destyds mooi toegeneem is, is dié gebou later vergroot. Danksy die tweede vergroting, in die jare 70, bied dit nou sitplek aan 250 kerkgangers. Daar is ’n besonder mooi pyporrel in die kerk. Dié gebou se koste is gedra deur die vrouelidmate, wat geld ingesamel het met die bak en verkoop van koeksisters en melkterte.





</doc>
<doc id="105923" url="https://af.wikipedia.org/wiki?curid=105923" title="Gereformeerde kerk Belfast">
Gereformeerde kerk Belfast

Die Gereformeerde kerk Belfast is ’n gemeente in die GKSA se Klassis Lydenburg en Oostelike Streeksinode (Mpumalanga). 

Dit was nog altyd ’n betreklik klein gemeente: In 1960 was hier 86 belydende en 64 dooplidmate, in 1997 78 en 25, en in 2015 27 en sewe. Benewens Belfast, sluit die gemeentegrense oor die dorpe Dullstroom (waar die plaaslike Gereformeerde kerk van 1919 tot 1963 bestaan het) en Machadodorp in. Omdat die gemeente so min belydende lidmate het, word dit deur ds. P.W. Kuypershoek bedien wat ook verantwoordelik is vir die Gereformeerde kerk Middelburg, Mpumalanga. 

Ds. M.P.A. Coetsee het van 1894 af in die pastorie op die dorp gewoon, maar die Gereformeerde kerk Belfast is eers op 16 Maart 1906 gestig. Tot 1961 het die lidmate in die ou kerkie in Erasmusstraat op Belfast byeengekom. Dié gebou se hoeksteen is reeds op 25 Mei 1895 gelê. Dié kerkie was doelmatige en jare lank deel van die gemeente se bestaan, maar die ongemaklike banke het dikwels aanleiding tot ontevredenheid gegee. Daarom is met die oprigting van die nuwe kerk baie aandag aan die gemak van die kerkbanke geskenk. 

Die tweede en huidige kerk is in 1961 in MacDonaldstraat opgerig volgens die plan van die bekende Gereformeerde argitek Johan de Ridder. Toe die ou kerkie verkoop is, is die hoeksteen daaruit verskuif en in die nuwe gemonteer sodat dit vir die gemeente behoue kon bly.

Van sy stigting in 1919 tot sy ontbinding in 1963 was Belfast deurgaans in kombinasie met die Gereformeerde kerk Dullstroom.




</doc>
<doc id="105924" url="https://af.wikipedia.org/wiki?curid=105924" title="Gereformeerde kerk Bellville-Oos">
Gereformeerde kerk Bellville-Oos

Die Gereformeerde kerk Bellville-Oos is die grootste gemeente in die GKSA se Klassis Boland, wat die hele provinsie Wes-Kaap beslaan. 

Die gemeente het in 2015 822 belydende en 216 dooplidmate gehad, meer as ’n vyfde van dié klassis met sy 20 gemeentes se sieletal. 'n Jaar later was dit onderskeidelik 847 en 223. Met afstigting van die Gereformeerde kerk Bellville op 16 April 1972 het Bellville-Oos ’n sieletal van 409 gehad, vergeleke met die huidige 1 038. Die moedergemeente Bellville sluit onder meer die stadsgebiede Bellville, Parow, Goodwood en Monte Vista in, terwyl Bellville-Oos se grense stadsgebiede soos Bloubergstrand, Bothasig, Brackenfell, Durbanville, Kraaifontein, Kuilsrivier, Melkbosstrand, Milnerton en Table View insluit.

Onder ds. N.P. Heystek en die voorsitter van die boukommissie, Henk Broers, se leiding, en danksy vele verkope van koeksisters en melkterte deur die vrouelidmate, kon die gemeente ’n kerkgebou oprig wat op Saterdag 19 Julie 1975 in gebruik geneem is. Dr. P.W. Bingle, leraar van die Gereformeerde kerk Kaapstad van 1973 tot 2006, het die inwydingsdiens na aanleiding van Numeri 6:24-26 gehou nadat die gemeente die kerk binnegegaan het met die sing van Psalm 84:1 en 2 ("Hoe lieflik is u wonings, Heer . . . "). Dié gebou is ontwerp deur die firma Pauw & Green en die bouaannemer was Holland Engineering.

Mettertyd het Bellville-Oos se lidmaattal sterk toegeneem tot die belydende lidmate byvoorbeeld in 1988 700 bereik het. Van 1990 af het die gemeente dan ook meerdere bediening (meer as een predikant). Gou was die kerkgebou te klein sodat van 1993 af twee oggenddienste gehou moes word. ’n Huis langs die kerkperseel op die hoek van Cherry- en Redwoodstraat, Bellair, Bellville, is aangekoop om die katkisasie, administrasie en vergaderplekke te huisves. Dié huis heet dan ook Die Kerkhuis.

Later het die kerkraad besluit om die kerkgebou te vergroot tot ’n meerdoelige gemeentesentrum. Byna sewe maande lank moes die gemeentebyeenkomste in ’n skoolsaal gehou word terwyl die ingrypende verbeterings en veranderings aan die kerk aangebring is. Die oorspronklike gedenkplaat, wat op 19 Julie 1975 onthul is, is na die ingang van die nuwe gemeente gemeentesentrum verplaas waar dit onder die nuwe gedenkplaat gemonteer is. Laasgenoemde het ds. Reinder Kingma en Johannatjie van der Walt op Saterdag 20 Mei 2006 onthul. 

’n Lidmaat, Peet van Biljon, van die argiteksfirma Van Biljon & Visser, het die vergroting ontwerp terwyl die projekbestuurder, Hessel Dijkstra, ook ’n lidmaat was. 




</doc>
<doc id="105925" url="https://af.wikipedia.org/wiki?curid=105925" title="Gereformeerde kerk Brits">
Gereformeerde kerk Brits

Die Gereformeerde kerk Brits is die vierde oudste van die sewe gemeentes in die GKSA se Klassis Krokdodilrivier. Die gemeente se middelpunt is die dorp Brits in die provinsie Noordwes waar in 1972 ook die Gereformeerde kerk Brits-Wes tot stand gekom het.

Lidmate in die oostelike wyke van die Gereformeerde kerk Rustenburg, die eerste Gereformeerde gemeente in Suid-Afrika, het op 20 Oktober 1911 as die Gereformeerde kerk Soutpansdrift afgestig, waarvan die naam later Krokodilrivier geword het. Vyf en twintig jaar later en wel in 1936 het Brits van Soutpansdrift afgestig. Ses maande later het lidmate van Schietfontein – ’n wyk van die Gereformeerde kerk Pretoria – en van Hartbeesfontein en Sandfontein – wyke van Die Moot – by die gemeente Brits aangesluit.

Destyds het die gemeente nog nie grond besit nie waarop hulle ’n kerkgebou kon bou nie, maar ene Karouzki het deur Paul Fouché ’n erf aan die gemeente geskenk. Dié skenking egter van die hand gewys, bes moontlik as gevolg van ’n probleem wat die kerkraad met die skenker gehad het. Later het hulle ’n erf bekom en in Mei 1941 het bouwerk aan die kerk begin. Chrisjan Briel, ’n lidmaat, was die bouaannemer. Ds. P.W. van der Walt het die hoeksteen op 15 Januarie 1942 gelê en vier maande later is die gebou in gebruik geneem. Dié gebou is in die styl van destyds en in die vorm van ’n saalkerk opgerig. Aan die voorkant was ’n groot, eenvoudige Kaaps-Hollandse gewel. Die voordeur is afgeskut met ’n kleiner gewel, soortgelyk aan die grote. Die toring is aan die linkerkant teenaan die kerkgebou opgerig met ’n eie ingang vir die koster om die klok te lui. ’n Weerhaan van metaal is bo-op die toring aangebring. Chrisjan Briel het glo die patroon van die skaduwee van ’n lewende hoenderhaan afgeteken terwyl ’n lantern die haan se silhoeët teen ’n muur van sy huis afgebeeld het.

Die gemeente het aan die begin ’n klein orrel gebruik wat op die galery gestaan het. Later is ’n groot orrel aangekoop en die pype is langs die preekstoel aangebring.

In die vroeë 1950's het die gebou te klein geword en het die kerkraad ’n nuwe kerk begin beplan. Die firma Neethling en Bosman het die plan geteken, Van Heerden was die bou-ingenieur en die bouaannemer was P.R. de Jager. Dié gebou is in die tipiese tentstyl (die sogenaamde kappiekerk) ontwerp; in dié geval laag agter en hoog voor. Dit het ’n teëldak en die voor- en agtermure is van gekleurde glas. Die preekstoel het ’n breë basis wat skuins na bo vernou. Ds. P.W. van der Walt het ook die tweede kerk se hoeksteen gelê, en wel op 12 Oktober 1957, 21 jaar ná die gemeente se stigting.

In 2015 het Brits 391 belydende en 82 dooplidmate gehad, vergeleke met 467 en 107 vier jaar vantevore. 

Dit is merkwaardig dat die gemeente in sy 80-jarige bestaan nog net drie predikante gehad het en wat wel onderskeidelik 31, 23 en 34 jaar gedien het. In laasgenoemde geval, dié van ds. N.J. van der Walt staan hy steeds in die gemeente.



</doc>
<doc id="105926" url="https://af.wikipedia.org/wiki?curid=105926" title="Gereformeerde kerk Brits-Wes">
Gereformeerde kerk Brits-Wes

Die Gereformeerde kerk Brits-Wes is die tweede gemeente van die GKSA op die dorp Brits in die provinsie Noordwes. 

Brits-Wes het in 1997 186 belydende en 65 dooplidmate gehad, maar in 2014 164 en 35, wat binne ’n jaar afgeneem het tot onderskeidelik 150 en 27. Die afname in die moedergemeente Brits tussen 2014 en 2015 was kleiner: die belydende lidmate het afgeneem van 401 tot 391 en die dooplidmate van 87 tot 82. 

Die Gereformeerde kerk Brits het op 20 Januarie 1972 besluit om oor te gaan tot afstigting. Dit het daartoe gelei dat Brits-Wes op 4 Junie daardie jaar formeel van Brits afgestig het. Kort daarna is ’n stuk grond van 9 ha aan die Sonop-pad gekoop.

In die beginjare moes die gemeente heelwat rondval om ’n geskikte lokaal vir eredienste te kry; daarom het lidmate daarna verlang om ’n eie kerkgebou op te rig en as volwaardige kerk te kon optree. Eers het dit gelyk of ’n geldgebrek dié ideaal sou kelder, maar in 1976 het die kerkraad besluit om ’n boufonds te begin en daarmee deur te druk. ’n Jaar later het dit reeds op R31 000 gestaan. 

Die pastorie is in Februarie 1978 voltooi en net daarna kon bouwerk aan die kerkgebou begin. Die argitek was G.T. de Villiers en die koste sou R143 000 beloop. Dr. P.J. Pelser het die gedenksteen op 16 September 1978 onthul en net meer as ’n maand later het die gemeente die gebou betrek. Die kerk is seskantig en het betonpanele as buitemure. Die Persutu-boumetode is gebruik. ’n Seskantige koepel met vensters rondom verskaf die lig in die gebou. 

Die gemeente is reeds sedert ds. Gustav Opperman se vertrek in 2012 vakant.



</doc>
<doc id="105927" url="https://af.wikipedia.org/wiki?curid=105927" title="Gereformeerde kerk Bronkhorstspruit">
Gereformeerde kerk Bronkhorstspruit

Die Gereformeerde kerk Bronkhorstspruit (voorheen bekend as Erasmus) is die naasoudste gemeente in die GKSA se Klassis Pretoria-Moot en volgens sieletal einde 2015 die vierde grootste van die 13 kerke in dié klassis. Soos die naam aandui, is die gemeente se middelpunt op die dorp Bronkhorstspruit.

Die gemeente het op 23 Desember 1904 van die Gereformeerde kerk Pretoria afgestig onder die naam Erasmus, wat in 1956 verander is na Bronkhorstspruit. Die gemeente is gestig deur 'n kommissie benoem deur die algemene vergadering wat die plek besoek en eenparig tot afstigting besluit het. Aanvanklik was hier vyf wyke. As konsulent van die nuwe gemeente het eers gedien ds. Martinus Postma en later sy broer ds. Petrus Postma. 

Aanvanklik het die gemeente gestrek oor 'n afstand van 14 by sewe uur te perd, maar die dorpie Erasmus, soos dit toe bekendgestaan het, het taamlik sentraal gelê. Dis uitgemeet langs die regteroewer van die Bronkhorstspruit, digby 'n stasie wat ook dié naam gedra het. Erasmus se eerste leraar, prop. H.J.R. du Plessis, is op 7 Februarie 1907 bevestig en sou die gemeente dien tot sy emeritaatsaanvaarding in 1953.

Aan die begin is kerkdienste op die plaas Nooitgedacht in ’n seilkerk gehou. Dié kerkie se struktuur het bestaan uit ’n raamwerk van pale en populierlatte. In 1904 is dit na die dorp verskuif op erwe wat C.J.G. Erasmus geskenk het. Kort daarna het die eerste kerk op dié terrein verreis. Die argitek was H. Siemerink en die bouaannemer L. Dekker, ’n lidmaat van die gemeente Pretoria. Schalk W. Burger, gewese adjunkpresident van die ou ZAR het die hoeksteen op die oggend van 28 Oktober 1905 gelê en dieselfde middag is die kerk – "bestaande uit klip en steen en ijzeren dak" en met sitplek vir 600 mense – in gebruik geneem. Dit is ingewy deur ds. W.J. de Klerk, oupa van die latere pres. FW de Klerk. Die gemeente se eerste kerksaal sou later op die terrein van die eerste kerk gebou word. Weens talle barste en krake moes die kerk vervang word en so is dit stelselmatig van 1931 tot 1936 gesloop.

Die nuwe en huidige kerkgebou is wes van die ou kerk gebou. Prof. J.A. du Plessis het die hoeksteen op 9 November 1929 gelê. Dit is ontwerp deur die vermaarde argitek Gerard Moerdyk, wat soortgelyke kerke vir onder meer die NG gemeentes Queenstown, Louis Trichardt en Salisbury ontwerp het en 'n identiese kerk vir die Gereformeerde kerk Waterberg. Die kerkgebou is op 11 Oktober 1930 ingewy. Ds. H.J.R. du Plessis, die gemeente se predikant van 1907 tot 1953, was ten nouste by die kerkbou betrokke. 

Twee jaar ná die ingebruikneming is elektriese ligte aangebring met geld wat die vrouelidmate ingesamel het en reeds teen 1937 was die skuld op die gebou afbetaal. Selfs nog in 1940 het mans en vroue afsonderlik in die kerk gesit en was die manslidmate in ’n deftige swart manel geklee. 

Met die jare is barste in die kerkgebou se mure dikwels herstel. Danksy dié instandhouding het een van die mooiste Gereformeerde kerkgeboue in Suid-Afrika behoue gebly.

In 1997, toe die gemeente nog tot die Klassis Middelburg, Tvl., behoort het, was hier 435 belydende en 173 dooplidmate. Dit het in 2014 afgeneem tot onderskeidelik 330 en 55 en ’n jaar later tot 301 en 50.




</doc>
<doc id="105928" url="https://af.wikipedia.org/wiki?curid=105928" title="Gereformeerde kerk Buffeldoorns">
Gereformeerde kerk Buffeldoorns

Die Gereformeerde kerk Buffeldoorns is ’n gemeente van die GKSA met sy middelpunt op die Wes-Randse dorp Fochville, maar dit sluit ook onder meer Oos-Driefontein, Deelkraal en Elandsrand in. Die gemeente se belydende lidmate het in 2015 183 getel en die dooplidmate 38.

Die plaas Buffeldoorns is sowat 20 km wes van Fochville geleë. Die eienaar van dié plaas ten tyde van die stigting van die Gereformeerde Kerk, P.J.W. Schutte, was ’n kerkleier en het hom as Volksraadslid van 1850 tot 1873 onderskei. Hy is op 29 November 1805 (of 1803) in die distrik Uitenhage gebore en het hom omstreeks 1849 op Buffeldoorns kom vestig. Nadat hy van die Kaap na Durban gevaar het, het ds. Dirk Postma, die stigter van die Gereformeerde Kerke in Suid-Afrika, op Saterdag 7 November 1858 op Schutte se plaas aangekom. Op Sondag 8 November is die tweede Dopperpreek noord van die Vaalrivier in die opstal op Buffeldoorns gelewer, drie maande en drie dae voor die Kerk se stigting. 

Nadat die Kerk op 11 Februarie 1859 op Rustenburg gestig is, het die wyk Mooirivier met 35 (of 36) lidmate tot stand gekom met Schutte as ouderling en P.A. Venter as diaken. Toe ds. Postma die Gereformeerde kerk Potchefstroom op 17 April 1863 stig, het Mooirivier ’n wyk van dié gemeente geword, hoewel die "Almanak" van die GKSA Potchefstroom se stigting aangee as 1859 en latere navorsing daarop dui 12 Februarie 1859 is wel dié gemeente se stigtingsdatum danksy die aanwysing van die eerste ouderling en diaken.

Amper 90 jaar later en wel in 1949 het Buffeldoorns van Potchefstroom afgestig met ’n lidmaattal van 174. Die eerste erediens van die nuwe gemeente is gebou in ’n plaasskooltjie, wat in onbruik verval het. Dit is dan ook later weens bouvalligheid gesloop. Namate die goudmyne in dié omgewing ontwikkel het, het die groeipunte ook gewissel. Nadat die myndorp Carletonville enkele kilometer wes van Fochville ontstaan het, is die Gereformeerde kerk Carletonville op 16 Mei 1953 gestig. Buffeldoorns het daarna te min lidmate oorgehad om sinvol op sy eie te bestaan en is in 1957 ontbind toe die lidmate by omliggende gemeentes ingeskakel het. 

Op 19 Oktober 1959 (volgens die Almanak 1969) het die Gereformeerde kerk Carletonville-Oos afgestig. Kort hierna het talle sinkgate in die omgewing begin inval sodat mense weggetrek en die gemeente se lidmaattal so skerp afgeneem het dat Carletonville-Oos moes ontbind (in 1969 volgens een bron, maar volgens ’n ander in 1976). Destyds het Fochville die groei getoon wat eers van Carletonville verwag is. Nadat Carletonville-Oos ontbind het, het die ou naam Buffeldoorns herleef met die stigting van nog ’n gemeente met dié naam en wel op Fochville op 14 Maart 1974.

Ds. N.G. Laubscher was die gemeente se predikant van 1977 tot 2006. Onder sy leiding het die gemeente met ywer aan die werk gespring om ’n kerkgebou op te rig wat eindelik op 25 en 26 November 1978 in gebruik geneem is nadat ds. Laubscher die hoeksteen op 1 Julie daardie jaar gelê het. Die kerkraad het as eienaarbouer opgetree en die gebou se ontwerp is met ’n merieteprys bekroon.





</doc>
<doc id="105929" url="https://af.wikipedia.org/wiki?curid=105929" title="Gereformeerde kerk Cachet">
Gereformeerde kerk Cachet

Die Gereformeerde kerk Cachet is die GKSA se studentegemeente in Potchefstroom.

Die gemeente is op 20 Junie 1971 gestig. Dit is nie genoem na wyle prof. Jan Lion Cachet nie, maar na die omgewing waarin dit gestig is en waar ook ’n Cachet-stasie, -park en –poskantoor is.

Cachet se lidmate, meestal studente, het eers eredienste in die Totiusgedenksaal en Nagmaal in die kerkgebou van die Gereformeerde kerk Potchefstroom-Noord gehou. Vir ander vergaderings en byeenkomste het hulle gebruik gemaak van die geriewe van die gemeentes Potchefstroom-Noord en Noordbrug. 

Die gemeente se eerste kerkkantoor, waar die meeste van die gemeente se beplanning plaasvind, is in 1980 betrek en die tweede in 1986, by Hoffmanstraat 18. Van 1979 tot vandag hou die gemeente eredienste in die Sanlam-ouditorium. In 2007 is ’n gemeentesentrum (sonder ’n kerkgebou) by Hoffmanstraat 28 ingerig. Dit was eers prof. Cassie Venter, hoogleraar aan die plaaslike teologiese skool van 1985 tot 2005, se huis. Die predikante en sekretaresse se kantore is hier asook ’n koffiekroeg, braaigeriewe, ’n onthaalvertrek en vergaderplek.

Terwyl die meeste Gereformeerde kerke se lidmaattal wissel na gelang van bevolkingsveranderings binne sy gemeentegrense, is Cachet se lidmaattal net afhanklik van die getal Gereformeerde studente aan die Noordwes-Universiteit se Potchefstroomkampus wat by die gemeente wil inskakel, want sy lidmate sluit alle koshuise en woonhuise van die Pukke in asook studente wat op die dorp woon. Spesiale voorsiening word gemaak vir Tswanasprekende studente en ’n Tswanasprekende wyk wat bedien word deur ’n Tswanasprekende hulppredikant. Cachet het einde 1997 415 belydende en 35 dooplidmate gehad, einde 2014 was dit onderskeidelik 807 en 78 en ’n jaar later 738 en 75.




</doc>
<doc id="105930" url="https://af.wikipedia.org/wiki?curid=105930" title="Gereformeerde kerk Carletonville">
Gereformeerde kerk Carletonville

Die Gereformeerde kerk Carletonville is ’n gemeente van die GKSA met sy middelpunt op die myndorp Carletonville, maar dit sluit ook onder meer Blinkpan, Blyvooruitzicht, Deelkraal, Doornfontein, Elandsrand, Oberholzer en Oos-Driefontein. Hoewel die gemeente eers in 1953 gestig is, is dit die naasoudste in die Klassis Wesrand. Die oudste, Krugersdorp, is in 1896 gestig as die eerste Gereformeerde kerk aan die Rand. 

Met sy stigting op 16 Mei 1953 in ’n asbesgebou wat as skoolsaaltjie gedien het, het die gemeente dadelik besef hoe dringend ’n kerkgebou nodig was. Dit was egter onduidelik hoe dit sou gebeur en waar die geld vandaan sou kom.

Die skoolsaal van die Laerskool Danie Theron, wat nie elektriese beligting gehad het nie, moes vir eers voldoen. Op een van die drie erwe wat Carletonville by die moedergemeente, Buffeldoorns, gekry het, is in 1954 ’n pastorie gebou wat solank die predikant kon huisves. Die eerste leraar, ds. C.M. Janse van Vuuren, is dan ook op 20 November 1954 bevestig. Die kerkraad wou ’n kerk op Carletonville laat oprig, maar die gemeente het verkies dat die gebou op Fochville gebou word. 

Ds. Janse van Vuuren het die kerk op die hoek van Pewter- en Topazplek, Carletonville, se hoeksteen op 7 Mei 1955 gelê. Dit bied sitplek aan 350 kerkgangers en argitek was Beyers Hartman. Die gebou is op 8 Oktober daardie jaar in gebruik geneem, maar die gemeente het besluit ’n kerksaal was ook nodig. Die vrouelidmate het dié ideaal deur hul harde werk help verwesenlik en duisende koeksisters vir geldinsameling gebak; op ’n keer is selfs 730 dosyn aangeteken. Hierdie saal is op 1 Oktober 1977, tydens ds. A.H. Mulder se tyd, in gebruik geneem.

In 1960 was hier 441 belydende en 372 dooplidmate, in 1997 was dit onderskeidelik 316 en 109, in 2014 102 en 22 en ’n jaar later net 83 en 19. Op die naburige Fochville het die Gereformeerde kerk Buffeldoorns, wat van 1949 tot 1958 bestaan het en weer van 1974 tot vandag, se lidmate van onderskeidelik 258 en 107 in 1997 tot 183 en 38 in 2015 afgeneem.





</doc>
<doc id="105931" url="https://af.wikipedia.org/wiki?curid=105931" title="Soll die plattdeutsche Sprache gepflegt oder ausgerottet werden - Gegen Ersteres und für Letzteres">
Soll die plattdeutsche Sprache gepflegt oder ausgerottet werden - Gegen Ersteres und für Letzteres

Soll die plattdeutsche Sprache gepflegt oder ausgerottet werden – Gegen Ersteres und für Letzteres (Duits: "Moet Platduits uitgebou of uitgeroei word – teen eersgenoemde en vir laasgenoemde") is 'n essay geskryf deur Ludwig Wienbarg in 1833. Daarin stel hy dat die Platduitse taal 'n struikelblok is om die hele Duitse volk te verenig met een taal, Hoogduits. Daarin beskou hy ook die Platduitse taal as die oorsaak van die Nedersaksers se agterlikheid en verkrampheid.



Reershemius toon in haar artikel die stand wat Platduits tans inneem:
"At the moment, speakers of Low German find themselves in a complex situation. The surveys suggest that they cherish Low German. However, the old fear that Low German could be an obstacle to education and prevent success in a rapidly modernizing society is deeply rooted", waarna sy in die eindnota verklaar: "The discourse of Low German as an obstacle in the education, especially of disadvantaged social groups, goes back well into the nineteenth century and was expressed, for example, by Ludolf Wienbarg … in his pamphlet "Soll die plattdeutsche Sprache gepflegt oder ausgerottet werden? Gegen Ersteres und für Letzteres"" 

Volgens die "Bulletin der Deutschen Slavistik" van 2008, was die beskouing in die Romantiek dat daar een oertaal was wat vir almal verstaanbaar was. Nou is die vraag waarom sekere tale en dialekte voorkom. Daar is geglo dat dialektiek en afwyking voortspruit deurdat elke spreker van 'n taal aan 'n spesifieke "Stamm" hoort. Die siening het ook ingetree dat 'n dialek en sy draer nie alleen taalkundig nie, maar ook liggaamlik kan verval. Daar is 'n duidelike onderskeid getref tussen die "rein" tale (wat altyd deur die elite gepraat is en heel toevallig ook vir opvoedkundige doeleindes aangewend is) en die "onreine" tale wat volksopvoeding "teenstaan". Hierdie "teenstand" is dikwels as ongewens beskou – Wienbarg het selfs so ver gegaan om die uitroei daarvan voor te stel.




</doc>
<doc id="105933" url="https://af.wikipedia.org/wiki?curid=105933" title="Waterski">
Waterski

Waterski is 'n sportsoort waartydens die beoefenaar op spesiaal ontwerpte breë skiplanke teen ŉ hoë snelheid deur 'n motorboot oor die water getrek word. Die sport het reeds in die vroeë twintigerjare uit die snelbootvaart ontwikkel. Teen 1940 was die sport al so ver ontwikkel dat wedstryde georganiseer is. 

In 1946 is die internasionale bestuursorganisasie, die Union Mondiale de Ski Nautique (UMSN), gestig. By waterskikompetisies word daar in 3 afdelings meegeding, naamlik slalom, figuurski en spronge. Waterski is ŉ jong sportsoort omdat dit eers moontlik geword het na die ontwikkeling van vinnige motorbote. Die minimumsnelheid waarby daar geski kan word, is 25 km/h. 

Die voorloper van die waterskiplank was die akwaplank (die sogenaamde aquaplane), 'n plank wat sowat 2 m lank was en met 'n tou agter aan 'n boot vasgebind is. Die skiër het aan 'n hekkie wat op die plank bevestig was, vasgehou, en met die konstruksie kon die skier slegs voortgesleep word. In 1924 het die Amerikaner Fred Waller 'n akwaski, die voorloper van die moderne waterski, ontwerp. 

Ook in Frankryk was daar groot belangstelling in waterski, en 'n aantal offisiere sou reeds in 1920 op die Lac d'Annecy probeer ski het. Die eerste groot waterski-wedstryde is in 1935 by Long Island gehou. In die veertigerjare het die gewildheid van die sport veral in die VSA en lande aan die Middellandse See toegeneem. In 1947 het Dick Pole in Florida 'n waterski-demonstrasie op kaal voete gegee, ŉ variasie wat tans amptelik erken word. 

Slalom, spronge en figuurski word elk met 'n ander soort ski gedoen. Die slalomski is gewoonlik sowat 1,70 m lank en 20 cm breed en loop aan die agterkant uit in 'n ronde punt, terwyl dit aan die onderkant 'n, ronde stabilisator het. Die springski is groter en sterker as die slalomski (om die slag te absorbeer waarmee die skiër die water na die sprong tref), met 'n reguit agterkant met ŉ smal en ietwat langer stabilisator. 

Vir figuurski word 'n ski van sowat 1,20 tot 1,40 m gebruik wat ovaalvormig is en waarvan die voor- en agterpunte opgebuig is. Die ski het geen stabilisator nie. Die baan vir slalomwedstryde strek oor 259 m. Boeie word gebruik om die toegangs - en uitgangspoort aan te dui, en die boot vaar in ŉ reguit lyn van poort tot poort. Aan weerskante van die lyn is daar drie boeie waaromheen die skiër moet beweeg. 

As hy om die boei gaan, kry die skiër 'n halwe punt, terwyl hy ŉ bykomende punt kry as hy voor die volgende boei in die kielsog van die boot is. Elke deelnemer moet die baan 'n paar keer voltooi. Die baan word elke keer moeiliker gemaak deur die snelheid van die boot te verhoog en deur die lyn waaraan die skiër vashou, korter te maak. Teenswoordig word die slalom uitsluitend op een ski uitgevoer. 

Spronge word uitgevoer oor ŉ skuinsvlak van 3,70 X 6,40 m tot 4,30 X 6,70 m wat vir mans 'n hoogte van 1,65 tot 1,80 m en vir vroue ŉ hoogte van 1,50 m het. Die skiër kry drie kanse, waarvan die beste in berekening gebring word. Die hoogste snelheid waarteen die boot mag beweeg, is 57 km/h vir mans en 48 km/h vir vroue. 

Die lengte van die skilyn is 23 m. 'n Figuurski-wedstryd bestaan uit 2 afdelings van 20 sekondes elk. In die tyd moet die skiër, wat die snelheid van die boot en die lengte van die sleeplyn self mag bepaal, soveel moontlik van die sowat 70 erkende figure uitvoer. Hy mag dit op een of twee ski's doen. Na gelang van die moeilikheidsgraad van die figure, word punte van 20 tot 500 aan hom toegeken. 



</doc>
<doc id="105934" url="https://af.wikipedia.org/wiki?curid=105934" title="Broekie">
Broekie

"Vir die onderklere deur mans gedra, sien onderbroek"
Broekies of 'n onderbroekie (tipies "panties" genoem in Amerikaanse Engels of "knickers" in Britse Engels) is 'n vorm van onderklere deur vroue gedra. Broekies is meestal vormgepas, maar kan ook los wees. 

Tipiese komponente sluit in 'n elastiese lyfband, 'n kruispaneel wat die skaamdele bedek (gewoonlik gevoer met absorberende materiaal soos katoen), en 'n paar beenopeninge wat, soos die lyfband, dikwels van elastiese materiaal gemaak word. Verskillende materiale word gebruik, maar gewoonlik word stowwe verkies wat kan "asemhaal" (vryelik ventileer). 

Terwyl broekies oorspronklik ontwerp is om die hele onderste helfte van die vroulike liggaam te bedek, het dit sedert die 1970's óf geen bene gehad nie, óf in meeste gevalle baie kort bene wat toenemend korter geraak het met die verloop van tyd.


</doc>
<doc id="105935" url="https://af.wikipedia.org/wiki?curid=105935" title="Onderbroek">
Onderbroek

'n Onderbroek (dikwels afgekort tot "pants" in Britse Engels) is 'n onderkledingstuk wat die liggaam van die middellyf of heupe tot bo-aan die dye of knieë bedek. In Britse Engels verwys die term na mansonderklere, terwyl dit in die VSA geslagsneutraal is. Die ekwivalent vir vroue se onderklere is broekies ( "panties").

Bokserbroekies, boksers, of "trunks" het 'n elastiese lyfband aan die draer se middellyf, terwyl die beengedeeltes redelik los sit en uitwaarts loop. Daar is gewoonlik 'n gulp, hetsy met of sonder knope. Die lyfband van die bokserbroekie is gewoonlik groter as dié van 'n onderbroek, en dra dikwels die handelsmerk van die vervaardiger.

'n Bokseronderbroek is soortgelyk in styl as die bokserbroekie, maar is oor die algemeen korter en vormgepas soos 'n onderbroek.


</doc>
<doc id="105936" url="https://af.wikipedia.org/wiki?curid=105936" title="Roeipotiges">
Roeipotiges

Roeipotiges of pelikaanagtiges ("Pelecaniformes") is 'n biologiese orde van medium-groot en groot voëls, wat uit 5 families en 111 spesies bestaan. Hulle word wêreldwyd aangetref. Die meeste van hierdie voëls het swemvliese aan hul pote. Hulle behoort tot die klade van watervoëls.

Tradisioneel (maar verkeerdelik) is alle voëls met vier gewebde tone aan hulle pote onder die klas ingedeel. Die meeste spesies het 'n kaal vlek aan die keel. Hul neusgate het in splete ontwikkel wat nie behoorlik werk nie. As gevolg hiervan haal hulle deur hul bekke asem. Hulle vreet vis, pylinkvis en soortgelyke seediere.

Roeipotiges broei in kolonies, maar die individuele voëls is monogaam (paar lewenslank met dieselfde maat). Die kuikens is aanvanklik naak (sonder vere), totaal hulpeloos en word deur hul ouers versorg.




</doc>
<doc id="105939" url="https://af.wikipedia.org/wiki?curid=105939" title="Joseph Albrecht">
Joseph Albrecht

Joseph Albrecht (1894–1977) was 'n Suid-Afrikaanse akteur, skrywer, vervaardiger en rolprentregisseur. Albrecht word soms die vader van die Suid-Afrikaanse rolprentbedryf genoem.
Hy debuteer in 1916 met "A Zulu's Devotion" en maak die eerste Afrikaanse rolprente, Sarie Marais (1931) en Moedertjie (1931).

"Sarie Marais" en "Moedertjie" is die eerste Suid-Afrikaanse films met klank en is boonop in Afrikaans verfilm. "Moedertjie" is die eerste vollengte-rolprent met Afrikaanse dialoog, terwyl "Sarie Marais" slegs Afrikaanse musiek bevat, met Chris Blignaut en die Melodians wat op die klankbaan sing.

Albrecht is per geleentheid na 'n vertoning van Pierre de Wet se film, Pinkie se Erfenis (1946) in Germiston se stadsaal genooi. As Engelsman wat in Londen gebore is, kon hy skaars 'n woord Afrikaans verstaan. Die gehoor se reaksie het hom egter laat besef dat dit die moete werd is om geld in die Afrikaanse rolprent te belê. Pierre de Wet is daarna as die eerste beroepsvervaardiger van Afrikaanse rolprente aangestel.

Albrecht was op 'n stadium ontevrede omdat Afrikaanse karakters aandpakke in De Wet se rolprente gedra het, omrede ""aren't all Afrikaners diggers?"" De Wet was verontwaardig en het geantwoord: "Is genl. Smuts 'n delwer? Is dr. Malan 'n delwer? Dra genl. Smuts en dr. Malan baarde en veldskoene?" De Wet het daarna uit Die Afrikaanse Rolprentmaatskappy (aanvanklik die Killarney-ateljee) bedank.

As akteur:

As Kinematograaf:

As skrywer:

As regisseur:

As vervaardiger:


</doc>
<doc id="105940" url="https://af.wikipedia.org/wiki?curid=105940" title="Baruch Spinoza">
Baruch Spinoza

Baruch Spinoza (gebore Benedito de Espinosa, 24 November 1632 in Amsterdam – 21 Februarie 1677 in Den Haag, later bekend as Benedict de Spinoza) was ’n Nederlandse filosoof van Sefardies-Portugese afkoms. Die omvang en belangrikheid van Spinoza se werk is eers jare na sy dood besef. 

Danksy Spinoza se begronding vir die 18de-eeuse Verligting en moderne Bybelkritiek, insluitende die moderne konsepte van die self en die heelal, word hy gereken as een van die voorste rasionaliste van die 17de-eeuse filosofie. Sy magnum opus, "Ethica", wat eers na sy dood gepubliseer is en waarin hy René Descartes se gees-liggaam-dualisme teenstaan, het aan hom erkenning gebring as een van die Westerse filosofie se belangrikste denkers. 

In "Ethica" het Spinoza die laaste Latynse meesterstuk geskep waarin hy die konsepte van Middeleeuse filosofie finaal vernietig. Die Duitse filosoof Georg Wilhelm Friedrich Hegel stel dit dat jy óf ’n “Spinozaïs” moet wees of glad nie ’n filosoof nie. Na aanleiding van sy filosofiese uitkomste en morele karakter beskryf die 20ste-eeuse filosoof Gilles Deleuze hom as die “prins van filosowe”.

Spinoza na naam verskil tussen versillende tale: Hebreeus: ברוך שפינוזה,‎ Baruch Spinoza, Portugees: Benedito of Bento de Espinosa en Latyn: Benedictus de Spinoza; in al hierdie tale beteken sy naam Geseënd. Hy het in die Portugese Joodse gemeenskap in Amsterdam grootgeword en hoogs polemiese sieninge oor die geloofwaardigheid van die Hebreeuse Bybel en die aard van die Goddelike ontwikkel. Die Joodse godsdiensowerhede het ’n cherem (Hebreeus: חרם,) teen hom uitgereik wat hom van die Joodse gemeenskap uitgesluit het toe hy 23 jaar oud was. Sy boeke is ook later op die Rooms-Katolieke Kerk se lys verbode boeke geplaas.

Spinoza het ’n eenvoudige lewe as ’n lensslyper gelei en toekennings sowel as akademiese posisies van die hand gewys. Hy het op die ouderdom van 44 aan ’n longaandoening gesterf, moontlik weens of versterk deur die glasstof wat hy deur sy lewe ingeasem het. Hy is in die begraafplaas van die Nieuwe Kerk in Den Haag begrawe.



</doc>
<doc id="105946" url="https://af.wikipedia.org/wiki?curid=105946" title="Madeleine Albright">
Madeleine Albright

Madeleine Korbel Albright (gebore as "Marie Jana Korbelová" op 15 Mei 1937 in Praag) is 'n Amerikaanse diplomaat en politikus. Sy het van 1997 tot 2001 as Amerika se eerste vroulike minister van buitelandse sake in die regering van pres. Bill Clinton gedien. Sy het Amerika ook by die Verenigde Nasies verteenwoordig.

Albright is in die voormalige Tsjeggo-Slowakye gebore. Sy kry die bynaam, Madeleine, van haar ouma. Sy emigreer in 1950 na die Verenigde State en word in 1957 'n Amerikaanse burger. Albright praat vlot Engels, Frans en Tsjeggies, en is ook Russies, Duits en Pools magtig. Sy kom uit 'n Joodse familie wat gedurende die oorlog in Serwië wegkruip het, waar haar vader op 'n diplomatieke sending namens Tsjeggië was. Haar Joodse grootouers aan vaderskant het tydens die Tweede Wêreldoorlog omgekom. Sy het haar Joodse afkoms ontdek nadat sy as minister aangestel is, en joernaliste haar afkoms bestudeer het.

Sy het van 27 Januarie 1993 tot 21 Januarie 1997 as Amerika se 21ste Ambassadeur tot die Verenigde Nasies gedien. Sy is daarna op 5 Desember 1996 deur pres. Bill Clinton as Amerika se 64ste Minister van Buitelandse Sake aangestel. Die senaat het haar met 99 stemme teenoor 0 in die pos bevestig, waarna sy op 23 Januarie 1997 in die amp beëdig is.

Na haar aftrede publiseer sy haar memoires, "Madam Secretary", in 2003. Enkele jare later skryf sy nog 'n boek, "Read my Pins", oor haar versameling borsspelde en hoe sy diplomasie daarmee bedryf het.



</doc>
<doc id="105948" url="https://af.wikipedia.org/wiki?curid=105948" title="Slavoj Žižek">
Slavoj Žižek

Slavoj Žižek (gebore 21 Maart 1949) is 'n Sloweense sosioloog, filosoof, psigoanalis en kultuurkritikus.

Žižek is gebore in Ljubljana in die toemalige Joego-Slawië, in 'n middelklas gesin. Hy wou aanvanklik 'n ekonoom word maar studeer uiteindelik in filosofie aan die Universiteit van Ljubljana en psigoanalise in Parys. Hy was vir 'n kort tydperk 'n hoogleraar aan die European Graduate School en daarna 'n sosiologiese navorser in Ljubljana.

Hy is tans 'n senior navorser by die "Institute for Sociology and Philosophy" aan die Universiteit van Ljubljana, "Global Distinguished Professor" van Duits aan die New York Universiteit en die internasionale direkteur van die "Birkbeck Institute for the Humanities". Sy werk is divers en meestal gefokus op die interseksie tussen 'n reeks dissiplines insluitende kontinentale filosofie, politieke teorie, kulturele studies, psigoanalise, rolprentkritiek en teologie.

Žižek verwerf internasionale erkenning na die 1989 uitgawe van sy eerste Engelse boek, "The Sublime Object of Ideology", waarin hy wegbeweeg van die tradisionele Marxistiese teorie om 'n materialistiese konsepsie van ideologie te ontwikkel wat put uit Jacques Lacan se psigoanaliese en Georg Wilhelm Friedrich Hegel se idealisme. Sy vroeë teoretiese werk word toenemend eklekties en polities tydens die 1990s, deur te fokus op kritiese analise van verskillende aspekte verwant aan die populêre kultuur. Dit maak hom 'n populêre figuur by linkse akademiese denkers. Hy is 'n kritikus van kapitalisme en neo-liberalisme. Žižek identifiseer homself as politiese radikaal en sy werk bevraagteken die ortodokse sienings van beide die regse politike denke en die links-liberale akademiese denke. Hy skyf produktief oor 'n diverse reeks van onderwerpe van teorieë tot inleidende boeke en hy neem ook deel aan dokumentere rolprent projekte soos met Sophie Fiennes, "The Pervert's Guide to Cinema" (2006) en "The Pervert's Guide to Ideology" (2012).

Žižek se onortodokse styl, populêre akademiese werke, gereelde tydskrif bydraes en kritiese assimilasie van hoë en lae kultuur verskaf aan hom internasionale invloed en 'n gehoor buite akademiese kringe. In 2012, het die tydskrif "Foreign Policy" Žižek gereken onder sy lys van top 100 wêrelddenkers, en beskryf hom as 'n “glanspersoonfilosoof.” In die media word hy ook genoem die "Elvis van kulturele teorie" en "die gevaarlikste filosoof in die Weste." Žižek se werk word uiteengesit in 'n 2005 dokumentêre film Zizek! 'n Akademiese joernaal , "The International Journal of Žižek Studies", word gestig om sy werk krities te ontleed.

Volgens Žižek is 'n universele basisinkomste 'n "onmoontlike droom" en die feit dat dit teenwoordig oorweeg word bloot 'n "simptoom van die huidige kapitalistiese stelsel". Hy stel voor dat "basisinkomste" eerder "basissurplus" (Engels: "basic rent") genoem word en voer aan dat 'n basisinkomste nie sin maak in 'n Klassieke Marxistiese raamwerk nie.



</doc>
<doc id="105950" url="https://af.wikipedia.org/wiki?curid=105950" title="Dragon Ball">
Dragon Ball

Dragon Ball (Japannees: ド ラ ゴ ン ボ ー ル) is 'n Japannese manga-strokiesverhaal, geskryf en geïllustreer deur Akira Toriyama. Dit is oorspronklik tussen 1984–1995 in die "Weekly Shonen Jump" (Japannees: 週刊少年ジャンプ) gepubliseer. Dragon Ball is geïnspireer deur die klassieke 16de eeuse Chinese roman, Reis na die Weste (Chinees: 西游记). Die reeks volg die avonture van die hoofkarakter, Goku, van sy kinderjare tot volwassenheid. Hy word in die oosterse gevegskuns opgelei en verken die wêreld op soek na die sewe sfere bekend as die draakballe. Tydens sy reis maak Goku verskeie vriende en veg 'n wye verskeidenheid van skurke, van wie baie ook probeer om die draakballe te vind.


</doc>
<doc id="105952" url="https://af.wikipedia.org/wiki?curid=105952" title="Die vloek van Boontjieskraal">
Die vloek van Boontjieskraal

Die vloek van Boontjieskraal, Die vloek oor die De Wets of kortweg die De Wet-vloek is 'n legende wat sedert 1972 weer in die volksmond herleef het en op die plaas Boontjieskraal in die Caledondistrik afspeel, wat al die manlike erfgename sou raak.

Volgens oorlewering sou Pieter Daniel de Wet ("Ou Vader") op 'n donker, koue en stormagtige nag iewers tussen 1885 en 1927 weier om aan 'n verbytrekker skuiling te bied.
Soms is hierdie reisiger 'n vrou, 'n man, of 'n hele gesin. Partymaal is daar selfs 'n kind betrokke, ander kere nie. Hoe dit ook al sy, omdat die oornagplek geweier is, en die gesin noodgedwonge die Swartrivier moet oorsteek, is daar iemand wat verdrink (die kind, soms die moeder en kind). Die enkele oorlewende vervloek dan Ou Vader as die oorsaak van sy verlies: elke geslag sal net een seun oplewer; en daardie seun sal 'n gewelddadige, onnatuurlike dood sterf.

Die volgende oënskynlike onnatuurlike afsterwe vind in elke opkomende geslag plaas:


Só het die laaste manlike erfgenaam, ongetroud, gesterf.
Hierdie bostaande feite sal in isolasie beskou genoeg aanleiding gee tot menige sensasionele koerantopskrifte.

Volgens Kersandt is hierdie wolhaarstorie gegrond op onkunde.





Kersandt sluit sy betoog af dat 'n Christen hom nie met sulke vloeke, wat heksery of die okkulte is, mee ophou of in glo nie, maar dat die pers juis sulke gerugte sal gebruik om hul verkoopsyfers mee op te jaag.

Die fiktiewe boek van die "Romanza"-reeks, "#liefvirjou" (2016), deur Elsa Winckler, is gegrond op die vloek van Boontjieskraal.

Anton Goosen se enkelsnit "Swart Water (Die Vloek Van Boontjieskraal)" (2019) is ook op die verhaal gegrond.



</doc>
<doc id="105954" url="https://af.wikipedia.org/wiki?curid=105954" title="Venus-tablet van Ammisaduqa">
Venus-tablet van Ammisaduqa

Die Venus-tablet van Ammisaduqa is ’n astronomiese wigskriftablet uit die tyd van koning Ammisaduqa van Babilonië.

Die tablet vermeld oor ’n tydperk van 21 jaar – die duur van Ammisaduqa se bewind – waarnemings van die vier dae waarop die planeet Venus as môre- en aandster sigbaar ("innamir") en onsigbaar ("itbal") geword het. In die ou Babilonië het mense dit as belangrike voortekens beskou. Die Venus-tablet is deel van ’n lang reeks tablette, die "Enuma Anu Enlil", wat origens net oor voortekens en hulle verklarings gaan.

Die tablet is bekend van ’n aantal kopieë uit ’n latere tyd. Die oudste is deur die Langdon-ekspedisie in die Babiloniese stad Kiš ontdek en dateer uit die 8ste/7de eeu v.C. ’n Aantal nuwer kopieë kom uit Babilonië sowel as Assirië. Klein verskille bestaan tussen die kopieë in die spelling van woorde sowel as die numeriese gegewens.

Die posisie waarin Venus hom tussen die Aarde en die Son bevind, word die benede-konjunksie genoem. Van die een benede-konjunksie tot die volgende duur 584 dae. As ons begin met die tydstip (Σ) dat die planeet in die ooste die laaste keer as môrester sigbaar is, dan is die planeet op pad na die bo-konjunksie, die verste punt gesien van die Aarde af. Dit neem twee maande en ’n aantal dae voordat die planeet sigbaar word in die weste (Ξ). Dit bly dan agt maande en ’n aantal dae sigbaar as aandster. Op tydstip Ω verdwyn die planeet in die gloed van die son en beweeg na die benede-konjunksie. Dit is vir ’n kort tyd onsigbaar. In die winter is dit net vir drie dae; in die somer kan dit meer as twee weke wees. Op tydstip Γ verskyn dit weer as môrester en bly agt maande en ’n aantal dae sigbaar tot dit punt Σ bereik. Dan begin die siklus weer van voor af, maar die waarnemings verskil omdat 584 dae gelyk is aan 1,6 jaar. Dit beteken dat vyf Venus-siklusse agt jaar neem. Ná agt jaar sal die waarnemings amper dieselfde wees, maar daar is nog ’n verskuiwing van 2,5 grade (2-3 dae). Ná ’n periode van 7 x 8 = 56 of 8 x 8 = 64 jaar sal die waarnemings amper weer dieselfde wees buiten vir baie klein verskille.

Die chronologie van die tweede millennium v.C. is nog ’n omstrede saak. Dit is nie moontlik om terug te reken nie omdat daar tye is waar die bewindsduur of naam van die vorste nie bekend is nie. Daar bestaan veral ’n "donker tyd" tussen die val van Babilon (1595 v.C. in die hoë middelste chronologie) aan die een kant en die begin van die bewind van Enlil-nasir II (1420-1415) van Assirië en Burnaburiash II (1359-1333) van Babilonië aan die ander kant. Hierdie tyd skei die "vasteland" van sekerheid ná 1420 van ’n "eiland" van redelike sekerheid vyf eeue voor die val van Babilon (2112-1595 in die hoë middelste chronologie). Die Venus-tablet is die belangrikste middel om die afstand tussen die "vasteland" en "eiland" te bepaal.

Die astronomiese Venus-siklus is baie goed bekend, maar vanweë die herhaling van waarnemings ná 64 jaar is daar 4 verskillende interpretasies moontlik wat elk die regering van Ammisaduqa in ’n ander jaar laat begin.

In 1998 het Gasche ook nog ’n ultrakort (1550) chronologie voorgestel, wat beter sou aansluit by argeologiese resultate, maar Huber het in 2000 aangetoon dat dit nie met die Venus-gegewens versoen kan word nie.

In publikasies word die "hoë middelste" chronologie gewoonlik verkies.

Om uit die gegewens self af te lei watter intrepretasie reg is, is die noukeurigheid van die gegewens baie belangrik. Dit is egter versamel deur mense in die oudheid wat waarnemings met die blote oog gedoen het. Hulle het die voordeel geniet dat lig- of lugvervuiling nie bekend was nie, behalwe as ’n vulkaniese uitbarsting baie stof in die atmosfeer vrygestel het. Die verminderde helderheid van die lug sou seker die waarneming beïnvloed het. In die woestynklimaat van Mesopotamië het die weersomstandighede die waarnemings slegs min beïnvloed.

Dis nie regtig bekend op watter breedtegraad die waarnemings gedoen is nie. Ook die geologie speel ’n rol. In 'n westelike rigting is die woestyn baie vlak en 'n mens kan die horison ongehinderd sien, maar in die ooste lê berge. Dit kan ’n verskil veroorsaak tussen waarnemings van Σ/Γ en van Ξ/Ω. Die Babiloniese kalender is ook ’n probleem. Nes die Joodse kalender is dit gebaseer op ’n maanjaar van 354 dae met maande van 29 of 30 dae afhangend van die opkoms van die nuwemaan. Om die verskil met die sonnejaar van 365,24 dae op te klaar word soms ’n skrikkelmaand ingevoeg, maar dit is nie heeltemal duidelik hoe dit in die tyd van Ammisaduqa gedoen is nie. Die tablette is ook nie heeltemal leesbaar nie en daar is teenstrydighede. Daar is selfs onduidelikheid oor die baan van Venus.

Die gegewens is talle male opnuut ontleed. het in 1912 daarmee begin. Hy het besef die "jaar van die goue troon" verwys na die agtste bewindsjaar van Ammisaduqa. het in 1948 gemeen daar is drie moontlike oplossings. In 1975 het en ’n nuwe uitgawe van die tablet 63 van "Enuma Anu Enlil" gepubliseer wat nou as toonaangewend beskou word. het dit in 1982 opnuut ontleed en ’n rekenaar gebruik. Hy toon aan die lang weergawe verklaar die gegewens die beste, met die kort chronologie in die tweede plek. Die twee middelste verklarings het dit minder goed gedoen. Dit is egter die middelste chronologie wat die meeste deur argeoloë gebruik word. In sy ontledings word ’n aantal waarnemings met robuuste statistiek as "slegte punte" uitgesluit, moontlik omdat die tablet foute bevat.

Tog stem hul datum vir die uitbarsting uit hulle eie analise van die Venus-tablet, 1628 v.C., goed ooreen met die datering wat met dendrochronologie deur gevind is (1628/'27) as ’n jaar toe die sonlig verduister en die bome nie gegroei het nie. In die ontleding van en vir die lae middelste chronologie het hulle gevind die typdstippe (Σ) en (Ξ) vir die jaar 1627 het 41 dae te vroeg en 48 dae te laat gekom. Ook die volgende jaar wyk af. Dit is ’n baie groot afwyking. Hulle kom tot die gevolgtrekking dat tussen 13 Oktober 1628 en 1 Mei 1627 baie stof die atmosfeer ingeblaas moes gewees het. Hulle kan egter nie sê of dit van Thera gekom het nie.


</doc>
<doc id="105955" url="https://af.wikipedia.org/wiki?curid=105955" title="Greg Albertyn">
Greg Albertyn

Greg Albertyn (gebore 13 Oktober 1973 in Johannesburg) is 'n voormalige Suid-Afrikaanse motorcross-renjaer (motorfiets-veldrenjaer). Hy het al 12 keer die wêreld- en Amerikaanse motocross en -supercrosskampioenskappe gewen. Supercross is 'n hoogs tegniese weergawe van motocross wat op spesiaal opgerigte hindernisbane, byvoorbeeld in sportstadions, gejaag word.

Albertyn wen sy eerste wêreldtitel in 1992 in die 125cc-klas. Die daaropvolgende jaar skuif hy op na die 250cc-klas en wen met sy eerste poging. Hy het sy titel in 1994 suksesvol verdedig, wat aan hom 'n driekuns van wêreldtitels besorg het.

Hy is deur die Suid-Afrikaanse Gilde van Motorjoernaliste (SAGMJ) as die Motorsportman van die Jaar vir 1992 aangewys. Dit volg nadat hy, as Suid-Afrika se enigste wêreldkampioen op daai tydstip, nie vir die Sportman van die Jaar oorweeg is nie.



</doc>
<doc id="105960" url="https://af.wikipedia.org/wiki?curid=105960" title="Theophilus Shepstone-standbeeld">
Theophilus Shepstone-standbeeld

Die standbeeld van sir Theophilus Shepstone staan in Pietermaritzburg op die hoek van Langalibalelestraat (voorheen Langmarkstraat) en Albert Luthuliweg ( R103, voorheen Commmercialweg) in die tuin van die Tatham- kunsgalery. Dit is naby die setel van die KwaZulu-Natalse provinsiale regering en die Koningin Victoria-standbeeld.

Op 18 Desember 1894 het sir John Robinson, (joernalis, skrywer, politikus en premier van die kolonie Natal van 1893 tot 1897) op 'n openbare vergadering voorgestel dat sir Theophilus Shepstone met 'n standbeeld vereer moet word. 'n Komitee onder kol. (sir) Albert Henry Hime (soldaat, ingenieur, Natalse premier van 1899–1903) het £1100 vir die oprigting van die beeld by die publiek ingesamel. 'n Kwart van hierdie bedrag is deur die Zoeloe-volk bygedra.

Die beeld van 2½m is saam met die voetstuk meer as 5½m hoog. Shepstone maak 'n aristokratiese indruk en word uitgebeeld waar hy 'n toespraak lewer en hou sy notas in sy linkerhand. Sy regterhand rus op 'n tafel. Op die voetstuk staan:

Die beeldhouer was Carlo Niccoli y Manfredi van Italië en hy het Carrara-marmer gebruik.

Sir Walter Francis Hely-Hutchinson, die Natalse goewerneur, het die beeld op 23 Oktober 1896 in die aanwesigheid van 'n groot Zoeloe-skare, waaronder verskeie hoofmanne, onthul. In 2015 het die Msane Tribe Heritage Trust 'n veldtog geloods om die beeld te verwyder.



</doc>
<doc id="105963" url="https://af.wikipedia.org/wiki?curid=105963" title="Waar ruwe rotse">
Waar ruwe rotse

Waar ruwe rotse is 'n gedig geskryf deur C.M. van den Heever. Die gedig is na bewering gegrond op die gebeure wat by Aasvogelkop oorkant die Caledonrivier by Gladdedrif in die Smithfielddistrik afgespeel het. Dit handel oor 'n pa wie se seun in 'n klipskeur geval het. Na dae se geswoeg om die seun tevergeefs uit te kry, laat dit die pa geen ander keuse as om sy seun uit die klipskeur te verlos met die dood nie. Die seun word deur sy eie pa doodgeskiet.

Mense wat in rotsskeure vasval en vassit is nie 'n sonderlike verskynsel nie.

In 2014 nog het die 26-jarige Tsenolo Shadrack Rasello in 'n rotsskeur van die Rustenburgkloof vasgesit. Sy been is deur prof. Frank Plani afgesit om hom te bevry.

Die genadeskoot wat wel deur die vaders toegedien word, as die laaste uitweg, kan wel 'n rariteit wees. Tog skryf in sy "Junior Verseboek" by die biografiese besonderhede dat hierdie gedig 'n volksvertelling oorvertel wat in die bergstreke van verskillende dele van Suid-Afrika voortleef. Ook in (Studiehulpreeks Nr. 560 van "The College of Careers") word verklaar op bl. 36: "Waardering: 'n Ou en bekende legende word hier deur Van den Heever spannend verhaal". Die presiese plek kan wissel: soms is dit Kogmanskloof (tussen Bonnievale en Montagu), ander kere weer naby Ladysmith en Harrismith in KwaZulu-Natal, of in die Vrystaat, dan weer naby Swinburne by Rensburgskop, of "Gordon Rots" naby die Paarl.

Teen die eeuwending van die 20ste eeu het 'n jong lat saam met sy makkers na die Paarlrots opgeklim om daar te gaan speel. Dit was ook heel doodgewoon vir kinders om toe, soos se ma self ook gemaak het, teen die gladde oppervlak van die rots op pale af te gly. Na so 'n dag se mannewales is die kinders by hul tuiskoms dan gewoonlik oor die skoot getrek omdat hul klere so verrinneweer is.
Op 'n soortgelyke wyse het die seuns by 'n "arendsnes" gaan speel wat oor Paarl uitkyk. Een van die seuns het met 'n geskreeu in een van die rotsskeure geval. Hy was ernstig beseer, en na vele probeerslae om hul makker los te kry, is sy maats vort om hulp te gaan soek. Die seun se pa en ander mans het met toue opgedaag. Soos die uurwyser verbygetik het, het die seun al meer begin besef dat die hele saak 'n ongewonne, doodgebore stryd was. Niemand sou die pa of seun se pyn in hierdie oomblik kon begryp nie. Toe die seun nie meer sy doodsangs kon temper nie, het hy sy pa gesmeek om hom dood te skiet. Dit is onbekend hoe lank hierdie innerlike worstelstryd in die pa geduur het, maar oplaas het die seun se krete net te veel geword. Die pa het toe sy seun geskiet. So is die verhaal van geslag tot geslag oorvertel: "a parent's worst nightmare and a symbol of a brutal time."

Volgens was "Toorberg", uit die pen van Etienne van Heerden, deur hierdie "volksgeheue" geïnspireer:

Oppervlakkig handel "Toorberg" oor die dood van Druppeltjie (Noag) du Pisani – die buite-egtelike kind van Waterwyser du Pisani en Kêns Tillie Moolman. Hy het in 'n boorgat geval en nadat alle pogings om hom daar uit te kry, misluk het, is hy deur sy grootvader, Abel Moolman, in die gat doodgeskiet. Die owerhede is nie tevrede met hierdie uitleg nie, en nou moet 'n magistraat gaan vasstel wat werklik plaasgevind het.

Die fiktiewe RSG-radiodrama, "Kolskoot Visagie" (uitgesaai op 14 Junie 2018) deur , wat handel oor Barend Visagie en sy seun Willie se tragiese verhaal wat in 1948 in die Swinburnedistrik afspeel, is ook gegrond op die volkslegende.


</doc>
<doc id="105965" url="https://af.wikipedia.org/wiki?curid=105965" title="Jane Alexander">
Jane Alexander

Jane Alexander (1959-) is 'n Suid-Afrikaanse beeldhouer en skilder wat se werke al internasionaal uitgestal is. Sy is veral bekend vir haar lewensgroot beelde, met menslike vorms, wat met horings, vlerke, hoewe en ander voorwerpe versier is. Die bekendste voorbeeld hiervan is haar beeldhouwerk, die ""Butcher Boys"".

Alexander is in 1959 in Johannesburg gebore. In 1982 en 1988 verwerf sy 'n BA- en 'n meestersgraad in beeldende kunste aan die Universiteit van die Witwatersrand. As student is sy deur die sosio-politieke onrus van Suid-Afrika beïnvloed. As gevolg hiervan begin sy die temas van aggressie, geweld, lyding en die samelewing in haar werke aan te spreek. Sy vervaardig dan ook daar bekende werk, "Butcher Boys", terwyl sy vir haar meestersgraad studeer.

Sy is al 'n paar keer vir haar kuns vereer, waaronder die Standard Bank Jong Kunstenaar-prys (1995), die ENB Vita-prys (1996) en die DaimlerChrysler-kunsprys (2002).

Van haar kunswerke sluit in:

Sy is tans 'n senior lektor aan die Michaelis-kunsskool in Kaapstad.



</doc>
<doc id="105966" url="https://af.wikipedia.org/wiki?curid=105966" title="Nimr al-Nimr">
Nimr al-Nimr

Nimr Baqr al-Nimr (Arabies: نمر باقر النمر‎) (1959 – 2 Januarie 2016) ook gespel as Bakir al-Nimr, al-Nemr, al-Namr, al-Nimer, al-Nemer, al-Namer en deurgaans bekend onder die naam Sjeik Nimr, was 'n Sjiïtiese sjeik in al-Awamiyah, 'n stad in die oostelike provinsie van Saoedi-Arabië.

Hy was populêr by die Sjiïtiese jeug in Saoedi-Arabië en het die owerheid van Saoedi-Arabië deurlopend gekritiseer. Hy doen 'n oproep vir vrye verkiesings in Saoedi-Arabië. Hy beweer hy is deur die Saoediese veiligheidsdiens, die Mabahith geslaan is toe hy in 2006 gearresteer was. In 2009 stel hy die afskeiding van die oostelike provinsies voor as die regte van die sjiiete nie beter gerespekteer word nie. Hierna word 'n arrestasiebevel teen hom uitgevaardig en word hy en 35 ander mense gearresteer. Gedurende die Saoedi-Arabiese protes van 2011 en 2012 doen al-Nimr 'n oproep op die protesteerders om die koeëls van die polisie te weerstaan met die gebruik van die "gebrul van die woord" in plaas van met geweld. Hy voorspel die omverwerping van die regering as die onderdrukking in Saoedi-Arabië voortgesit sou word. Die "Guardian" beskryf al-Nimr as 'n leier van die opstand in Saoedi-Arabië.

Op 8 Julie 2012 word al-Nimr in die been gewond toe die polisie hom arresteer. Die polisie beskryf die voorval as 'n 'uitruil van geweervuur'. Hierop volg verskillende protesaksies waartydens twee mans, Akbar al-Shakhouri en Mohamed al-Felfel, deur die polisie gedood word. Al-Nimr begin met 'n hongerstaking en beweer dat hy gemartel is. Tydens sy hongerstaking het die Asharq Sentrum vir Menseregte op 21 Augustus 2012 hulle besorgdheid uitgespreek oor sy gesondheid en het 'n oproep gedoen vir internasionale steun om toegang tot hom deur familie, sy advokaat en menseregteaktiviste moontlik te maak.

Op 15 Oktober 2014 word al-Nimr ter dood veroordeel deur die Gespesialiseerde Strafhof vir Kriminaliteit vir "die strewe na buitelandse inmenging in Saoedi-Arabië", ongehoorsaamheid aan die regering en die opneem van wapens teen die veiligheidsmagte. Op dieselfde dag word sy broer, Mohammad al-Nimr, gearresteer omdat hy informasie oor die terdoodveroordeling op Twitter plaas. Die doodstraf word op 2 Januarie 2016, of kort daarvoor, op al-Nimr voltrek. Saam met hom sterf nog 45 ander persone. Sy teregstelling word deur Iran en sjiïete in die Midde-Ooste veroordeel, asook deur mense in die Weste en deur soennies wat teen sektariese radikalisme gekant is. Die owerheid van Saoedi-Arabië gee sy liggaam nie aan sy familie terug nie, en maak bekend dat alle liggame van die ter dood veroordeelde persone veras is.

Vertaal uit die Engelse Wikipedia Artikel op 4 Januarie 2016


</doc>
<doc id="105971" url="https://af.wikipedia.org/wiki?curid=105971" title="Joseph Brodsky">
Joseph Brodsky

Joseph Brodsky ([ˈbrɒdski]; gebore as Ио́сиф Алекса́ндрович Бро́дский, Josif Aleksandrowitsj Brodski; * 24 Mei 1940 in Leningrad; † 28 Januarie 1996 in New York) was 'n Russies-Amerikaanse digter en essayis.

Brodsky, wat in sy werk 'n verskeidenheid sosiale, ekonomiese en politieke wantoestande in die destydse Sowjetunie aangespreek het - soos byvoorbeeld die ondoeltreffendheid van 'n sentraal-beplande ekonomie, behuisingsnood en latente antisemitisme - is deur die Sowjet-Russiese owerheid as sosiale en militante "parasiet" bestempel (onder meer omdat "digter" nie as 'n werklike beroep beskou is nie), in hegtenis geneem en in 1964 tot vyf jaar in 'n werkkamp gevonnis. Nadat Sowet-Russiese en internasionale literêre kringe druk op die Sowjet-bewind uitgeoefen het, is die vonnis ná een jaar opgeskort. In 1972 is hy van sy Sowjet-burgerskap ontneem nadat hy geweier het om sy werk onder sensuur te laat plaas en in 'n vliegtuig na Wene gesit.

Brodsky het hom daarna met die hulp van ondersteuners, onder wie die Britse digter W. H. Auden, in die Verenigde State gevestig waar hy as dosent aan 'n verskeidenheid universiteite verbonde was, waaronder Yale, Columbia, die Universiteit van Cambridge in Massachusetts en die Universiteit van Michigan.

In 1987 is die Nobelprys vir Letterkunde aan Brodsky toegeken vir sy "alomvattende" literêre werk, die "klaarheid van sy gedagtes" en die "poëtiese intensiteit" van sy digkuns. In 1991 is hy as die Verenigde State se "Poet Laureate" benoem.

Anders as wat sy ballingskap in die VSA insinueer was Brodsky se literêre werk allesbehalwe sterk politiek gekleur. Eerder het hy in sy gedigte, wat dikwels in 'n meditatiewe styl geskryf is, universele vrae oor die menslike bestaan, lewe en dood gestel, en dit was juis sy standpunte ten gunste van individuele vryheid en anti-materialisme waaraan Sowjet-amptenare aanstoot geneem het.


</doc>
<doc id="105974" url="https://af.wikipedia.org/wiki?curid=105974" title="Drakensberg-seunskool">
Drakensberg-seunskool

Die Drakensberg-seunskool is 'n dubbelmedium-seunskool naby Winterton in die hartjie van die Drakensberg in KwaZulu-Natal, Suid-Afrika. Die skool bied onderrig aan die lede van die Drakensberg-seunskoor. Dit is in 1967 gestig en is die enigste skool in Afrika wat aan koorsang toegewy is.

Die skool maak voorsiening vir 100 tot 120 seuns tussen die ouderdom van 9 en 15 jaar (graad 4 tot 9). Hulle beskik oor 'n 600-sitplek ouditorium, gebou in 1995, waar weeklikse konserte gehou word. Koorlede toer gereeld en het al vertonings in die VSA, Europa, Japan, Taiwan, Hongkong, Mauritius en talle Afrika-lande gelewer.

Die skool is op 23 Januarie 1967 deur John Tungay met 21 leerlinge geopen. Tungay het die land deurreis om leerlinge met die hand uit te kies. Hy het sy huis in Durban-Noord, sy melkplaas by Rosetta en sy drukkery verkoop om die skool te befonds.

Die stigterslede van die Drakensberg-seunskoor was: Leslie Legg (Durban); Begley Goodchild (Kroonstad); Rennie Agnew (Durban); Chris van der Merwe (Sasolburg); Francois en Ben Cronje (Standerton); Robert Baumann (Welkom); Rudolph Lewis (Johannesburg); Sakkie Fourie (Edenvale); Derek Dumayne (Durban); Philip, Andrew en David Mortlock (Swartberg); Bill Holesgrove (Umbogintwini); Rodwell Rehse (Oos-Londen); Willem Breedt (Randbrug); Bruce Knowles (Port Elizabeth); Stephen Wilkinson (Durban); Quentin en Gerald Swart (Roodepoort) en Roger Smith (Glenashley).

Die skool se konserte was so gewild, dat 15 addisionele seuns hulle voor die einde van die eerste jaar by die skool aangesluit het. Die inskrywings vir die tweede jaar het tot meer as 50 seuns gestyg. Binne vier jaar het die skool gegroei om vir 120 leerlinge (in verskeie kore) voorsiening te maak, en moes 'n waglys aangelê word.

In 1983 het die koor, op versoek van die Vatikaan, voor 25 000 mense gesing. In 1992 is hulle as die beste koor tydens die Sesde Internasionale Wêreld-seunskoorfees in Pole aangewys.

Die skool is op 'n 100 akker (40 ha) landgoed in die Drakensberge geleë. Die geriewe was aanvanklik betreklik primitief, en kon as 'n soort plaasskool beskryf word.

Die bou van 'n 600-sitplek-ouditorium in 1995, met moderne klank en beligting, het gehelp om groter gehore tydens hul feeste en weeklikse konserte op Woensdae te huisves. Hulle vorige saal het net sitplek aan 80 toeskouers gebied.

Gedurende 1999 is 'n 34-register Norman & Beard-orrel in die ouditorium geïnstalleer. Die orrel is oorspronklik in 1904 gebou, en is in 1998 deur die skool van die St. George’s United Church in Joubertpark in Johannesburg aangekoop.

'n Nuwe akademiese fasiliteit is in 2006 geopen. 'n Nuwe koshuis is ook opgerig, waarvan die eerste fase in 2009 voltooi is.



</doc>
<doc id="105981" url="https://af.wikipedia.org/wiki?curid=105981" title="Alcock en Brown">
Alcock en Brown

Alcock en Brown was twee vlieëniers wat die eerste ononderbroke vlug oor die Atlantiese Oseaan voltooi het. Hierdie twee Britte, sir John William Alcock (1892–1919) en sir Arthur Whitten Brown (1886–1948), het dié geskiedkundige vlug in 1919 (tussen Newfoundland en Ierland) onderneem.

Die Atlantiese Oseaan is reeds vroeër in 1919 met 'n Amerikaanse NC-4-vliegtuig oorgesteek. Dit moes egter 'n paar landings op eilande langs die pad maak. Alcock en Brown het op 14 Junie van dieselfde jaar die eerste non-stop transatlantiese vlug voltooi.

Hulle het 'n omgeboude "Vickers Vimy"-bomwerper uit die Eerste Wêreldoorlog vir hulle geskiedkundige vlug aangepas. Die bom-kompartement is vir ekstra brandstof aangewend. Hulle het van St. John's, die hoofstad van die Kanadese provinsie Newfoundland en Labrador, opgestyg. Na 'n vlug van 16 uur en 12 minute land hulle in Clifden in Ierland. Die vliegtuig is met die landing beskadig, omdat hulle in 'n moeras geland het, maar nie een van die vlieëniers is beseer nie.

Winston Churchill het die "Daily Mail"-prys vir die eerste kruising van die Atlantiese Oseaan in 'minder as 72 uur' aan hulle oorhandig. 'n Week later word die Orde van die Britse Ryk deur George V van die Verenigde Koninkryk in die Windsor-kasteel aan hulle toegeken.

Alcock sterf op 18 Desember 1919 in 'n vliegongeluk in Frankryk. Brown is op 4 Oktober 1948 oorlede.


</doc>
<doc id="105984" url="https://af.wikipedia.org/wiki?curid=105984" title="Fanny Cadeo">
Fanny Cadeo

Stefania "Fanny" Cadeo (11 September 1964 in Lavagna, Liguriẽ, Italië) is 'n Italiaanse aktrise.


</doc>
<doc id="105986" url="https://af.wikipedia.org/wiki?curid=105986" title="Heinrich Böll">
Heinrich Böll

Heinrich Theodor Böll (* 21 Desember 1917 in Keulen; † 16 Julie 1985 in Kreuzau-Langenbroich) was een van die vernaamste skrywers van die naoorlogse Duitsland en wenner van die Nobelprys vir Letterkunde in 1972.

In sy omvangryke literêre werk, wat romans, kortverhale, radiotoneelstukke en talle politieke essays insluit, kyk hy – vanuit sy standpunt as kerkkritiese Rooms-Katoliek (in 1976 het hy uit die kerk bedank), morele agent, nonkonformis, oortuigde pasifis en kampvegter vir menseregte – krities en dikwels skerp satiries na die sosio-ekonomiese en politieke ontwikkelinge in die jong Wes-Duitse republiek. In sy latere lewe stel hy ook belang in die moeilike politieke situasie in Pole, die Sowjetunie en sommige Suid-Amerikaanse lande.

Daarnaas het Böll saam met sy vrou, Annemarie, talle werke van Britse, Ierse, Amerikaanse en Australiese skrywers in Duits vertaal en was ook as redakteur werksaam.


</doc>
<doc id="105988" url="https://af.wikipedia.org/wiki?curid=105988" title="Norman Rockwell">
Norman Rockwell

Norman Rockwell (* 3 Februarie 1894 in New York, † 8 November 1978 in Stockbridge, Massachusetts) was 'n Amerikaanse skilder en illustreerder wat veral bekendheid verwerf het met sy titelblad-ontwerpe vir die tydskrif "The Saturday Evening Post". Met dié illustrasies, wat oor 'n tydperk van byna vyf dekades ontstaan het, het Rockwell die alledaagse lewe van Amerikaners uitgebeeld. 

Rockwell was daarnaas 64 jaar lank verbonde aan die Amerikaanse Padvinder-beweging ("Boy Scouts of America", kort BSA) en het gedurende dié tydperk nie net die vereniging se nuusblad "Boys' Life" van titelblad-illustrasies voorsien nie, maar ook kalenders en ander publikasies ontwerp waarin die Padvinderseed en die Padvinderswet sentraal gestaan het.

As 'n beurswenner van die "Art Students League" het Rockwell as 17-jarige sy eerste kontrak as vryskutkunstenaar met die uitgewery "Condé Nast" gesluit en daarna illustrasies vir 'n verskeidenheid tydskrifte voorsien. In 1916 het hy sy eerste titelblad-ontwerp vir "The Saturday Evening Post" geskilder en was daarna 47 jaar lank aan dié tydskrif verbonde. Altesaam 322 titelblaaie het hy in dié tydperk ontwerp. Tussen 1926 en 1976 het Rockwell daarnaas die amptelike Padvinderskalender van illustrasies voorsien.

Gedurende die Tweede Wêreldoorlog het sy werk patriotiese betekenis gekry toe hy aanplakbiljette vir die Kantoor vir Oorlogsinligting ("Office of War Information") ontwerp het met uitbeeldings van die sogenaamde "Vier Vryhede".

As kunstenaar het Rockwell steeds 'n oog vir klein besonderhede gehad wat hy noukeurig vasgehou en op 'n realistiese manier uitgebeeld het. Sy motiewe en inspirasie het hy in die alledaagse lewe van Amerikaanse gesinne gevind, veral van dié in kleiner stedelike nedersettings, dikwels met 'n sin vir humor.

In 1977 het Rockwell die hoogste eerbewys in vredestye - die Vryheidsmedalje van die Amerikaanse president - uit die hand van president Gerald R. Ford ontvang.


</doc>
<doc id="105990" url="https://af.wikipedia.org/wiki?curid=105990" title="Stephen Cole Kleene">
Stephen Cole Kleene

Stephen Cole Kleene (hy het sy van self as "kleinie" uitgespreek) (5 Januarie 1909 – 25 Januarie 1994) was 'n Amerikaanse wiskundige. Hy was een van die studente van Alonzo Church, soos ook Alan Turing, Emil Post en ander, en is veral bekend as 'n grondlegger van die vertakking van wiskundige logika wat as berekenbaarheidsteorie bekend staan, wat later aangewend sou word om 'n grondslag vir teoretiese rekenaarwetenskap daar te stel. Kleene se werk onderlê die ondersoeke na watter funksies berekenbaar is. Verskillende wiskundige konsepte is na hom vernoem, soos die Kleene-hiërargie (wat versamelings na gelang van hul kompleksiteit klassifiseer), Kleene-algebra ('n deels-geordende semiring), die Kleene-ster ('n eenduidige operator op versamelings, ens.), Kleene se rekursiestellings (vir vastepunte op berekenbare funksies) en die Kleene-vastepuntstelling (omtrent 'n vastepunt van monotone funksies). Hy het belangrike bydraes gelewer tot wiskundige intuïsionisme, en in 1956 ook reëlmatige uitdrukkings ingevoer, wat 'n karakterreeks as 'n soekpatroon definieer.


</doc>
<doc id="105993" url="https://af.wikipedia.org/wiki?curid=105993" title="Ray Alexander Simons">
Ray Alexander Simons

Ray Alexander Simons (née Alexandrowich; 1913–2004) was 'n Suid-Afrikaanse aktivis, feminis en sosialis wat 'n beduidende rol in die organisering van swart vakbonde gespeel het. Die ANC het die Isithwalandwe-prys in 2004 aan haar toegeken vir haar bydrae tot die vryheidstryd.

Rachel Esther Alexandrovich is op 12 Januarie 1913 in Letland gebore. Sy kom op 6 November 1929 as 15-jarige Joodse vlugteling in Suid-Afrika aan. Vyf dae later sluit sy by die Kommunistiese Party aan.

In 1937 trou sy met Eli Weinberg, maar hulle skei en sy trou in 1941 met prof. Jack Simons, 'n toegewyde kommunis en dosent in Afrika Studies.

Sy was verbind tot die opheffing van vroue en was 'n medestigter van die "Federasie van Suid-Afrikaanse Vroue" (FEDSAW) in 1954 (saam met Helen Joseph, Lilian Ngoyi en Florence Mkhize). Sy het ook met die opstel van die Vrouemanifes, wat later in die Vryheidsmanifes opgeneem is, gehelp.

Simons word in 1952 deur die destydse regering ingeperk en wyk in 1965 na Zambië uit. In 1969 word sy en haar man (as die eerste blankes) genader om by die ANC aan te sluit. Sy het opleiding by Umkhonto we Sizwe, 'n deel van die ANC se militêre vleuel, in hulle vrouebataljon ontvang. Die omvang van haar betrokkenheid in die gewapende stryd is egter onbekend. In 1990 word sy en haar man die eerste politieke uitgewekenes om na Suid-Afrika terug te keer.

Sy was 'n medeskrywer aan die boek, "Class and Colour in South Africa: 1850–1950", 'n ontleding van hoe klas en ras Suid-Afrika se politieke en maatskaplike landskap gevorm het.

Simons is op 12 September 2004, op 91-jarige ouderdom, oorlede.


</doc>
<doc id="105994" url="https://af.wikipedia.org/wiki?curid=105994" title="Algarve">
Algarve

Algarve is die mees suidelike streek van Portugal. Naas Lissabon en die Madeiraeilande, is dit ook die land se derde rykste streek. Die streek se hoofstad is Faro.

Algarve word in die noorde deur die provinsie Alentejo begrens, aan die oostekant deur die Rio Guadiana, 'n grensrivier met Spanje en aan die suide- en westekant deur die Atlantiese Oseaan.

Die naam Algarve is uit die tyd van die Moorse besetting van die Iberiese Skiereiland afkomstig, die streek is toe "Gharb al-Ândalus" of ook "die weste van Andalusië" genoem. Die Arabiese "Al-Gharb" beteken "die weste".

Algarve beslaan die hele breedte van die land se suidkus. Hierdie kusgebied het 'n belangrike internasionale toeristebestemming geword, wat met rotsagtige kuslandskappe en lang sandstrande spog. Die belangrikste stede is Portalegre, Évora, Beja, Faro en Lagos. Die belangrikste rivier in Algarve is die Rio Guadiana, wat gedeeltelik ook die grens met Spanje vorm. Die flora in die gebied, veral vetplante (sukkulente), is goed by hitte en droogtes aangepas.


</doc>
<doc id="105997" url="https://af.wikipedia.org/wiki?curid=105997" title="Lagrange-meganika">
Lagrange-meganika

Lagrange-meganika is 'n herformulering van klassieke meganika, deur die Italiaans-Franse wiskundige en astronoom Joseph-Louis Lagrange in 1788.

In Lagrange-meganika, word die trajek van 'n stel deeltjies afgelei deur die Lagrange-vergelykings op te los in een van twee vorme, òf die "Lagrange-vergelykings van die eerste soort", wat randvoorwaardes eksplisiet as bykomende vergelykings uitdruk, dikwels deur middel van Lagrange-vermenigvuldigers; òf die "Lagrange-vergelykings van die tweede soort", wat die randvoorwaardes direk inkorporeer deur oordeelkundige keuse van veralgemeende koördinate. In elke geval is die Lagrange-funksie, soms die Lagrangiaan genoem, 'n funksie van die veralgemeende koördinate, hul tyd-afgeleides, en van tyd, en bevat die inligting omtrent die dinamika van die stelsel.

Lagrange-meganika behels geen nuwe fisika nie, en is tewens minder algemeen as Newtoniese meganika. Newton se wette kan nie-konserwatiewe kragte soos wrywing insluit, maar moet beperkende kragte eksplisiet insluit en is mees geskik vir kartesiese koördinate. Lagrange-meganika is ideaal vir stelsels met konserwatiewe kragte en vir die systap van beperkende kragte, en sekere (nie alle) nie-konserwatiewe kragte, in enige koördinaatstelsel. Veralgemeende koördinate kan vir gerief gekies word, om munt te slaan uit simmetrieë in die stelsel of die geometrie van die randvoorwaardes, wat aansienlike vereenvoudiging meebring in die beskrywing van die dinamika van die stelsel. Lagrange-meganika onthul ook konserwatiewe kwantiteite en hul simmetrieë op 'n direkte wyse, alhoewel dan slegs as 'n spesiale geval van Noether se stelling. Die teorie sluit aan by die beginsel van stasionêre aksie, alhoewel Lagrange-meganika minder algemeen is deurdat dit tot ekwilibriumprobleme beperk is. Ook kan Lagrange-meganika net toegepas word op stelsels met holonomiese randvoorwaardes, aangesien die formulering daarvan nie voorsiening maak vir die nie-holonomiese geval nie. Drie voorbeelde is naamlik wanneer die randvoorwaarde-vergelykings nie integreerbaar is nie, wanneer die randvoorwaardes ongelykhede bevat, of by ingewikkelde nie-konserwatiewe kragte soos wrywing. Nie-holonomiese randvoorwaardes vereis spesiale sorg, sodat mens op Newtoniese meganika of ander metodes aangewese mag wees.

Die Lagrangiaanse formulering van meganika is nie bloot belangrik weens die wye toepassings daarvan nie, maar ook omdat dit dieper insigte in fisika verskaf. Alhoewel die beskrywing van klassieke meganika Lagrange se enigste oogmerk was, sou "Hamilton se beginsel", waarvan die Lagrange-vergelyking afgelei kan word, volgens latere insigte op 'n groot deel van teoretiese fisika toepasbaar wees. In kwantummeganika is aksie en kwamtummeganiese fases deur middel van Planck se konstante verwant, en die beginsel van stasionêre aksie kan verstaan word in terme van konstruktiewe interferensie van golffunksies. Wanneer die Lagrangiaan invariant m.b.t. 'n simmetrie is, is die resulterende bewegings-vergelykings ook invariant m.b.t. daardie simmetrie. Hierdie kenmerk is baie nuttig om aan te dui dat teorieë voldoen aan spesiale relatiwiteit of algemene relatiwiteit. Die aksiebeginsel, en die Lagrange-formalisme, staan in noue verband met Noether se stelling, wat 'n verband bewerkstellig tussen fisiese konserwatiewe kwantiteite en kontinue simmetrieë van 'n fisiese stelsel. Lagrange-meganika en Noether se stelling lewer in samehang 'n natuurlike formalisme vir eerste kwantifisering deur kommutatore in te sluit tussen sekere terme van die Lagrange-vergelykings vir die beweging van 'n fisiese stelsel.

Lagrange-meganika word algemeen toegepas in die oplossing van meganiese probleme in fisika en ingenieurswese wanneer Newton se formulering van klassieke meganika nie gerieflik is nie. Lagrange-vergelykings word ook gebruik in optimiseringsprobleme van dinamiese stelsels. In meganika word Lagrange se vergelykings van die tweede soort baie meer gebruik as dié van die eerste soort.


</doc>
<doc id="105999" url="https://af.wikipedia.org/wiki?curid=105999" title="Mirt">
Mirt

Die mirt ("Myrtus communis") is n plant uit die famile "Myrtaceae". Dis 'n diggroeinde immergroen bossie wat op droë en sonnige plekke in die Mediterreense gebied voorkom.
Die takke en blomme het 'n aromatiese reuk en word by Joodse feeste gebruik. By die Grieke was die plant gewyd aan Afrodite en kranse van mirt is gebruik by die Olimpiese Spele.



</doc>
<doc id="106000" url="https://af.wikipedia.org/wiki?curid=106000" title="Goue Beer">
Goue Beer

Die Goue Beer (Duits: "Goldener Bär") is 'n ereprys by die Duitse Berlinale-rolprentfees. Dit is die eerste keer in 1951 toegeken.

Die wenner van die Golden Bear word jaarliks deur 'n internasionale jurie gekies. Die internasionale jurie bestaan uit bekende regisseurs, akteurs, skrywers, produsente en ander in die rolprentbedryf.

Die Goue Beer is in 2017 aan die Hongaarse rolprent "Testről és lélekről" van die regisseur Ildikó Enyedi toegeken.




</doc>
<doc id="106006" url="https://af.wikipedia.org/wiki?curid=106006" title="Charles Margrave Taylor">
Charles Margrave Taylor

Charles Margrave Taylor (Montreal, 5 November 1931) is 'n Kanadeese filosoof. Hy het veral bydraes gelewer te opsigte van die politieke filosofie, hoewel hy ook bekend is vir sy analise van die "moderne self". Binne die politieke denke word hy geplaas onder die kommunitarisme en hy speek ook baie kritiek uit op die “verregaande individualisme” en die gebrekkige aandag aan die kollektiewe in die hedendaagse samelewing. In sy werk oorbrug hy ook die tradisionele kloof tussen die analitiese en kontinentale filosofie.

Taylor word groot in 'n tweetalige gesin met 'n Protestante Engelssprekende vader en 'n Rooms-Katolieke Franssprekende moeder. In 1952 voltooi hy sy voorgraadse studies aan die McGill Universiteit met geskiedenis) as hoofvak. Hy sit sy nagraadse studie voort met 'n Rhodesbeurs aan die Universiteit van Oxford (filosofie, politiek en ekonomie). Hy verwerf sy DPhil in 1961 met as onderwerp kritiek op die behaviorisme/gedragsleer. Hy word aangestel aan die Oxford University as hoogleraar in die etiek en gaan later terug na die McGill Universiteit as hoogleraar in die filosofie. Taylor is Rooms-Katoliek en ontvang in 2007 die Templeton-prys.

Taylor het homself beskikbaar gesteld as kandidaat vir die sosiaal-demokratiese Nuwe Demokratiese Party (NDP) in Mount Royal tydens verkiesings in die 1960s. Die eerste was die federale verkiesing van 1962, waarin hy derde kom. In die verkiesing van 1963, kom hy tweede. Hy is egter veral bekend vir sy verlies teen die nuweling Pierre Trudeau in 1965. Hierdie veldtog kry nasionale aandag omdat hulle beide gesien word as intellektuele. Taylor se vierde en laatste poging om in die Kanadese laerhuis te kom was in 1968, 'n verkiesing waarin hy weer tweede kom.

Kenmerklik van 'n maatskaplikefilosoof lewer Taylor kritiek en stel ook moontlike oplossings voor vir aangeleenthede wat volgens hom verkeerd gaan in die huidige samelewing. Gereeld wys hy op die noue band tussen sy geskrifte en die konkrete problematiek waarmee die samelewing op daardie tydstip gekonfronteer word. Taylor is nie soseer 'n sistematiese denker nie, maar reageer daarenteen op die konkrete problematiek wat op daardie stadium hom interesseer. So het sy werk oor multikulturalisme en nasionalisme 'n duidelike verband met die problematiek van Quebec.

Dit verklaar ook Taylor se poging om baie duidelik en jargonvry te skryf. Hy wil nie net enkele akademiese filosowe bereik nie, maar ook die breë publiek. Taylor sien dit as die ideaal van die maatskaplikefilosoof (of wat hy noem die filosoofburger) en wys op die helder styl van Jürgen Habermas, vir wie hy daarom bewonder. By sy groter werke, soos "Hegel, Sources of the Self" en "A Secular Age" is sy skryfstyl egter nader aan filosofiese vaktaal.

Hy kan as kommunitaris beskou word, 'n persoon wat bekommerd is oor die verval van die samelewing as gevolg van die verswakking van onderlinge kommunikasie en as gevolg van allerlei anti-sosiale vorme van individualisme. Hy het ook met baie van sy tydgenote en medefilosowe gesprekke gevoer oor hierdie probleem waaronder Talal Asad, Arjun Appadurai, Robert Bellah, Paul Berman, William E. Connolly, Hubert Dreyfus, Jürgen Habermas, Alasdair MacIntyre, Martha Nussbaum, Quentin Skinner en Bernard Williams.

Taylor behoort tot die hermeneutiese denkers. Vir Taylor beteken hermeneutiek die poging om die moderne ideaal van die "individu se wil”, te begryp vanuit die persepsie van die waarde wat die individu self daaraan gee en heg. Hy benadruk dat die moderne individualisme meer is as bloot 'n reaksie op die massamaatskaplike verwikkelinge soos veral beweer word in die hedendaagse sosiologie. Die eietydse individualisme is veel meer as 'n refleks op uitwendige omstandighede van massaliteit en anonimiteit. Volgens Taylor voel die hedendaagse mens homself/haarself innerlik geroep om 'n individu te wees. Hy sien die "sigself wees" as 'n morele plig. Dit verwys na die waarde van egtheid wat sentraal staan in sy denke.

Hierdie hermeneutiese interpretasie het ook nog 'n tweede rol. Taylor stel homself teen die vereenselwiging van die geestes- en natuurwetenskappe. Hy verwys reeds daarna in sy eerste boek, "The Explanation of Behaviour" (1964). Die rede waarom daar 'n verskil tussen hierdie wetenskappe bestaan, kom voort uit die aard van die mens self: “die mens is 'n selfinterpreterende dier ... die mens is altyd gedeeltelik gevestig deur selfinterpretasie." So volgens hom kom daar dus altyd 'n hermeneutiese dimensie in die geesteswetenskappe na vore. Die mens reflekteer in sy aksies altyd oor wat hy is en waarom hy bepaalde aksie neem (die betekenis daarvan) en hierdie element moet ewegoed opgeneem word in die geesteswetenskappe, naas die beskrywing van wat die mens ook effektief doen. Tog is baie filosowe en ander denkers geneig om hierdie twee verskillende soorte wetenskap gelyk te stel. Taylor gee verskillende redes vir hierdie foutiewe beeld:

1. Mens doen dit veral vanweë die feit dat die natuurwetenskappe in die hedendaagse samelewing 'n sekere prestige en aansien geniet. Gevolglik wil die mens dus foutiewelik poog om die geesteswetenskappe dieselfde te maak ten einde dit suksesvol toe te pas.

2. Natuurwetenskappe word gereeld verbind met die idee van 'n absolute kontrole en manipulasie van die wêreld. Deur hierdie metode oor te dra na die geesteswetenskappe, hoop mense ook dat die politieke en sosiale aspekte op dieselfde wyse beheer kan word en terselfdertyd menslike gedrag op 'n eksakte wyse voorspel kan word.

3. 'n Bepaalde geesteswetenskap, die ekonomie, blyk in sekere mate te geslaag het om die metode oor te neem, dus kan dit ook na ander geesteswetenskappe oorgedra word. Taylor ontken egter dat hierdie uitsondering veralgemenend van aard is.

Taylor word vergelyk/geassosieer met denkers soos Michael Walser en Michael Sandel, vanweë hulle kommunitaristiese kritiek op die liberale ontleding van die begrip 'self'. Kommunitariste benadruk die belang van sosiale en gemeenskapelike gedeelde ooreenkomste en instellings vir die ontwikkeling van identiteitsvorming.

Tydens sy lesings by die Massey kollege in 1991, "The Malaise of Modernity", bespreek Taylor wat hy die sentrale probleem – 'malaise' – van moderne samelewing noem. Hy argumenteer onder meer dat tradisionele liberale opvattinge van individuele identiteit te abstrak, instrumentalisties, en eenvoudig is. Volgens Taylor het die denke van John Locke en Thomas Hobbes tot die van moderne denkers soos John Rawls en Ronald Dworkin nagelaat om die manier waarop individue binne gemeenskappe hulself vestig genoegsaam te verduidelik. Die interaksie tussen die enkeling en die gemeenskap en/of eggenote (of naaste familie) word genegeer en onbelangrik geag. 'n Meer realistiese begrip van die self moet volgens Taylor wat hy 'begripshorisonne' noem, bevat, waaraan lewenskeuses hul betekenis en belang ontleen. Sonder hierdie (gedeelde) betekeniskonteks sou hierdie keuses op 'Nietziaanse wyse' gereduseer kon word tot elke ander keuse, waardeur die keuse betekenisloos sou word.




</doc>
<doc id="106008" url="https://af.wikipedia.org/wiki?curid=106008" title="Gereformeerde kerk Pietersburg-Noord">
Gereformeerde kerk Pietersburg-Noord

Die Gereformeerde kerk Pietersburg-Noord is een van twee oorwegend Afrikaanse gemeentes van die GKSA in die stad Polokwane, Limpopo. Dis die oudste van die drie. Einde 2015 was hier 304 belydende en 63 dooplidmate. 

Die noordelike wyke van die Gereformeerde kerk Pietersburg het in November 1966 as die Gereformeerde kerk Pietersburg-Noord afgestig. Aanvanklik is eredienste in die Hoër Handelskool se saal gehou, maar kort voor lank het die gemeente planne beraam om ’n eie kerk op te rig. Die firma Hartman en Van der Walt sou die plan opstel en Ferreira en Seuns van Naboomspruit is as bouaannemer aangestel. (Volgens 'n ander bron was die argitek Johan de Ridder.)

Ses jaar nadat die gemeente gestig is en wel op 18 November 1972 is die hoeksteen gelê. Ses maande later, op 12 Mei 1973, is die gebou feestelik in gebruik geneem. Aan die begin het die gemeente ’n klok in die toring gebruik, maar nadat bewoners van die omliggende huise beswaargemaak het, het die kerkraad in opdrag van die stadsraad besluit om dit nie meer te lui nie. Dieselfde lot het ook die NG gemeente Pietersburg-Noord, gestig in 1950, getref. 

In Maart 1974 het die gemeente ’n pyporrel van die firma Ferhle en Kie in gebruik geneem en 15 jaar nadat die hoeksteen gelê is (1987), is die saalkompleks in gebruik geneem. Dit vorm ’n binnehof met die kerkgebou, waarvan die hoofingang aan die binnehof front.




</doc>
<doc id="106009" url="https://af.wikipedia.org/wiki?curid=106009" title="Gereformeerde kerk Pietersburg-Suid">
Gereformeerde kerk Pietersburg-Suid

Die Gereformeerde kerk Pietersburg-Suid was een van die drie oorwegend Afrikaanse gemeentes van die GKSA in die stad Polokwane, Limpopo. Dit was die jongste van die drie en, met 345 belydende en 111 dooplidmate einde 2015, ook die grootste in die stad. Die gemeente het op 29 Mei 2016 by Pietersburg ingeskakel nadat laasgenoemde se belydende lidmate einde 2015 net 145 was.

Die Gereformeerde kerk Pietersburg-Suid het op 28 November 1976, presies 10 jaar ná die Gereformeerde kerk Pietersburg-Noord, van die Gereformeerde kerk Pietersburg afgestig. In 1988 het die kerkraad besluit om tot kerkbou oor te gaan aangesien moeder en dogter toe reeds 12 jaar lank ’n kerkgebou gedeel het. 

Op 1 Mei 1988 het die kerkraad die sogenaamde Eie-kerk-kommissie saamgestel wat behoorlik na die gemeente se behoeftes gekyk het en ter plaatse ondersoek ingestel het van kerkgeboue tot selfs in Pretoria en op Middelburg, Tvl. Die argiteksfirma Tempel & Niewoudt is toe aangestel om die kerk te ontwerp. Een van die vennote, Piet Tempel, was destyds lidmaat van die gemeente. Die kerkraad het as eienaarbouer opgetree en oudl. Japie Erasmus was die projekbestuurder. Ook het hy baie van die werk self gedoen.

Die digitale Allen-orrel is moontlik gemaak deur derduisende dosyne koeksisters wat die susters van die gemeente gereeld meer as ’n jaar lank gebak en verkoop het. Die saligna-kerkbanke, vervaardig deur Fisher en Kinghorn, het R65 263 gekos en is vanaf Knysna gekarwei.

Die kerkgebou is op Saterdag 2 Maart 1991 om drieuur die middag tydens ’n voorbereidingsdiens amptelik in gebruik geneem. Venita de Kock het die deure oopgesluit. Op die hoeksteen, wat ds. D.J. de Kock vroeër onthul het, staan die woorde van Matteus 16:16: "U is Christus, die seun van die lewende God." Agter die hoeksteen is ’n lys met name van al die lidmate van destyds ingemessel.




</doc>
<doc id="106010" url="https://af.wikipedia.org/wiki?curid=106010" title="Gereformeerde kerk Pietersburg">
Gereformeerde kerk Pietersburg

Die Gereformeerde kerk Pietersburg was die oudste gemeente in die GKSA se Klassis Limpopo en was einde 2015, met 142 belydende en 31 dooplidmate, die kleinste van die drie oorwegend Afrikaanse gemeentes van dié kerkvervand in die stad Polokwane. Op 29 Mei 2016 het dit dan ook met Pietersburg-Suid verenig.

Die gemeente is in Januarie 1889 gestig en het bestaan uit lidmate van die Gereformeerde kerk Zoutpansberg, wat van 1859 tot 1868 in die omgewing bestaan het en sy middelpunt op die dorp Schoemansdal gehad het. In 1927 is die gemeente se naam verander van Soutpansberg na Pietersburg. Die stigtingsvergadering is gehou in die pakhuis van ene Moschke wat dié handelaar beskikbaargestel het vir dié doel. Die ZAR het vier erwe aan die gemeente geskenk en dadelik is met die beplanning van ’n gebou begin.

Die hoeksteen is op 8 November 1890 gelê en in die volgende jaar is die gebou in gebruik geneem tydens ’n geleentheid waartydens pres. Paul Kruger, self ’n lidmaat van die Gereformeerde Kerk, die eregas was. ’n Hollandse skrynwerker, ene Van den Burg, het die preekstoel gemaak, wat die Gereformeerde kerk Rustenburg aan die jong gemeente geskenk het. Van die regering het Zoutpansberg een en ’n halwe plaas in die distrik Bloemhof ontvang. Van dié grond is ’n gedeelte verkoop om die bouskuld te delg.

In Oktober 1935, 45 jaar nadat dit ingewy is, het die kerkraad besluit om die gebou te vergroot. Lidmate het sand, klip en stene beloof. Die bouer was Berend Vorster en Seuns en die argitek Pieter Dykstra, wat vir geen kerkverband buiten die Gereformeerde kerkgeboue ontwerp het nie. Die nuwe hoeksteen is op 23 Januarie 1937 onthul en die vergrote gebou drie maande later in gebruik geneem. Vyf jaar later het die susters van die gemeente ’n orrel geskenk en in 1953, met die verskyning van die hersiene Afrikaanse vertaling van die Bybel, het min. Tom Naudé ’n Kanselbybel geskenk. (Dis nie bekend of hy ook ’n Dopper was nie en of hy dit net gedoen het omdat hy LV vir Pietersburg was nie.) Die kerkklok in die suidtoring van die Nederlandse Hervormde kerk Enkhuizen, gegiet in 1765 deur Borcherdt, is aangekoop. 

Op 12 Januarie 1889 het ds. Johannes de Ridder, van 1880 tot 1896 predikant van Rustenburg, tesame met ouderlinge H.J. Smit en C.B. Swanepoel van Waterberg na Pietersburg gekom om die Gereformeerde kerk hier te stig. Vir die geleentheid is die pakhuis van ou Moschke in die hande gekry. (Die pakhuis het nog met die eeufeesviering van die Gereformeerde Kerkverband in 1959 agter die winkel African Stores gestaan.) Van groot getalle was daar geen sprake nie: 72 belydende lidmate was begerig om af te stig, van wie net agt op die dorp gewoon het. Op die vergadering is as ouderlinge Frans Kruger, Andries van der Walt en Hendrik Louis Venter verkies en as diakens Corn. Bothma, Frederik Botha, Corn. Maritz en Jan Adriaan Venter B.sn. Dit was die klein begin van die gemeente.

Van die Uitvoerende Raad van die ZAR het die kerk vier erwe ontvang en hulle het self 'n stuk goewermentsgrond aangekoop vir £300. Op 29 November 1889 is besluit om vir die kerk te kollekteer. Die hoeksteen is gelê op 8 November 1890. Die preekstoel is deur die gemeente Rustenburg geskenk, en vervaardig deur Van der Burg, 'n Hollandse timmerman. Die finansiële las moes so gou moontlik gedelg word. Dadelik is gekollekteer om die bedrag van £ 1 254 af te los. Eindelik is die skuld betaal toe daar finansiële steun ontvang is van ander kerke. 

Geldelik het die kerk vanaf sy beginjare swaargekry. In 1898 ontvang hy een-en-'n-halwe plaas van die ZAR in die distrik Bloemhof. Deur 'n gedeelte daarvan te verkoop het daar baie verligting gekom. In 1898 het die lidmaattal al heelwat gegroei. Daar was toe 200 belydende lidmate en 250 kinders. Toe kom die droewig Engelse Oorlog wat sy offers ook van dié gemeente gevra het. Ná die oorlog is die statistiek eers weer in 1904 opgemaak en toe was hier 176 belydende lidmate en 130 kinders.

Op die kerkraadsvergadering van 8 Oktober 1910 is besluit om te kollekteer om ’n eie leraar te beroep, die eerste maal in die gemeente se bestaan. Dit gebeur dan ook op 7 Januarie 1911. Hieroor was Waterberg se kerkraad baie ontevrede omdat Pietersburg nog altyd in kombinasie was met Waterberg en hulle beroep het sonder dat die kombinasie verbreek is. Gelukkig het ds. H.P.J. Pasch die beroep wat op hom uitgebring is, nie opgevolg nie en het die saak weer in orde gekom. 

In 1919 het die gemeente sy pastorie aangekoop met die geld wat verkry is van die ander gedeelte van die grond wat in die distrik Bloemhof verkoop is. Die kerk is ook weer in 1918 herstel. Eindelik is op die kerkraadsvergadering van 11 April 1919 die band met Waterberg verbreek. Vanaf daardie datum sou Pietersburg selfstandig staan en selfstandig beroep. Ds. H.P.J. Pasch is weer beroep op 11 Julie 1919 en dié keer het hy die beroep opgevolg. Hy is op 23 Januarie 1920 op Pietersburg bevestig en het sy intrek geneem in die eerste pastorie op Pietersburg, in President Krugerstraat (erf 224.) 

Die wyke wat later die gemeentes Louis Trichardt en Laeveld sou word, het eers die reg verkry tot wyksbediening, met ander woorde dat aan hulle sakramente bedien sou word. Die ouderlinge en diakens sou ook nie tel as deel van die kworum van die kerkraad van Pietersburg nie. Die finansiële sake van die gemeente sou egter deur Pietersburg behandel word. Die toestand sou dan voortduur tot hulle selfstandig kon optree. Louis Trichardt het dié reg verkry op 9 Julie en Laeveld op 16 Oktober 1920. 

Geldelik het Pietersburg destyds baie swaargekry, ’n probleem wat telkens op kerkraadsvergaderings ter sprake gekom het wanneer melding gemaak is dat die uitgawes die inkomste ver oorskry het. In 1921 is afgesien van die ramingstelsel en gesoek na 'n ander weg. 'n Persentasiebasis sou ingevoer word, maar steeds het die gemeente noustrop getrek. Die raming van die Teologiese Skool kon nie betaal word nie en later het dit so erg gegaan dat hulle ds. Pasch se traktement nie kon gee nie. Hulle moes dit êrens leen en het dit by ds. Pasch self geleen met dien verstande dat hulle dit later sou terugbetaal.

Ook die gemeentelike arbeid was baie moeilik. Dit was die ongetemde Noord-Transvaal; dus moes baie georganiseer en hard gewerk word. Vir menige broeder ouderling het die werk soms te swaar geword. Op 6 Julie 1923 vra 'n ouderling byvoorbeeld sy ontslag, want "daar is so baie brave mense in sy wyk wat nooit gawes vir die kerk wil gee nie." Jan Last, jare lange skriba, het van die eerste leraar as volg geskryf: "Ds. Pasch moes in die agt jaar wat hy by ons was baanbrekerswerk doen. Wyk Louis Trichardt was al groot en die dominee moes dikwels daarheen. Hy was liggaamlik sterk maar in sy voortvarendheid om lede te besoek, het hy soms te veel van sy kragte geëis. Veral wat die Laeveld betref, was hy maar onverskillig, met die gevolg dat hy twee maal malaria opgeloop het, wat met die tweede keer hom byna sy lewe gekos het." 

Op Louis Trichardt en Duiwelskloof was daar in dié tyd ook woelinge. Duiwelskloof het grond verkry en op 13 Oktober 1923 is gemeld dat Louis Trichardt £170 betaal het vir 'n kerkie wat hulle aangekoop het. Ook op Messina is grond verkry, van die departement van mynwese. In 1924 was daar sprake van die eerste Jongeliedevereniging in die kerk. Op die vergadering van 10 Julie 1926 is goedgekeur dat Louis Trichardt die helfte van die laste van Pietersburg ten opsigte van ramings sou oorneem. Aan hierdie voorwaarde het Louis Trichardt later gestand gedoen. In 1927, die jaar waarin Louis Trichardt afgestig het, het ds. Pasch 'n beroep aangeneem na Lindley. Gemeentelike statistiek was in daardie jaar as volg: 280 belydende lidmate en 334 kinders. Daar was agt wyke.

Pietersburg beroep toe student Jacs van Rooy wat aan die einde van 1927 sou klaarmaak. Hy aanvaar die beroep nie, waarna hulle agtereenvolgens beroep prop. Ammi Postma, dr. P.J.S. de Klerk en prop. W.F. Venter, wat almal bedank. In 1930 is prop. P.J. de Klerk beroep, wat die beroep aanvaar het en op 5 April 1930 op Pietersburg bevestig is. 

Vanaf 1930 tot 1931 het die gemeente nuwe lewe, nuwe kerke en nuwe wyke gekry, aldus dié herinnering van Jan Last: "Ds. De Klerk, pas klaar van sy studie, jonk, vol energie en lewenslus, besigtig ons kerkie en trek sy neus op. Alles lyk vir hom vuil, oud en onaantreklik. Nee, hier moet verandering kom, en dit gou – alles moet opgeknap word, en hy het sorg gedra dat dit ook gou gebeur het." 

Op 11 Julie 1930 het Laeveld selfstandig geword sodat daar toe drie gemeentes in kombinasie was (die ander twee synde Pietersburg en Louis Trichardt). Dit was 'n uitgestrekte wêreld van meer as 100 000 km², meer as ’n derde van Transvaal se oppervlak en groter as byvoorbeeld Hongarye of Portugal. 

Last beskryf dié tyd as volg: "Hy (ds. De Klerk) en sy eggenote het begin woel in die gemeentes, alles is gereorganiseer en ouderlinge en diakens moes mooi in hulle spoor trap. Daar het nuwe lewe gekom, die predikant is voorsien van 'n motor en kon nou baie vinniger oral kom — voor die tyd was dit nog maar altoos met perd- of donkiekar. Die nuwe predikant en predikantsvrou het met allerhande teenspoede te kampe gehad, want daar was gedurende die tyd wat hulle by ons was meer groot droogtes, sprinkane, kommandowurms en depressie as ooit tevore, maar dit het aan hulle ywer niks afgedoen nie en die seën van die Here was onder dit alles tog groot. Oral is kerke gebou. 

"Die eerste taak wat hulle hul gestel het, was om 'n kerk in die Laeveld te kry. Ná baie worstelinge is daar 'n kerk in Duiwelskloof gebou en in 1931 in gebruik geneem. Toe volg Louis Trichardt. Messina, ook 'n wyk van Louis Trichardt, kry 'n kerkie. Die kerk op Louis Trichardt self was al in 'n taamlike treurige toestand en planne is gemaak vir 'n nuwe kerk." 

Die gemeente het in 1931 'n eie blaadjie gekry. Die geldsake het verbeter, hoewel die penningmeester van die Teologiese Skool nog agterstallige gelde moes afskryf. Dié kerkraad het in die lente van 1936 besluit om die kerkgebou te vergroot. Op 8 Oktober 1936 lui die notule: "Die leraar laat die gemeente die plan sien hoe die nuwe kerk sal gebou word en om planne te maak om te begin. Enige broeder beloven om sand en krevel te rij en stenen broeder Vorster sal metsel voor 12/6 per dag en er wordt besluit om die werk te begin die 4 Januarie 1937 verder word gesê die boufonds staat op £244 11s. 0d." 

Die ingebruikneming van die veranderde kerk het plaasgevind op 12 April 1937. In Januarie 1941 het die susters die orrel aan die gemeente present gegee. Hulle het ook nuwe kerkbanke en ligte aan die kerk besorg. 

Op 14 April 1939 het die kerk sy 50-jarige bestaan gevier. By dié geleentheid sien 'n feesuitgawe van die gemeenteblad die lig. Ten spyte van al sy probleme het die kerk nooit ondergegaan nie. Daar was in 1941 sterk neigings om met Potgietersrus te kombineer, hoewel dit nooit deurgegaan het nie. Louis Trichardt wou in 1941 sy kombinasie met Pietersburg verbreek en spoedig het dit werklikheid geword. 

Op 4 Julie 1941 woon ds. P.J. de Klerk sy laaste kerkraadsvergadering by. Hy het die beroep aangeneem na Vereeniging-Alberton. Op 10 Oktober 1941 vra oupa Last, soos die getroue skriba toe geheet het, sy ontslag as skriba aan. In Januarie 1942 verdwyn dié ou bekende gestalte ook uit die kerkraad. Byna 40 jaar lank het hy gearbei, was hy alombekend en bemind. 

Van die daaropvolgende dekade skryf ds. F.N. Lion-Cachet (leraar van 1956–'63 en van 1970–'96 professor aan die Teologiese Skool op Potchefstroom) in die "Eeufeesgedenkalbum" van die Klassis Waterberg (1859–1959): "In die jare 1941 tot 1951 het Pietersburg baie worstelinge en spanninge beleef. Dit was die oorgangsjare van 'n ouer geslag. Die klein gemeente het gegroei en 'n groot gemeente word. Die karakter van die gemeente het verander van 'n plattelandse na 'n meer stadsgemeente. Tog word in hierdie worstelinge die nuwe gebore. Ander grondslae is gelê."

Nadat ds. De Klerk weg is, het die eerste beroep geslaag. Op 30 Januarie 1942 het ds. Jacs van Rooy se vader, ds. J.A. van Rooy, hom hier bevestig. Die gemeente se geldsake was nie van die beste nie en die tye wat hier gevolg het, was moeilik vir predikant en gemeente. In 1946 is besluit dat die 1/20ste as riglyn vir kerklike bydraes vasgestel sou word. In die dorpswyke sou die bydraes ook voortaan maandeliks ingevorder word. 

Die wyk Soekmekaar het in dié tydperk 'n erf ontvang en nog 'n erf gekoop. Op Dendron het ook allerlei woelinge ontstaan. Eers vra hulle om ook Nagmaalsbediening daar te verkry. Later, in 1946, skenk Pieter Wouter Booysen erf 238 aan Pietersburg. Die erf is geleë op Dendron. Op 26 November 1949 vra die ouderling van Dendron dat hulle die reg verkry om af te stig, maar die kerkraad van Pietersburg het dit voortydig geag en die versoek vir eers geweier. Dendron se lidmate het toe geld begin insamel vir saaltjie. In 1958 het br. H.P. Erasmus weer grond gegee en op 11 Januarie 1958 is in beginsel goedgekeur dat hulle kon bou.

Ds. Van Rooy se bediening in die gemeente het in 1946 geëindig. In sy vier jaar en nege maande is aandag gegee aan die sang van die gemeente, aan evangelisasie en aan meerdere bediening vir die Laeveld. Daar was ook sprake om die pastorie te verkoop.

Ná ds. Van Rooy se vertrek in Oktober 1946 het die gemeente nege beroepe uitgebring voor dit geslaagd was. Ds. C.E. Malan is op 9 April 1948 beroep en hy aanvaar. Intussen is die ou pastorie verkoop en 'n erf in Pleinstraat aangekoop vir die bedrag van £450 waarop die kerkraad die nuwe pastorie sou laat bou. Op 21 Augustus 1948 is ds. Malan as die vierde predikant van Pietersburg bevestig. Die kerkraad is georganiseer en goeie aandag is gegee aan die geldelike toestand. Die finansiële komitee het toe ’n gereelde instelling geword om te waak oor die finansies. Die nood op die dorp het sodanig geword dat 'n tweede Nagmaalsbediening in die Nagmaalsnaweek ingestel word. 

Ds. Malan was nie lank in die gemeente werksaam nie, want reeds op 12 Januarie 1951, toevallig die dag waarop die gemeente Pietersburg 62 jaar oud geword het, vertrek hy na Linden. 

Ná die vierde beroep antwoord die vyfde beroepene dat hy sal oorkom as Pietersburg se vyfde predikant. Ds. D.N. Kotzé is op 24 November 1951 in die gemeente bevestig. In hierdie tydperk het die sake van die kerkraad in 'n rustige bedding gevloei. Die kerk het 'n nuwe tydperk binnegetree ten opsigte van sy geldsake. Die klem is weer gelê op die insameling van die offergawes. Met vreugde kon gemeld word dat Pietersburg op 7 Augustus 1954 sy beoogde £1 000 vir die Eeufeesbedieningsfonds bymekaargebring het. (Die Sinode het dié fonds gestig waarvan die rente meerdere bediening in gemeentes moes bevorder.) 

Vanaf het daar sprake van ’n nuwe kerk begin kom. Die ou kerkie wat al herbou en vergroot is, het te klein geword. Vanaf Oktober 1954 is met alle erns geld bymekaargemaak vir die nuwe kerk. Die administrasie van die gemeente het ook toe so uitgebrei dat 'n kaartstelsel aangepak is asook 'n attestasie-skriba gekies is om die meerdere werksaamhede te behartig. Min. Tom Naudé het in die tyd (1953) die Kanselbybel aan die kerk geskenk. Ongelukkig moes die kerk op 15 Januarie 1955 ds. Kotze losmaak (vier jaar en drie dae ná ds. Malan se vertrek), aangesien hy 'n beroep aangeneem het na Ventersdorp. 

Weer begin die gemeente beroep. Eers die sewende beroep het geslaag en op 15 Januarie 1956, nadat die gemeente presies ’n jaar lank vakant was, is prop. F.N. Lion-Cachet op Pietersburg bevestig. Intussen het die kerkraad die pastorie in Pleinstraat verkoop en 'n nuwe stuk grond op die hoek van Voortrekker- en Devenishstraat gekoop. 'n Sierlike pastorie sou op dié stukkie grond verrys. Finansieel het die gemeente toe die swaar tye agter die rug gehad. Selfs kon hy sy hand uitsteek om die nood op ander plekke te help verlig. 

Die planne vir die bou van 'n nuwe kerk het ál meer werklikheid geword. Die boufonds het tot 'n kragtige belegging gegroei. Die getalle het intussen geweldig toegeneem. 'n Ooreenkoms is met Louis Trichardt getref dat die wyk Soekmekaar in die toekoms deur Louis Trichardt bedien sou word. Hierdie reëling dateer vanaf 13 Oktober 1956. By die geleentheid is die attestate (bewys van lidmaatskap) oorgestuur na Louis Trichardt. In die Gereformeerde Kerk se eeufeesjaar (1959) het die wyke wat 10 jaar tevore reeds ’n versoek om afstigting gerig het, die Gereformeerde kerk Dendron geword. 

Die statistiek was destyds 600 belydende lidmate met meer as 400 kinders. Daar was toe reeds sprake van ’n verdeling van die gemeente, wat sewe jaar later gebeur het met die afstigting van Pietersburg-Noord. Nog tien jaar later (1976) het die Pietersburg-Suid ook aan die beurt gekom. In 1959 kon ds. Lion-Cachet rapporteer: "Die gemeentelike arbeid vorder ook vinnig. Daar is 'n evangelisasiekommissie wat gereeld aan die werk is, asook 'n sendingkommissie. Op die 8ste Junie 1958 is aan br. J.J. Venter die reg gegee om met sending te begin op sy plaas, Marsfontein, en dit met die steun van die kerkraad. Vanaf Augustus 1957 het die gemeenteblad weer sy verskyning gemaak. Deur dit alles heen sien ons net die goedheid van die Here onse God wat die kerk nog self gelei en bewaar het."

Die ou gebou het die gemeente gedien tot ’n nuwe in 1960 opgerig is. Die nuwe kerk is ontwerp deur die Gereformeerde argitek Johan de Ridder en, luidens aantekeninge van dié firma, op 25 Maart 1961 ingewy, dieselfde dag as die Gereformeerde kerk Thabazimbi, ook 'n ontwerp van De Ridder, tensy die aantekeninge verkeerd is. Die gebou se totale sitplekke tel 562, waarvan 353 in die kerk, 20 in die konsistorie en 149 in die saal. Die oppervlak van die hele gebou is 568 m. Die kerkraad het sewe tenders oorweeg wat teen die keerdatum van 15 September 1959 ontvang is, en dié van die Vorster Broers vir R52 640 aanvaar. Eindelik was die koste, professionele gelde, tuin en orrel uitgesluit, R49 244.

Ses jaar later het die Gereformeerde kerk Pietersburg-Noord afgestig. Nadat Pietersburg-Suid in 1976 afgestig het, het die twee gemeentes sowat 12 jaar lank die moedergemeente se gebou gedeel. In 1980 is die gebouekompleks vergroot.





</doc>
<doc id="106027" url="https://af.wikipedia.org/wiki?curid=106027" title="Gereformeerde kerk Louis Trichardt">
Gereformeerde kerk Louis Trichardt

Die Gereformeerde kerk Louis Trichardt is die naasoudste gemeente in die GKSA se Klassis Limpopo en het sy middelpunt op die dorp Louis Trichardt. Einde 2015 het die gemeente 241 belydende en 64 dooplidmate gehad. (Pietersburg is in 1889 gestig en Louis Trichardt eers in 1927, maar vandat Pietersburg-Suid eengeword het met Pietersburg, word die saamgestelde gemeente Pietersburg se stigtingsdatum aangedui as 2016.)

Gereformeerde lidmate van Louis Trichardt het in 1924 die kerkgebou van die Wederdopers gekoop en dit vir hul gebruik ingerig. Dié gebou is amptelik op 2 Februarie 1924 in besit geneem. Op 9 April 1926 is aan die Gereformeerde kerk Pietersburg, die oudste gemeente in dié landstreek, kennis gegee dat die Gereformeerde kerk Louis Trichardt van plan is om af te stig. Die voorwaarde was dat Louis Trichardt ’n gedeelte van die skuld pro rata (in verhouding tot die getal lidmate) moes oorneem en ook moes sorg vir die verskillende fondse.

’n Kerkgebou is op 2 April 1931 op Alldays (die setel van die latere Gereformeerde kerk Magalakwin) in gebruik geneem. Die kerkgebou op Louis Trichardt het mettertyd ondoeltreffend geword en ’n boukommissie is aangewys. Op 1 Augustus 1937 is die nuwe kerkgebou met sy sitplek vir 300 kerkgangers in gebruik geneem. Die argitek was Pieter Dykstra. In 1954 is ’n elektroniese orrel in gebruik geneem.

Reeds in die stigtingsjaar van die Gereformeerde Kerk (1859) is 'n gemeente Zoutpansberg op Schoemansdal aan die voet van die Soutpansberge gestig, maar hierdie gemeente het net 'n kortstondige bestaan van 'n agttal jare gehad tot 1867, toe die lidmate deur die oorloë met die inboorlinge uiteengejaag is. Dit sou 'n worsteling van 60 jaar wees voor op hierdie plek weer 'n selfstandige gemeente sou bestaan. 

Langsamerhand het die roeringe tot bedaar gekom en kon die Gereformeerde kerk Louis Trichardt ontstaan. Wat beskou kan word as die ontstaan van die gemeente, is opgeteken in die notule van 'n kerkraadsvergadering wat op 7 Mei 1903 op Pietersburg gehou is. Daar is besluit: “Het wordt noodig geoordeeld om de gemeenteleden te Louis Trichardt en omstreken filiaal te bedienen en dat daardeur twee diakenen bygekozen worden. Daar zal dan ook sacramenten worden bediend en censura morum alsook andere bijsondere zaken van plaaselijk belang daar uitgeoefend worden onder goedkeuring van den Kerkraad van Pietersburg. Wegens de bediening daar zal het voor de kerkraadsleden daar zeer moeilijk weezen om de vergaderingen te Pietersburg geregeld bij te wonen en oordeelt de kerkraad dus dat zij bij afwezigheid niet tot het quorum gerekend zullen worden.” 

Hierop vergader op 13 Junie 1903 die kerkraadslede van die twee wyke van Soutpansberg op Schoemansdal onder voorsitterskap van ds. J.A. van Rooy, predikant van die kombinasie Waterberg-Pietersburg. Op hierdie vergadering is besluit dat hier twee maal per jaar dienste gehou sou word met die bediening van Nagmaal. Die kerkraadslede was toe C.A. Bothma en P. Cloete, die ouderlinge en E.A. Venter en J.G. Cloete, die diakens. So het die bediening van die wyke gebly tott nog 'n stap nader aan afstigting gevorder is deur 'n besluit wat die kerkraad van Pietersburg op 9 Julie 1920 geneem het: “Voorstel P.A. Venter gesecondeerd door ouderling B.J. Venter om Louis Trichardt apartelijk bediening te geven, daaronder wordt verstaan doop. Heilig avondmaal en belijdenis voor jonge lidmaten en wordt tevens besloten dat de financiële belangen by de Kerkeraad van Pietersburg blyven berusten en ook dat er bij ieder avondmaal verslag zal gedaan worden en zoo er moeilyke zaken zijn om die hier voor de Kerkeraad op te lossen tot tijd en wijle daar de Kerkeraad zelf daar groot genoeg is om zaken en moeilykhedens op te lossen en wordt ook besloten dat deze diensten dan de 3de Zondag achter het Heilig Avondmaal van Pietersburg zullen gehouden worden." 

Volgens hierdie besluit is die bediening uitgebrei tot reeds vier Nagmaalsgeleenthede per jaar in die betrokke wyke. Daar lê ook reeds in die besluit die gedagte dat sodra die wyke vermeerder het en die kerkraadslede meer geword het, die bestuur van die plaaslike sake nog verder aan hulle oorgelaat sou word. Ná hierdie besluit van die kerkraad van Pietersburg, geneem op 9 Julie 1920, het die kerkraadslede van die twee wyke gereeld elke drie maande saamgekom om die wyksverslae te behandel en enkele ander sake van plaaslike belang te bespreek en te reël. Volgens die notule is die eerste vergadering gehou op 30 Oktober 1920. Toe was die ouderlinge F. Kruger en J.G. Cloete en die diakens J.J. Venter en J. Holtzhausen. 

Die twee wyke het nog geen eie kerkgebou gehad waar hulle kon vergader nie; daarom is vanaf 1921 gepoog om 'n eie kerkgebou te besit. Intussen kon die Hervormde kerk gehuur word teen 15/- per kerkgeleentheid. Reeds op 23 April 1923 is 'n vergadering saam met die gemeentelede gehou waar die bespreking gegaan het oor die oprigting van 'n eie kerkgebou. Daar is egter besluit om 'n kerkgebou van die Wededopers te koop vir £170. Die volle som moes geleen word by die bank, maar op 1 Februarie 1924 kon die kerkraadslede besluit “om morgen de 2 Febr. 1924 het kerkgebouw offizieel in bezit te neem." 

Dit was jare van groot finansiële worsteling, soos geïllustreer deur dié inskrywing in die notuleboek: “Verder wordt de geldelijke zaken bespreek en ds. Pasch deel mee de finansieele toestand zeer swak zijn en er een groot tekort zijn voor de lopende jaar." (Notule 22 Febr. 1922, art. 7.) So staan ook in die notule van 1 Febr. 1924 dat 'n diaken weens armoede moes ontslag vra. 

Die wyke Louis Trichardt het stadigaan gegroei sodat gedurende 1922 nog 'n wyk op die dorp bygekom het, waar br. J. Holtzhausen tot ouderling verkies is en ook 'n wyk Brakrivier, waar br. D. du Plessis tot ouderling verkies is. Die wyke kon nou al selfs hul eie kerkraadslede verkies en bevestig met toestemming van Pietersburg. 'n Vyfde wyk het bygekom toe op 'n vergadering van 26 Julie 1924 gemeld is dat Pietersburg toestemming verleen het dat 'n ouderling en diaken vir Messina gekies kon word.

Op 24 Julie 1925 bring die eerw. Voorsitter ter bespreking afstigting, maar die saak is by die bespreking gelaat. Op 'n vergadering van die kerkraad saam met die gemeente is die saak op 24 Januarie 1926 breedvoerig bespreek en 'n voorstel ten gunste van afstigting is algemeen aanvaar. Aan die kerkraad van Pietersburg is dan ook kennis gegee dat hulle 110 belydende lidmate is en graag wil afstig, onder die voorwaardes dat “die leeraar van Pietersburg ook leeraar van Louis Trichardt zal zijn, en die bediening blijf zoo als het tans is" en verder dat die te stigte gemeente die skuld van Pietersburg sal help betaal bereken volgens lidmaattal en self sal sorg vir die verskillende fondse. Verder word ook beloof om 15/- per lidmaat vir traktement by te dra. 

Dit is op 'n vergadering op Pietersburg op 10 Julie 1926 toegestaan en is deur die Klassis op Nylstroom op die 10 Augustus goedgekeur. So kon art. 17 van die Kerkraadsnotule van 14 Januarie 1927 soos volg neergeskryf word: “Die deputate van Pietersburg en Waterberg deel mee dat alles in orde is vir afstigting van Louis Trichardt en na alles in orde gevind is, word Louis Trichardt als afgestig verklaar van Pietersburg onder die naam de Geref. Kerk te Louis Trichardt." Met die afstigting was daar die volgende kerkraadslede: Ouderlinge: F. Kruger, J.G. Cloete, J.S.M. Venter, D. du Plessis, J.A. Venter en W. du Preez. Diakens: F. Smit, P.H. Cloete, D. Venter, J. Bothma, en L. du Plessis. Pas hierna het ds. H.Ph.J. Pasch 'n beroep na die gemeente Lindley, OVS, aanvaar en is die tweede Sondag in Oktober 1927 (die 9de) losgemaak van die gemeentes. 

Nadat vier beroepe uitgebring is, maar nie opgevolg is nie, is prop. P.J. de Klerk beroep en is op 5 April 1930 op Pietersburg bevestig en is op Louis Trichardt verwelkom op 25 April 1930. So was die gemeentes 'n paar jaar lank sonder die bediening van 'n eie leraar. In hierdie jaar is ook die motorfonds gestig, naamlik dat die gemeentelede beeste gee en dat dit by lidmate loop en dat die reiskoste van die leraar dan uit die inkomste daarvan gedek word. 

Onder die ywerige leiding van ds. P.J. de Klerk is die volgende skof aangepak op die pad van die gemeente. Die volgende tiental jare sou 'n tydperk van bou en voorbereiding wees om 'n eie leraar op Louis Trichardt te verkry. Dit was moeilike jare, maar daar was groei en seën op die arbeid. Ook kon in hierdie tyd reeds gesien word hoedat daar jong takke uit Louis Trichardt begin uitspruit, wat straks om selfstandigheid sou vra. Op Tatsjanie (die huidige Alldays) is ses morge grond op 24 April 1931 present gekry en reeds kon in die notule van 22 April 1932 die verblydende berig neergeskryf word: “Oudl. D. Kruger doen verslag van die kerkbou en ingebruikneming van die gebou te Tatsjanie op 2 April, en sê die kerk kos £268 en dat daar geen skuld meer op die gebou is." Nog 'n loot sou op Messina begin uitspruit. Daar is ook grond verkry en begin met die oprigting van 'n kerkgebou, wat gedurende 1937 voltooi is.

Gedurende daardie tyd is ook die huidige kerkerwe op Louis Trichardt vir £750 aangekoop en vanaf 22 April 1932 is geld ingesamel om 'n nuwe kerk te bou. Die ou geboutjie het te klein en ondoeltreffend geword. Dit het maar moeilik gegaan om die boufonds sover te bring dat begin bou kon word, maar die werk het algaande gevorder. Die gemeentelede het self die werk gedoen. As boukommissie het opgetree: ds. P.J. de Klerk, brs. Hans Holtzhausen, D. de Lange en Nic. Coetzee. Br. L.A. Koster het ook 'n tyd lank in die boukommissie gedien. 

Met dankbaarheid kon vir die eerste keer in die nuwe kerkgebou 'n kerkraadsvergadering gehou word op 1 Augustus 1937 Die gebou is beplan om sitplek aan 300 kekrgangers te bied en die totale boukoste het £1 200 beloop.

Van toe af het die roeringe begin sterker word om 'n eie leraar op Louis Trichardt te kry. Die eerste stap in die rigting vind ons in die notule van 'n kerkraadsvergadering wat op 22 April 1938 gehou is. Op hierdie vergadering het oudl. J. Breed die gedagte geopper om 'n eie predikant te beroep. Dit het egter voorlopig nog by bespreking gebly, maar die gedagte het posgevat en gegroei, tot die kombinasie met Pietersburg op 6 Julie daardie jaar beëindig is. Intussen is nog gepoog om 'n kombinasie met Koedoesrand te verkry en later ook met Suid-Rhodesië (Enkeldoorn), maar dit het nie geslaag nie. 

Op 24 Oktober 1941 is ds. I.J. van der Walt as herder en leraar van die gemeente beroep en op 23 Januarie 1942 as die eerste predikant, wat die gemeente alleen sou bedien, bevestig. So is 'n lang gekoesterde ideaal vervul. 'n Nuwe skof het begin op die pad van die gemeente, nou met meerdere bediening. Nou moes 'n predikant onderhou word en vir hom 'n woning verkry word. Nadat verneem is dat ds. I.J. van der Walt die beroep aanvaar het, moes inderhaas 'n pastorie aangekoop word. Daar is dan ook een vir £900 aangekoop. 

Etlike jare lank sou nog geworstel word om die pastorie in goeie orde te kry en af te betaal. In hierdie tyd het die jong lote wat uit die gemeente Louis Trichardt gegroei het, begin sterk word en die dogters het begin vra na selfstandigheid. Die eerste sprake daarvan is vermeld op 'n kerkraadsvergadering van 2 April 1943, waar oudl. D. du Plessis die saak van afstigting van die wyke by Tatsjanie ter sprake gebring het. Oudl. D. du Plessis het die saak telkens weer na vore gebring tot die afstigtingsooreenkoms eindelik op 7 Julie 1945 onderteken is. Die nuutgestigte gemeente sou onder die naam Gereformeerde kerk Magalakwin bekendstaan en in kombinasie met Louis Trichardt bly.

Pas hierna het ds. I.J. van der Walt 'n beroep na Ventersdorp aanvaar en is op 24 November 1945 van die gemeentes losgemaak. Ds. W.F. Venter het 'n beroep aanvaar en is op 16 Augustus 1946 op Louis Trichardt bevestig. Gedurende die tyd van ds. Venter se ampsbediening is veral in die rigting gewerk om 'n nuwe pastorie te bou, wat dan ook geskied het. Die nuwe pastorie was aan die begin van 1949 klaar en die oue is verkoop. Ds. W.F. Venter is eervol losgemaak van die gemeente op 19 Februarie 1949 omdat hy 'n beroep na Pretoria-Noord aanvaar het.

Die vakature het nie lank geduur nie, want ds. J.C. van der Walt is reeds op 4 November 1949 as predikant van die kombinasie bevestig is. Gedurende hierdie tyd het die afstigting van Messina as gemeente telkens ter sprake gekom. So is in wyksverslae telkens deur ouderlinge gerapporteer dat die toestand in die wyke in en rondom Messina sodanig is dat die enigste oplossing afstigting is. Op 'n kerkraadsvergadering van 7 Augustus 1954 is besluit om die Klassis te nader insake afstigting. Dit is goedgekeur en so het die Gereformeerde kerk Messina op 28 Februarie 1954 tot stand gekom. In die beginjare is Messina in kombinasie met Louis Trichardt en Magalakwin bedien. 

Vanaf 1952 is gepoog om 'n nuwe orrel vir die kerk op Louis Trichardt aan te koop wat dan ook teen die einde van 1954 geskied het toe 'n elektroniese orrel aangekoop is. 

Op 7 Mei 1955 het ds. J.C. van der Walt aan die kerkraad meegedeel dat hy 'n beroep na Colesberg aanvaar het. Hy is dan ook op Saterdag 14 Mei van die gemeentes losgemaak.

Hierna het, nadat etlike beroepe nie geslaag het nie, prop. P.J. Pelser die roeping na die gekombineerde gemeentes opgevolg en is op 18 Februarie 1956 op Louis Trichardt bevestig. Ds. Pelser het soos volg geskryf in die Eeufeesgedenkboek van die Klassis Waterberg (1859–1959): “In die eeufeesjaar van die Gereformeerde Kerk bestaan die Gereformeerde Kerk van Louis Trichardt dus byna twee-en-dertig jaar. 'n Tydperk om met groot dankbaarheid te dink aan die guns en genade van God. Die bediening van sy Heilige Woord en Heilige Sakramente kon onafgebroke voortgaan. Altyd het Hy maar weer sy diensknegte gestuur om hier in sy wingerd te arbei. Gedink moet word aan die troue arbeid van ouderlinge. Die notules van hierdie gemeente is van voor tot agter volgeskryf en een groot getuienis van die geseënde arbeid van ouderlinge, wat met ryke vrug gebou het aan die Koninkryk van die Hemele. 

“Onuitwisbaar in die geskiedenis van hierdie kerk is ook geskryf die troue sorg van die diakens in die versorging van die armes en behoeftiges. God was goed vir hierdie kerk! Dit het gelyk asof die lig van die Evangelie van Jesus Christus in 1867 ondergegaan het in die duis-ternis van die heidendom toe die ou gemeente Zoutpansberg deur die heidene uiteengejaag is. Tog het die Here weer die gereformeerde waarheid teruggelei na dieselfde plek; die lig van die waarheid soos die gereformeerdes dit vertolk sou sindsdien diep in die binneland van ons vaderland skyn. In dit alles en in die hele geskiedenis van hierdie gemeente met sy stryd, worstelinge, arbeid, maar ook sy vreugdes en jubelliedere staan met 'n onsigbare hand geskrywe: Soli Deo Gloria.”





</doc>
<doc id="106028" url="https://af.wikipedia.org/wiki?curid=106028" title="Gereformeerde kerk Potgietersrus-Wes">
Gereformeerde kerk Potgietersrus-Wes

Die Gereformeerde kerk Potgietersrus-Wes is die tweede gemeente van die GKSA op die dorp Mokopane in die provinsie Limpopo. Einde 2015 het die gemeente 146 belydende en 27 dooplidmate gehad, vergeleke met die moedergemeente se 268 en 64.

Potgietersrus-Suid het in Mei 1974 van die Gereformeerde kerk Potgietersrus afgestig. Dié twee gemeentes deel sedertdien die moedergemeente se siersteenkerk, ontwerp deur Hendrik Vermooten en ingewy op 8 November 1952.




</doc>
<doc id="106029" url="https://af.wikipedia.org/wiki?curid=106029" title="Gereformeerde kerk Potgietersrus">
Gereformeerde kerk Potgietersrus

Die Gereformeerde kerk Potgietersrus is die oudste gemeente van die GKSA op die dorp Mokopane in Limpopo en die derde oudste van die 25 gemeentes in die Klassis Limpopo. Einde 2015 het Potgietersrus 268 belydende en 78 dooplidmate gehad vir ’n sieletal van 346.

Op die Gereformeerde kerk Waterberg (gestig in 1859 op Nylstroom) se kerkraadsvergadering van 23 Desember 1923 is besluit om aan te beveel dat die gemeente in twee gesny word ingevolge die toe nuwe grense van die distrikte Waterberg en Potgietersrus. So sou daar ook ’n gemeente op Potgietersrus tot stand kom, maar albei gemeentes sou nog deur ’n enkele predikant bedien word. Die voorneme was dat Waterberg sowel as Potgietersrus elkeen sy eie, doelmatige kerk sou oprig.

Op ’n gemeentevergadering op 27 April 1927 is toe besluit om van Waterberg af te stig. Nadat die Klassis toestemming verleen het, het die kerkraad op sy vergadering op 19 Januarie 1928 besluit die afstigting sou plaasvind tydens die Nagmaalnaweek van 3 en 4 Maart 1928 en dat die nuwe gemeente se naam Piet Potgietersrus sou wees, soos die plaaslike moedergemeente van die NG Kerk trouens vandag (2016) nog bekendstaan, net vas geskryf. Op 3 Maart het die gemeente dan ook plegtig onder leiding van ds. H.J. Venter afgestig met ’n lidmaattal van 195 belydende lede.

Die kerkraad het dadelik besluit om ’n boukommissie aan te wys met die oog op ’n eie kerkgebou. Die gemeente het reeds ’n erf besit, maar dit van die hand gesit om ’n beter geleë dubbele erf elders op die dorp te koop. Die boukoste is vasgestel op £350 en die gebou sou 25 x 40 voet groot wees, volgens die kerkraad se bepaling, maar die boukommissie het dit vergroot tot 30 x 48 voet. Die Gereformeerde kerk Waterberg het sy ou preekstoel aan Piet Potgietersrus geskenk. Hierdie eerste kerk is plegtig op 9 Augustus 1931 in gebruik geneem en het altesaam £3 550 gekos, die banke ingesluit.

Aanvanklik het die gemeente van kombinasiebediening gebruik gemaak (wanneer ’n gemeente ’n predikant beroep in samewerking met een of meer ander gemeentes en die leraar dan sy tyd verdeel tussen die gemeentes). Eers in Januarie 1950 het die kerkraad sy weg oopgesien om selfstandig te beroep, en wel in die persoon van ds. G.B.S. Pasch, wat die gemeente bedien het tot hy op 9 Februarie 1960 in die amp oorlede is. Dit was in sy tyd dat die kerkraad besluit het om ’n nuwe kerkgebou op te rig. Dit is op 8 November 1952 ingewy en is vandag nog die gemeente se kerkgebou. Die voorkoms is tipies van die tallose kerke wat die Pretoriase argitek Hendrik Vermooten destyds ontwerp het.

Buitedienste is soms op plekke soos Roedtan, Saaiplaas en Limburg gehou. Eers is oorweeg om die Roedtan-wyke af te stig en ’n stuk grond is selfs vir die bou van ’n kerk daar geskenk en ’n plan opgestel vir so ’n gebou, maar later is die hele voorneme laat vaar. In 1937 het die Gereformeerde kerk Koedoesrand wel afgestig en so ook die Gereformeerde kerk Naboomspruit in 1957. Eindelik het ook die Gereformeerde kerk Potgietersrus-Wes op Mokopane self in Mei 1974 aan die beurt gekom, maar dié gemeente, wat einde 2015 ’n sieletal van net 173 gehad het, gebruik vandag nog die moedergemeente se kerk vir sy byeenkomste.

In 1959, met die eeufeesviering van die Gereformeerde Kerke in Suid-Afrika, het ds. G.B.S. Pasch soos volg geskryf oor dié gemeente, waarvan hy die leraar was van 1950 tot 1960: “Aan die begin van 1958 was die Gereformeerde Kerk, Potgietersrus, dertig jaar oud! In die moeilike en beproewingsvolle jare van depressie en worsteling om die tydelike dinge, het die geloofsbegeerte gegroei by lidmate en ouderlinge én diakens om hier op Potgietersrus 'n eie kerk te hê met Woord- en Sakramentsbediening! Dit sou Woord en Sakramente nader bring aan 'n groeiende lidmaattal en dit sou die sterker moontlikheid daarstel om in die toekoms 'n selfstandige kerk te word met 'n eie herder en leraar.”

Die gebied wat die kerk van Waterberg, gestig in 1859, omspan het, was groot en die arbeidsterrein van sy predikant nog groter omdat by die gewone bediening ook nog dikwels konsulentsbediening van veraf kerke bygekom het. Met die daarstelling van nog 'n kerk, naamlik Potgietersrus, onder bediening van ds. H.J. Venter, het sy werk enersyds vermeerder, maar andersyds het die vooruitsig tot meerdere bediening sterker geword: 'n Nuwe kerk vra weldra 'n nuwe predikant! 

In dié gees en in die geloofsvooruitsig het die afstigting van die Gereformeerde kerk Pietpotgietersrust plaasgevind op 4 Maart 1928 op Potgietersrus. Ds. Pasch skryf in 1959: “Op hierdie dag het 'n dankbare dogter van die moeder, Waterberg, afskeid geneem en die eerste spore getrap op die weg wat nou reeds dertig jaar diep en lank lê! Waterberg! Kerk van Waterberg! Honderd jaar lê bykans vir dié kerk agter die rug. Honderd jaar van heilige bemoeienis en mildadige onderhouding deur die Here, onse God. Gedrywe deur die Heilige Gees van God het die kerkherstigter, ds. Dirk Postma, in die stigtingsjaar van ons kerk op Rustenburg, ook die kerk van Waterberg gestig! Die presiese datum van hierdie kerkstigting het verlore geraak onder die sware stapeling van baie en moeilike en strydvolle jare. Maar een ding staan vas: Honderd jaar gelede het ds. Dirk Postma hier die Woord verkondig, die Sakramente bedien, nadat hy die kerk gestig het. En van toe af was daar kenmerkende en eiesoortige groei. Nooit met groot, indrukwekkende spronge nie, maar met 'n rustige voortgang langs die weg wat toe byna die enigste was: geboortes, die ernstige nakoming van doopsbeloftes, aflegging van belydenis. Uit dié groei is ook Potgietersrus gebore!”

Nadat ds. J.A. van Rooy die eerste vaste predikant van die kerk van Waterberg geword het en oor die hele Noord-Transvaal sy spore diep getrap het, het verskeie ander predikante gedien tot ds. H.J. Venter in 1923 predikant van Waterberg geword het. Met harde arbeid en met groot opoffering het ds. Venter ook die wyke wat later die kerk van Potgietersrus sou uitmaak, bearbei. Sy arbeid en dié van ouderlinge en diakens van hierdie wyke is ryklik geseën. 

Die eerste kerkraadsvergadering van die kerk van Waterberg waarop daar sprake was van afstigting, was op 23 Desember 1926. In Art. XXI staan in die half-Afrikaans, half-Hollands van destyds: “In verband met kerkbou besluit de kerkeraad om te adviseren de gemeente Waterberg in twee delen te snij, volgens de nieuwe distrikslynen, Waterberg en Potgietersrust zodat er ook een gemeente Potgietersrust komt, maar onder de bediening van een predikant. Waterberg kan dan een doelmatig gebou optrek en Potgietersrust ook een. De zaak zal in de gemeente voor gelegd worden en dan oorstaan tot e.k. vergadering in April 1927.”

In die volgende artikel van dieselfde notule is dan ook 'n kommissie benoem “om de afstichting en bou, doelmatig na te gaan en planne uit te werk.” Dié kommissie het bestaan uit: H.J. Swanepoel, A. Plomp sr., J.C. Smit, A. Heystek en Z. de Beer. So het die saak dan begin en daarna is die saak op byna elke kerkraadsvergadering genoem of behandel. So is op die volgende vergadering van 27 April rapport gedoen deur die kommissie. Die kommissie beveel afstigting aan. Dié verslag het die kerkraad aangeneem en besluit om dit aan die gemeente voor te lê. 

Toe die saak voor die gemeente gebring word, was daar eenstemmigheid en staan daar in dieselfde notule: “Op voorstel J. Du P. de Beer en J.J. Prinsloo word na rijpe bespreking, in beginsel afstichting aangenomen en wel op de weg aangewys door de Kerkeraad." Die bogenoemde kommissie het ook aan die kerkraad voorgelê 'n konsep ooreenkoms tussen die twee gemeentes ná die afstigting van Potgietersrus. Hierdie konsep is voorgelê en is aangeteken in bogenoemde notule en in die eerste notule van die nuwe kerk, Potgietersrus. 

In hierdie ooreenkoms is onder die volgende vasgestel: Eers is gepraat oor die wenslikheid van afstigting waaronder genoem word: (1) Die besondere grote afstande – ook vir die kerkraad. (2) Die noodsaaklikheid vir 'n groter kerkgebou, en die onwenslikheid om so 'n groot gebou op Nylstroom op te rig. (3) Beter bearbeiding. Verder is onder meer bepaal: (1) Die distriksgrenslyn tussen Waterberg en Potgietersrus sal ook wees die kerklike grenslyn tussen die twee gemeentes. (2) 12 Sondae in elke jaar sal aan die nuwe gemeente Woord en Sakramente bedien word deur die leraar. (3) Die bruidskat aan die nuwe gemeente is die bedrag van £250, benewens 'n erf wat reeds vroeër aan die gemeente van Waterberg op Potgietersrus geskenk is. Dan kom die finale beklinking van die saak op die vergadering van 1 Julie 1927 toe die kerkraad besluit om die Klassis te vra om die gemeente Potgietersrust af te stig. 

Daarna het die toestemming van die Klassis plaasgevind en toe moes besluit word oor geskikte datum vir afstigting. In die notule van 19 Januarie 1928 staan: “Die eerskomende Nagmaal op Potgietersrust, wanneer de afstigting sal plaasvind op 4 Maart 1928. In verband daarmee moet twee deputate gevraag word van Pietersburg. Van Waterberg word verkies de leraar en oudl. H. Smit.” Met hierdie aanhaling word 'n algemene gangbare gedagte van vroeër in die Kerk ook in die Kerkalmanak reggestel dat die stigtingsdatum van die kerk op Potgietersrus nie in 1929 plaasgevind het nie, wel op 4 Maart 1928. 

Ook blyk dit dat die naam van die nuwe kerk nie Potgietersrus is soos wat algemeen gebruik word nie, maar in die notule van 29 Maart 1928, Art. XIV staan die volgende: “Kommissie doet rapport over de afstigting van de nieuwe Gemeente Piet Potgietersrust.” 

Hierna het die eerste gemeentevergadering van die nuwe kerk, Potgietersrus, op Saterdag 3 Maart 1928 plaasgevind. By die opening van hierdie geskiedkundige vergadering het ds. H.J. Venter Ps. 121:1 laat sing, in die ou Hollands: Sla d'oogen naar't gebergte heen, Van waar ik dag en nacht Des hoogsten bijstand wacht. Hy lees 1 Timotheus 3 handelende oor die ouderlinge en diakens en hulle pligte. Op die vergadering was as deputate teenwoordig: oudl. Jan Last van Pietersburg en H. Smit van Waterberg. 

Tipies in die gees van die tyd is daar deur broeders uit die gemeente heelwat vrae gevra, vrae wat alles noukeurig deur die eerste skriba in die eerste notule aangeteken is. So wou mnr. H. Kruger graag weet “hoe sterk die gemeente omtrent is?” En dan gee die verskillende kerkraadslede sy wyk se getalle op wat opgetel die belydende lidmate se getal bring op 195. En toe H.G. Kruger voorstel, gesekondeer deur R. Scheepers, dat die afstigting nou 'n voldonge feit sal word, staan uitdruklik sat die naam van die nuwe gemeente volgens besluit is: Die Gereformeerde gemeente van Piet Potgietersrust. 

Dan word daar, ná 'n vrye verkiesing, die eerste kerkraadslede verkies. Ongelukkig is geen foto van die eerste kerkraad geneem nie. So was die wyke en wykskerkrade: Roedtan: oudl. H.G. Kruger, diak. H. v. Rooyen. Dorpswyk: oudl. T. Henning, diak. H. v.d. Walt. Rooiwal: oudl. C. Engelbrecht, diak. G. Venter. Kwarriehoek: oudl. W. Kotzé, diak. J. Oosthuizen. Cleremont: oudl. J.J. Enslin, diak. J.A. Enslin. Koedoesrand-Suid: oudl. M. Erasmus, diak. Jan Smit. Koedoesrand-Noord: oudl. C. P. Dreyer, diak. J. Pretorius. Op 'n kerkraadsvergadering wat later die middag gehou is, is diak. G. Venter gekies as skriba en broeder P. de Boer as eerste kassier. En toe word daar ook besluit dat die inkomste deur raming verkry sal word en daar word beraam vir £250 wat na goeddunke verdeel word oor die sewe wyke.

Maar die noodsaaklikheid van 'n nuwe kerkgebou het nie buite rekening gebly nie en is daar dadelik 'n boukommissie aangestel, naamlik T. Henning, P. de Boer, L. van der Walt en H. van Rooyen met laasgenoemde as saamroeper. Hierdie kommissie het dadelik ernstig begin werk en het ook toestemming verkry van die kerkraad om £330 by die Standard Bank te leen vir die aankoop van 'n erf om 'n kerk op te bou. Opvallend is dit dan dat die kerkraad 'n opsie neem op die erwe waar die huidige, nuwe kerkgebou staan, naamlik erwe 554 en 555. Die erwe het behoort aan br. P. de Boer. Hy sou dan die bestaande kerkerf oorneem vir £200 en dan sou die kerkraad hom nog £300 toegee. Op die vergadering van 23 Januarie 1931 is finaal besluit om die genoemde twee erwe aan te koop en ds. H.J. Venter ontvang magtiging om koopbriewe en dokumente in dié verband namens die kerkraad te onderteken. Later word egter besluit om te bou op erf 139 en dat met die boukoste vir die nuwe kerk gebly moet word binne die perke van £350. In hierdie stadium raak die notuleboeke van die kerkraad weg en in die volgende notule in 'n nuwe boek van 'n vergadering gehou op 27 tot 30 Augustus 1931 deel die voorsitter mee "dat die notuleboek van die kerkraad nergens te vinde is nie". Gelukkig het hierdie notuleboek sy weg weer gevind na die argief van die kerk. En toe word gerapporteer in verband met die bou: "Die kommissie het ook groter gebou as wat vroeër besluit is: 30 x 48 i.p.v. 25 x 40. Die gebou sonder meubelment kos sowat £430 en die banke sowat £70. 

Intussen is gebou en op Saterdag 29 Augustus 1931 is die kerk in gebruik geneem, hoewel die gebou nie heeltemal voltooi was nie. Die sekretaris van die boukommissie, oudl. J.L. van der Walt, gee 'n finansiële verslag en dit blyk dat die kerkgebou betaald is, mits die sowat £80 wat nog agterstallig is op die beraming ook inkom. Daar word veelvuldige gelukwensinge gespreek deur verskeie kerke en liggame en ds. A. Duvenage spreek namens die deputate van die Klassis. Die preekstoel van die kerk is geskenk aan die gemeente deur die Gereformeerde kerk Waterberg, 'n preekstoel wat jare lank diens gedoen het in die geskiedkundige kerk van Waterberg, wat duidelik blyk uit sy holgetrapte planktrappies. In 1959 het ds. Pasch geskryf: "Dié preekstoel is nog in die gemeente se besit en wag vir 'n volgende kerk wat vra: Gee ons dié preekstoel!" (Wat sedertdien daarvan geword het, is nie bekend nie.)

Toe die formele plegtighede verby was, spreek ds. D.N. Kotzé 'n kragtige rede uit op grond van Eks. 25:8 en 9. So het die feestelikhede om hierdie eerste kerkgebou van die Gereformeerde kerk Piet Potgietersrust ten einde geloop. Daarna het ds. H.J. Venter met ywer gewerk aan die opbou van die kerk. Die notules is vol van stryd en worsteling om die voortbestaan wat die tydelike dinge betref, maar ook stryd in die amptelike bediening van Woord, Sakramente en tug. Opvallend is die regsinnige besluit reeds op die eerste vergadering in die nuwe kerkgebou in Augustus 1931: Die kerkraad besluit dat voortaan elke Sondagmôre deur die dorpskerkraad diens in die kerk sal gehou word. 

Die jare van swaar finansiële druk (midde-in die Groot Depressie) het ook elders sy stempel op die kerkraadsnotules gedruk. Armoede in die gemeente het dikwels voorgekom en verpligtinge teenoor die Weeshuiskommissie kon nie nagekom word nie. Maar afgesien van die armoede in die moeilike jare moet daar met leedwese melding van gemaak word dat daar elders hardnekkige sondes in die gemeente voorgekom het. So was daar op byna elke vergadering van die dertigerjare sake aangaande danspartye en alles wat daarmee saamhang. Maar uit dieselfde notules het ook geblyk dat die ampsdraers hulle roeping nie verwaarloos het nie. Oral is getuienisse van ernstige vermaninge en plek-plek tughandelinge oor die volhardende sondaar. 

Hier en daar vind gebeurtenisse in die breëre kerkverband ook sy weerklank in die notules. Hier word bydrae gevra vir 'n kerkgebou in Durban. Op 'n ander plek word besluit om die bedrag van £1 te stuur aan dr. J.D. du Toit as 'n geskenk „en 'n skin.-we te rig waarin die kerkraad van Potgietersrust dankbaar is vir die beryming van die Psalmboek in Afrikaans." (10 April 1936.) Op 'n ander plek word geld gevra deur ds. P.G.W. Snyman "om die Institusie van Calvyn te vertaal in die Oekraïnse taal omdat baie mense in Rusland onderdruk word. (9 Oktober 1936.) 'n Kollekte is daarvoor afgestaan.

Soos dit met 'n groeiende gemeente gaan, het die versoek dat daar 'n kerk in Koedoesrand afgestig word, nie uitgebly nie. Die eerste keer dat hierdie saak ter sprake kom, was op 'n vergadering 9 Januarie 1938. Ongelukkig was die kerkraad nie voltallig nie en is die saak uitgestel tot Aprilmaand. Op die kerkraadsvergadering van 17 April is dan bepaal dat die afstigting in beginsel goedgekeur word. Verder word bepaal dat as daar beroep word, dit gesamentlik sal gebeur en dat die predikant op Potgietersrust sou woon. Daar word 'n kommissie benoem om die saak te finaliseer. En dan gebeur dit dat die afstigting van die eerste dogtergemeente van Potgietersrust plaasvind op 20 Mei 1939 om 11 vm. in die teenwoordigheid van die deputate van Pietersburg en Waterberg. Ouderlinge H.J.P. de Beer en J.C. Oosthuizen bring die groete van Potgietersrust oor aan die nuwe kerk Koedoesrand. 

En toe Koedoesrand afgestig is, is byna direk belangstelling gaande gemaak vir die bou van 'n pastorie. In die notule van 7 April 1940 word vermeld, nadat besluit is om te bou en dat daar gestreef word na 'n bedrag van £500, sal "lyste sal nie vanaand voorgelê word nie, maar sake sal baie warm gemaak word". Maar Aprilmaand is daar nog net £230 bygebring en word die bou van die pastorie uitgestel. Intussen is in die notules sprake van 'n moontlike kombinasie tussen Pietersburg, Potgietersrust en Laeveld tussen Potgietersrust en Groblersdal. 

Die behoefte om ds. H.J. Venter se uitgestrekte arbeidsveld te verlig word ál groter en daarmee die vraag na nog 'n predikant in hierdie geweste. Toe Magol dan afgestig word van Waterberg, kry 'n finale kombinasie-ooreenkoms tussen Potgietersrust, Magol en Koedoesrand sy beslag en is besluit om met die Nagmaalsgeleentheid op 12 Februarie 1944 te beroep. Die werklike beroeping is egter eers op 13 Augustus 1944 gefinaliseer en toe is ds. P.J. Venter beroep as herder en leraar van hierdie kombinasie.

Op 20 Januarie 1945 ontvang 'n dankbare kerk hulle eerste leraar: ds. P.J. Venter. Op Sondagaand 21 Januarie 1945 neem Potgietersrust op gepaste wyse afskeid van 'n baie getroue en konsensieuse herder en leraar, ds. H.J. Venter en van mev. Venter. Vanaf 1923 tot op hierdie datum het ds. Venter hier gewerk met veel opoffering en inspanning van alle kragte. Ds. P.J. Venter het met alle ywer begin arbei in die uitgestrekte kerke. Baie keer weg van die huis; sy vrou alleen tuis. Onder sy troue en bestendige arbeid het die kerk verder gegroei tot hy in 1949 'n beroep aangeneem het na Enkeldoorn, Suid-Rhodesië. Sy vrou was ’n dogter van wyle ds. H. Ph. J. Pasch. 

Ná ds. P.J. Venter se vertrek het die kerk besluit om selfstandig te beroep. In Maart 1950 kon ds. G.B. S.Pasch die arbeid hier oorneem. Die kerk het intussen gegroei die kerkie het spoedig geblyk te klein te wees veral met Nagmaalsdienste sodat daar 'n aantal jare lank dankbaar gebruik gemaak is van die Hervormde kerkgebou wat goedgunstiglik aan hulle kosteloos voorsien is.

Ná baie oorwegings het die kerkraad in oorleg met die gemeente besluit om oor te gaan tot die bou van 'n nuwe kerk op die erwe wat eerder al genoem was, naamlik 554 en 555. Hierdie erwe is verkry van die stadsraad in ruil vir die bestaande erf en gebou. Daar is gebou en die gemeente kon met vreugde aanskou dat die Here vir ons goed is. Met vreugde en dankbaarbeid kon die nuwe kerkgebou op 9 November 1953 feestelik in gebruik geneem word. Die argitek van die gebou was Hendrik Vermooten van Pretoria en die bouheer Frikkie van Deventer, 'n lidmaat van die kerk. By geleentheid van die ingebruikneming, terwyl reënbui die nuwe gebou oorstort, het prof. dr. J.P. Jooste 'n kragtige woord gespreek tot die gemeente. Dit was 'n dag van feesvreugde.

Steeds het die kerk gegroei. Getalle wat in 1950 410 was, het in 1957 te staan gekom op 620. Die arbeid het veeleisend geword vir een predikant en daar was genoegsame herdersarbeid beskikbaar in die kerkverband. Die kerkraad het besluit tot meerdere bediening. Van die Klassis Waterberg, in sitting byeen op Messina, Oktober 1957, is toestemming verkry tot die afstigting van 'n nuwe kerk, naamlik Naboomspruit, wat ingesluit het die Sterkrivier-besproeiingskema. Op die vergadering is daar die vooruitsig gestel van 'n moontlike kombinasie met Vaalwater, wat nog in die GKSA se eeufeesjaar (1959) ’n werklikheid geword het. In November 1957 het die afstigting van Naboomspruit plaasgevind in teenwoordigheid van die deputate. 

Daar is dadelik oorgegaan tot beroep. Prop. J.C.T. Snyman is beroep, het die beroep opgevolg en kon in Februarie op Naboomspruit bevestig word. In 1958 was die kerk van Potgietersrust 30 jaar oud.




</doc>
<doc id="106034" url="https://af.wikipedia.org/wiki?curid=106034" title="Menhir">
Menhir

'n Menhir "(Middel Bretons: "maen", "klip" en "hir", "lank") is 'n groot regopstaande klip. Menhirs is vermoedelik deur prehistoriese volke opgerig, en word in Europa, Afrika en Asië aangetref, alhoewel hulle hoofsaaklik in Wes-Europa en dan veral in Ierland, Brittanje en Bretagne te vinde is.

Menhirs kan of as enkel rotse of in groepe voorkom. Hierdie groepe het gewoonlik 'n meetkundige uitleg, soos 'n reguit lyn of sirkel (bekende voorbeeld is Stonehenge). Menhirs se vorm wissel aansienlik, maar die meeste is langwerpig en word nouer na boontoe, met effense reghoekige hoeke. Daar is na raming sowat 50 000 menhirs in die wêreld. Daar is min bekend oor hulle presiese doel, of oor die volke wat hulle opgerig het.

'n Verwante term is 'n megaliet, wat na enige groot antieke klipkonstruksie verwys, en menhirs is dus voorbeelde van megaliete (maar baie megaliete, soos die hunebedde en Paaseiland-standbeelde is nie menhirs nie).


</doc>
<doc id="106035" url="https://af.wikipedia.org/wiki?curid=106035" title="Duiwelsklou">
Duiwelsklou

Duiwelsklou ("Harpagophytum") is 'n genus van plante in die sesamfamilie ("Pedaliaceae"). Die plant is inheems aan Suider-Afrika en het sy naam aan die haakvormige voorkoms van sy vrugte te danke. Dit is 'n meerjarige plant met kruipende stingels wat uit 'n taai wortelstok groei. Die gesteelde blare is ovaal en die blomme is pienkpers en buisvormig. Ander name vir die plant sluit in: bobbejaandoring, bobbejaanklou, duiwelsdoring, duiwelshaak, duiwelshaakdoring, duiwelskloubossie, duiwelsklourank, duiwelsnaels, kloudoring, duiwelsduwweltjie, krappe, leeudoring, sanddoring, skerpioendubbeltjie en skerpioenduwweltjie.

Daar is twee spesies:
Die plant het groot, knolagtige penwortels waaruit sekondêre of bergknolle groei. Hierdie knolle bevat harpagosied wat verskeie medisinale gebruike het. Dit word onder meer gebruik om pyn en koors te verlig, en om spysvertering te stimuleer. Ander gebruike sluit in: vir hipertensie, artritis, as aptytwekker, salf vir sere en pitswere, asook verligting van pyn tydens swangerskap.
Duiwelsklou word hoofsaaklik van saad gekweek, maar vegetatiewe voortplanting is ook moontlik. Die saad lyk soos 'n klou vol dorings. As die saad om 'n dier se bek vasgryp, kom dit nie maklik los nie en kan die dier vrek.

Die plant is saam met aalwyne en boegoe die enigste drie inheemse Suid-Afrikaanse plante wat in die amptelike internasionale lys van medisinale plante opgeneem is. Dit word veral in Namibië en Botswana vir die uitvoermark verbou. In Suid-Afrika word 'n permit benodig om die plant op groot skaal te oes. Die mag egter nie van November tot Februarie geoes word nie, omdat die plant dan blom en sade vorm.




</doc>
<doc id="106040" url="https://af.wikipedia.org/wiki?curid=106040" title="Alhambra">
Alhambra

Alhambra (Arabies: قصر الحمراء - qasr alhamrā' – Rooi Paleis) is 'n middeleeuse paleis en fort in Spanje. Die paleis is tussen 1238 en 1358 vir Moorse konings van die Granada-koninkryk in Andalusië (Suid-Spanje) gebou. Dit is op 'n heuwelagtige plato aan die suidoostelike grens van die stad Grenada geleë. Die paleis word as die land se indrukwekkendste gebou in die Moorse styl beskou. Die Alhambra is in 1984 (saam met die Palacio de Generalife en die Albayzín) deur UNESCO as wêrelderfenisgebied gelys.

Die uitgebreide kompleks is (na die verowering van die koninkryk van Granada in 1492) deur die katolieke koningspaar as 'n belangrike buit beskou. Hul kleinseun, keiser Karel V, gee in 1526 na sy besoek aan Granada opdrag om 'n renaissancistiese paleis in die Alhambra te bou, waarvoor 'n deel van die Alhambra afgebreek is. Sy vrou het egter gesorg dat die res bewaar bly.

Die paleis is veral gewild onder Europese kunsstudente. Baie van die kunswerke is gerestoureer en dien as 'n goeie voorbeeld van Moorse kuns op die Europese vasteland. Toeriste moet daarop let dat slegs 'n beperkte aantal besoekers per dag toelaat word. Persone wat daar opdaag sonder om vooraf te bespreek, loop die gevaar om nie toegelaat te word nie.

Die Parador van Granada (vroeëre klooster van Sint Franciscus waar die katolieke koningin oorspronklik begrawe is) en die Palacio de Generalife kan in die tuine van Alhambra gevind word.



</doc>
<doc id="106041" url="https://af.wikipedia.org/wiki?curid=106041" title="Dragan Čović">
Dragan Čović

Dragan Čović (* 20 Augustus 1956 in Mostar) is 'n Kroatiese politikus in Bosnië en Herzegowina.

Hy is die Kroatiese lid van die driemanskap wat die presidensiële mag in die land uitoefen. Op 5 Oktober 2002 is hy vir 'n ampstermyn van vier jaar gekies. Van 2 April 2002 tot 10 April 2003 en van 37 Junie 2003 tot 28 Februarie was hy voorsitter van die driemanskap. Op 17 November 2014 is hy herkies as lid van die driemanskap.


</doc>
<doc id="106042" url="https://af.wikipedia.org/wiki?curid=106042" title="Minnie Muis">
Minnie Muis

Minnie Muis is 'n tekenprentkaraktertjie bekend uit die strokiesprente en films van Walt Disney. Sy is die meisie van Mickey.


</doc>
<doc id="106044" url="https://af.wikipedia.org/wiki?curid=106044" title="Donald Duck">
Donald Duck

Donald Duck is 'n tekenprentkaraktertjie uit die strokies van Walt Disney.

Sy nooiensoptrede was op 9 Junie 1934 in Silly Symphony se animasieprent "The Wise Little Hen". Hy het reeds in 1940 Mickey Mouse ingehaal as die mees geliefde karaktertjie van Walt Disney se strokies.


</doc>
<doc id="106045" url="https://af.wikipedia.org/wiki?curid=106045" title="Babilon">
Babilon

Babilon was 'n belangrike antieke Midde-Oosterse stad in Mesopotamië. Dit was die hoofstad van Babilonië en was beroemd vanweë die groot rykdom van sy mense. Soms word die woord ""Babilon"" gebruik om na 'n plek van plesier en immorele gedrag te verwys. Babilon is in 2019 deur Unesco as 'n wêrelderfenisgebied gelys.
Die stad was 90 km suid van Bagdad in Irak by die huidige stad al-Hillah geleë. Die god van die stad was Marduk.

Die eerste verwysing na die stad stam uit die tyd van Šar-kali-šarra, 'n koning van die Akkad-dinastie (ca. 2200 v.C.). Van die Oud-Babiloniese tyd (2000-1600 v.C.) is baie min gevind in opgrawings omdat die vlak van die grondwater te hoog is. Eers toe 'n damwal gebreek het en die watervlak gedaal het, is daar 967 tablette in wigskrif gevind.

Tydens die heerskappy van koning Hammoerabi was Babilon die hoofstad van 'n ryk wat Mesopotamië omvat het, maar onder sy opvolgers het dit baie kleiner geword. In 1595 v.C. is die stad deur die Hetiete verwoes.

Onder die Kassiete was die stad nie altyd die hoofstad nie.

Na 612 v.C. en die val van die stad Nineve word Babilon opnuut die hoofstad van 'n wêreldryk, die Nieu-Babiloniese ryk.

Die stad word in 539 v.C. ingeneem deur die Perse onder Kores II.

Die belangrikste stede van die ou landboukulture in Mesopotamië was in die eerste plek religieuse en bestuursentra. Die handel was nooit van groot belang nie.

Hoewel Babilon die beroemdste stad van Mesopotamië was, was dit nie die oudste een nie. Die stad het waarskynlik eers ontstaan gedurende die eerste dinastie van Ur (omstreeks 2500 v.C.) as die Sumeriese stad Kadingira. Dit het ’n onbelangrike plek gebly totdat Sumu Abu, die stigter van die eerste dinastie van Babilon, omstreeks 1830 v.C. die stad ommuur en dit die hoofstad van die Babiloniese Ryk gemaak het.

Namate die Ryk in omvang en betekenis toegeneem het, het die hoofstad gegroei. So belangrik het Babilon as religieuse sentrum van Mesopotamië geword, dat die oorspronklike stadsgod Marduk die ryksgod van die Babiloniërs en die beskermgod van al hul konings geword het. Ook ander volke het Marduk vereer.

Die betekenis van Babilon as religieuse en kultuursentrum was so groot dat die Assiriërs dit nodig gevind het om die stad in 690 v.C. met die grond gelyk te maak en dit kort daarna weer op te bou.

Die stad het sy hoogste bloeitydperk beleef onder die konings van die Chaldeërs. Veral gedurende die regeringstyd van Nebukadneser (604–562 v.C.) het die stad roem verwerf by die Grieke en die Romeine.

Ook tydens die Persiese oorheersing (539–330 v.C.) het Babilon as hoofstad van die provinsie Babilonië ’n belangrike sentrum gebly.

Nadat Alexander die Grote die Perse verslaan het, wou hy Babilon weer die hoofstad maak van die nuwe Grieks-Persiese wêreldryk wat hy wou stig. Sy vroeë dood (323 v.C.) het egter 'n einde gemaak aan die oprigting van nuwe paleise en ander geboue. Sy ryk is ná sy dood in drie verdeel, en Babilonië is aan die Hellenistiese vorstehuis van Seleucides toegestaan. Hulle het 'n nuwe hoofstad, Seleucia, laat bou (312 v.C.). Die verowering van Babilon deur die Parthe in 127 v.C., het die definitiewe einde van die stad beteken.

Van 1811 tot 1917 is daar by tussenposes opgrawings in Babilon gedoen. Die belangrikste ontdekkings is deur die Deutsche Oriëntgesellschaft onder leiding van Robert Koldewey (1899–1917) gedoen. Daar is veral baie oorblyfsels uit die Nieu-Babiloniese en Persiese tyd gevind. Die belangrikste tempelkompleks wat ontdek is, is Esangila, wat beteken "die huis waar die hoof omhoog gerig word". In hierdie tempel is daar ook 'n beeld van die stad- en ryksgod Marduk gevind. 

Naas die tempel van Marduk het die tempeltoring Etemenaki, die "grondvesting van hemel en aarde", gestaan. Volgens die Ou Testament is dit die bekende Toring van Babel (Gen. 11). Soortgelyke torings in Ur en Kisj in Mesopotamië bewys dat hierdie soort torings reeds van die vroegste tye af gebou is. Die een baksteen tempeltoring, wat alle ander in omvang oortref het, stam uit die Nieu-Babiloniese tyd. 

Van hierdie toring is net die grondplan van 91 X 91 m opgegrawe. Uit gegewens van die Babiloniërs self, en uit tekste van die Griekse skrywer Herodotus (485-425 v.C.), kan daar afgelei word dat die toring 91 m hoog was, dat dit uit sewe verdiepings bestaan het, en dat die tempel op die hoogste verdieping gestaan het. Die koninklike paleis was 'n baie indrukwekkende stuk bouwerk. Dit is deur koning Nebukadneser gebou. Die sogenaamde Hangende Tuine, wat reeds in die Oudheid as een van die sewe wêreldwonders bestempel is, was vermoedelik in die noordoostelike deel van die paleis geleë, en hoog bo-op 'n boukonstruksie van ongeveer 30 X 30 m. Tussen 1899 en 1917 en opnuut tussen 1962 en 1990 is opgrawings uitgevoer in Babilon. Baie indrukwekkende paleise en tempels uit die Nieu-Babiloniese tyd is gevind.

Wanneer ŉ reisiger in daardie dae oor die vlakte van Babilon gekom het, was die eerste ding wat hy gesien het die goue dak van ŉ enorme toring wat in die son glinster. Dan word die groot mure sigbaar. Hulle styg loodreg uit die vlakte op en omring die  ganse stad met sy omtrek van sowat  18 km. Hierdie mure was so breed dat ŉ strydwa met vier perde daarop kon ry, en hulle het die Binnestad omsluit. Die Binnestad is van noord tot suid deurkruis deur die Straat van Optogte, die triomfpad. 

Elke jaar is in Babilon ŉ Nuwejaarsfees gehou ter viering van die huwelik van die god Mardoek (of Bel) met die aardgodin, ten einde die grond vrugbaar te maak en goeie oeste van koring, wyn en olywe te bring. In hul seremoniële waens in die vorm van bote en met versierings van goud en lasuursteen is die koning, die priesters en beelde van die gode vervoer langs die Straat van Optogte, wat byna 12 m bo die grondvlak gelê het en geplavei was met marmerblokke van 0,27 m. Dit was 22,5 m wyd en aan weerskante was hoë mure, hul fondamente diep in die ruïnes van ou stede. 

Die mure was afgewerk met stene in helder kleure geglasuur, soos die helderblou op ons tekening, en was versier met 'n fries van kwaai leeus, bulle en drake wat die bose van die stad moes afskrik. Agterop elke plaveisteen was die volgende inskripsie: “Ek is Nebukadnesar, Koning van Babilonië. Ek het die weg van Babel met klippe uitgelê vir die optog van die groot heer Mardoek. Mardoek, heer, skenk die ewige lewe." Op sy noordelike punt het die Straat van Optogte deur die Isjtar-poort met sy dubbele portale en reusetorings gegaan. 

Hierdie enorme poort was heeltemal blou en versier met nege rye van drake en bulle - altesaam 575 figure. Toe die oorblyfsels van hierdie poort ontdek is, was 152 van hierdie dierefigure nog in hul oorspronklike posisie, en daar het genoeg van die oorspronklike struktuur bewaar gebly om ons te laat besef hoe dit moes gelyk het. 

Die reisiger wat die Nuwejaarsoptog deur die lsjtar-poort volg, het vervolgens in die Binnestad gekom. Hier was pragtige paleise en statige, ingeslote tempels. Hier was ook smal straatjies met platdakhuise van gee) stene; hulle was stewig gebou, sonder vensters op straat. Die watertoevoer het uit die talle kringputte gekom. Hier was ook Nebukadnesar se paleis met sy groot binnehowe, sy reusagtige troonsaal en tientalle kleiner kamers, alles ingesluit deur hoë mure met talle torings. 

Ook die tempel van die godin Ninmakh, sy stene oordek met wit pleister wat soos marmer in die son glinster, was hier; en 'n ander koninklike paleis van heldergeel stene versier met blou emalje, met vloere van swart en wit klip en enorme gesnede leeus wat die ingang bewaak. Die skouspelagtigste van alles was egter die Hangende Tuine. Die woord “hangend" is misleidend, want die tuine was uitgelê in terrasse wat in verdiepings gebou was oor boë en beplant met eike, steeneike, pynbome, platane, wilgers, esdoringbome, palms, lemoen – en granaatbome. 

Die hele struktuur was sowat 22,5 m hoog, met trappe wat van verdieping styg, en dit is deur die jaar koel en vars gehou met water wat uit ŉ put onder die grondoppervlak gepomp is. Daar word beweer dat Nebukadnesar die tuine ontwerp het as geskenk vir sy koningin Amuhia, ŉ prinses van Medië, sodat sy nie die heuwels van haar vaderland sou vergeet terwyl sy op die vlaktes van Babilonië woon nie. Effens oos van die Straat van Optogte was daar ŉ kleiner tempel van die godin Isjtar, wat in die Bybel Astarte genoem word. 

Naby die middelpunt van die stad was die hoë toring met sy goue dak, die hoogste gebou in Babilon. Dit was E-temen-an-ki, die tempel van Mardoek, en volgens party geleerdes die oorspronklike Toring van Babel uit die Ou Testament. Ander argeoloë meen egter dat laasgenoemde 'n ander toring by Biss Nimroed was. 

ŉ Babiloniese legende lui dat die god Mardoek Nebukadnesar se vader, Nabopolassar, gebied het om die toring te bou met sy fondament in die onderwêreld en sy punt in die hemel. In die reusagtige vierkantige omheining om die toring was die priesters se woonplekke, honderde gastekamers vir besoekers aan die heiligdom, en die skatkamers met hul fabelagtige kosbaarhede. Die Babiloniese tempels was uitermate ryk: hulle het eiendomme besit, was banke vir die burgers, en het selfs in oorlogstyd geld aan konings verskaf. 

Juis hierdie skatte het hulle ŉ prooi vir buitelandse invallers gemaak, vandaar die beskutting van stewige mure, verder deur torings versterk. Die toring self was 90 m hoog en het boontoe verdiepinggewys puntiger geword. Sy driedubbele trap het gelei tot altare gewy aan die vernaamste Babiloniese gode. Suid van die toring was 'n ander groot tempel van Mardoek met 'n beeld van die god as altaar. Na die uitgrawing van Babilon aan die begin van die 20ste eeu is byna elke steen van die toring wat nog oorgebly het, deur plaaslike bouers weggedra en al wat vandag oorbly, is 'n meer vol biesies. 

Die Straat van Optogte het langs die lang oosmuur van die tempel-omheining gelei, rondom die toring gedraai en dan wes gevoer om met 'n massiewe steenbrug oor die Eufraat te gaan na die westelike dele van die stad. Buite die stadsmure was daar koringlande en wingerde, olyf- en palmboorde. Vandag is daar net woestyn.






</doc>
<doc id="106047" url="https://af.wikipedia.org/wiki?curid=106047" title="Ali Baba">
Ali Baba

Ali Baba (Arabies: علي بابا, "Ali Bāba") is 'n fiktiewe karakter in 'n bekende Midde-Oosterse verhaal, "Ali Baba en die Veertig Rowers". Die sprokie word in die boek, Duisend-en-een nag, aangetref. Die verhaal is egter eers in die 18de eeu deur die Fransman Antoine Galland, die eerste Europese vertaler van die werk, by die versameling gevoeg. Die verhaal is vir verskeie TV-reekse, rolprente en kinderboeke verwerk. Die gewelddadige aspekte van die storie word dikwels uitgelaat.

Ali Baba gewaar diewe wat 'n geheime grot vol skatte ingaan deur die towerspreuk, "Maak oop, Sesame", te sê. Hy herhaal die woorde, gaan die grot binne en gaps van die diewe se goud. Wanneer hulle agterkom Ali Baba ken hulle geheim, soek hulle sy bloed. Hulle kruip in groot olievate weg wat by sy huis afgelewer word, maar Ali Baba se dienskneg (Morgiana) kom dit agter en red haar meester deur kokende olie in die vate te gooi. Al die diewe is doodgebrand.




</doc>
<doc id="106050" url="https://af.wikipedia.org/wiki?curid=106050" title="Straalvliegtuig">
Straalvliegtuig

'n Straalvliegtuig of kortweg straler is 'n vliegtuig wat deur 'n straalmotor aangedryf word. Vliegtuie wat deur vuurpyle aangedryf word, word ook straalvliegtuie en stralers genoem. Dit is in teenstelling met skroefaangedrewe vliegtuie wat gebruik maak van 'n binnebrandenjin. Daar is sommige vliegtuie wat wel 'n kombinasie van 'n straalmotor en 'n skroef (turboskroef) het en nie 'n binnebrandenjin nie.

Stralers is in die algemeen meer effektief teen hoë snelhede en -hoogtes waar skroefvliegtuie weer meer effektief is teen lae snelhede en -hoogtes. Stralers het die vermoë om supersoniese vlug te haal maar kan ook heelwat stadiger vlieg.

Die eerste vliegtuie sonder skroewe is deur vuurpyle aangedryf. Vuurpylaangedrewe vliegtuie is eerste in Duitsland ontwikkel, waar die eerste een om te vlieg die Lippisch Ente in 1928 was. Die "Ente" is eintlik vir die doel as 'n sweeftuig ontwikkel maar is aangepas om 'n vuurpyl te huisves. 'n Jaar later in 1929 het die doelgeboude vuurpylvliegtuig die Opel RAK.1 die eerste geword om suksesvol te vlieg.

Frank Whittle, 'n Engelse uitvinder het die konsep van die straalmotor ontwikkel in 1928. Die Duitser Hans von Ohain het 'n dekade later aan die einde van die 1930's die konsep onafhanklik ontwikkel. Hy het in Februarie 1936 'n brief aan Ernst Heinkel geskryf, waarin hy hom vertel het van die ontwerp en die moontlikhede van 'n straalmotor.

Die eerste straalvliegtuig om te vlieg was die Heinkel He 178 V1 se eerste prototipe van die Duitse lugmag, die "Luftwaffe", op 27 Augustus, 1939 in Rostock (Duitsland).


</doc>
<doc id="106052" url="https://af.wikipedia.org/wiki?curid=106052" title="Parkinson se siekte">
Parkinson se siekte

Parkinson se siekte (ook Parkinson-siekte) is 'n breinafwyking wat jou geleidelik spierbeheer laat verloor. Dis 'n neurologiese sindroom van die sentrale senuweestelsel soos dopamienvlakke in die brein afneem. Dit tas die pasiënt se vermoë aan om te beweeg en te praat. Die brein kan nie meer vinnig genoeg reageer nie, wat die pasiënt geleidelik verlam. Dit kan ook hul gemoed, gedrag en denke beïnvloed.

Die siekte is vir die eerste keer in 1817 deur die Londense geneesheer James Parkinson (1755–1824) beskryf. Dit word gewoonlik deur ’n tekort aan die neurotransmitter, dopamien, veroorsaak, weens degeneratiewe, vaskulêre of inflammatoriese veranderings in die basaalganglia (deel van die voorbrein). Die blootstelling aan sekere chemikalie (soos sweisdampe) kan dit ook aanhelp.

Die siekte word onder meer gekenmerk deur bewerigheid, rigiditeit, verlies aan spierbeheer, traer bewegings en 'n uitdrukkinglose gesig. Die simptome is aanvanklik lig. As dit vroeg behandel word, kan dit jare lank so bly. Dit kan egter nie genees word nie. Met vroeë behandeling is pasiënte se lewensverwagting omtrent dieselfde as vir mense daarsonder.

Die siekte begin meestal tussen die 50ste en 60ste lewensjaar, veral by mans. Sowat 5 tot 10% van mense kry dit voor vyftig. Voorbeelde van bekendes met parkinsonisme is die akteur Michael J. Fox (op 30 gediagnoseer) en die bokser Muhammad Ali (op 42 gediagnoseer).

Parkinson-siekte word hoofsaaklik met die toedien van medikasie behandel. 'n Aantal middels word tegelyk toegedien, maar die behandeling is weens die newe-effekte van die medisyne, ingewikkeld.

Geneeshere het aanvanklik atropien voorgeskryf, veral in die vroeë stadium. Newe-effekte hiervan is 'n droë mond, geheueverlies en psigiese simptome. Levodopa, verwant aan dopamien, is daarna as die basis vir behandeling gebruik. Die effek op die styfheid van die spiere is goed, maar die newe-effekte is willekeurige krampe, mislikheid en braking. Amantadien bevorder ook die vrystelling van dopamien, maar is meestal minder effektief as levodopa.

Wetenskaplikes kon daarin slaag om Parkinson in rotte om te keer. Stamseloorplantings is gebruik om die beskadigde senuwees met nuwe motorneurone (wat met dopamien "geprogrammeer" is) te vervang. Daar word gehoop dat hierdie metode in die toekoms vir menslike gebruik aangepas sal word.


</doc>
<doc id="106054" url="https://af.wikipedia.org/wiki?curid=106054" title="Gereformeerde kerk Magalakwin">
Gereformeerde kerk Magalakwin

Die Gereformeerde kerk Magalakwin is die sesde oudste van die 25 gemeentes in die GKSA se Klassis Limpopo.

Buiten die plekkie Alldays waar die kerk staan, sluit die gemeente ook nedersettings soos Platjan, Dardanellen, Pontdrif en Soutpansberg in die noordweste van die provinsie Limpopo in asook Tuli in Botswana. Al het die gemeente einde 2015 net 74 belydende en 33 lidmate gehad kan hy, omdat hy in kombinasie met die Gereformeerde kerk Dendron met sy 78 belydende en 25 dooplidmate is, die diens van ’n voltydse predikant geniet.

In 1930 het ene Cornelia Grobler van die Hervormde Kerk 2 morg grond op Alldays aan die wyk Brakrivier van die Gereformeerde kerk Pietersburg geskenk. Dié wyk het later deel geword van die Gereformeerde kerk Louis Trichardt en in 1945 afgestig as die Gereformeerde kerk Magalakwin.

Reeds aan die begin van die dertigerjare het lidmate self aan die werk gespring en hul eie kerk gebou. Die hoeksteen is op 12 Desember 1931 gelê en die gebou is ingewy op 2 April 1932. Omdat ’n voordeur weens ’n tekort aan geld nog gekort het, is die ingang aanvanklik met doringtakke toegemaak. Later is genoeg geld ingesamel om ’n deur aan te bring. Dié kerk bied glo sitplek aan 200 kerkgangers, maar dié bewering is nog nooit getoets nie omdat Magalakwin in sy hele bestaan nog nooit so baie lidmate gehad het nie, want selfs in die bloeitydperk omstreeks 1960 was hier maar 66 belydende en 57 dooplidmate. Dié gebou, wat jare gelede tot nasionale gedenkwaardigheid verklaar is, is hoogs doelmatig, maar moes met die jare meermale opgeknap word weens die rousteen-samestelling.

’n Ruim saal, wat eers net ’n afdak agter die kerkgebou was, is later voltooi. Dit het eers vroeg in die 21ste eeu ’n plafon gekry en dit is hier waar lidmate Sondae bymekaarkom om gesellig te kuier.

Die hoeksteen van 1931 het mettertyd verweer en tydens die restourasie aan die kerk van 2005 is dit vervang deur ’n nuwe steen met dieselfde bewoording as dié op die oue. Toe die ou steen uitgehaal word, is afgekom op vrugteflesse waarin ds. P.J. de Klerk, die eerste predikant en die hoeksteenlêer, se intreepreek in ’n boekie saamgevat is, ’n ou Gustav Preller-koerantjie met Danie Craven se foto daarby en skryfblok-afskrifte waarop die koste en materiaal aangebring is. Dié vonds word nou bewaar in ’n glaskas, wat spesiaal vir dié doel gemaak is. Agter die nuwe hoeksteen het 2005 se lidmate hul nalatenskap geplaas vir wie dit ook al eendag daar sal uithaal.




</doc>
<doc id="106055" url="https://af.wikipedia.org/wiki?curid=106055" title="Gereformeerde kerk Laeveld">
Gereformeerde kerk Laeveld

Die Gereformeerde kerk Laeveld is die vierde oudste en die grootste van die Suid-Afrikaanse gemeentes in die GKSA se Klassis Limpopo, wat ook enkele gemeentes in die buurland Zimbabwe insluit. Einde 2015 het Laeveld 365 belydende en 97 dooplidmate gehad. Buiten die hoofdorp, Tzaneen, sluit die gemeentegrense ook Giyani, Haenertsburg, Letsitele, Modjadjiskloof (Duiwelskloof) en Trichardtsdal in. 

Al is die gemeente eers in 1930 gestig, is reeds op 6 Augustus 1921 ’n wyksvergadering gehou. Die gemeente het geen vaste kerkplek gehad nie en van 1921 tot 1923 is dienste op Doornhoek, Moederfontein en Duiwelskloof gehou. In November 1924 het die wyke elke ’n eie Nagmaalservies gekry en in Januarie 1925 ’n doopbak.

Op Duiwelskloof het ene Koos Labuschagne grond geskenk aan al drie Afrikaanse Kerke; buiten die Gereformeerde dus ook aan die Nederduitse Gereformeerde en die Hervormde. Om die een of ander rede het die morg grond wat hy geskenk het uit die Gereformeerde Kerk se hande geraak en eers ná onderhandeling met die NG Kerk is dit teruggekry. Ook is grond op Tzaneen bekom.

Op 31 Mei 1930 het die wyke in dié omgewing van die Gereformeerde kerk Pietersburg as die Gereformeerde kerk Laeveld afgestig. ’n Kontrak is met ene Kurtzahn gesluit en ’n kerkgebou is opgerig wat op 6 September 1931 ingewy is. In 1933 het die gemeente ’n harmonium aangekoop.

Kort voor lank het die gebou te klein geword en moes eredienste in die Boeresaal gehou word, waarheen elke kerkganger sy eie stoel moes bring. Mettertyd het die swaartepunt van die gemeente na die dorp Tzaneen verskuif, maar ook daar het die kerkgebou (waaroor die beskikbare bron nie besonderhede verskaf nie) spoedig te klein geraak.

In 1956 het die kerkraad Pieter Dykstra, 'n argitek wie se kerkontwerpe almal vir die Gereformeerde kerkverband was, aangestel as argitek vir die nuwe kerk. Die bouplanne is presies dieselfde as dié van die Gereformeerde kerk Vanderbijlpark. Ds. G.H.J. Kruger het die hoeksteen op 1 September 1956 gelê en ’n jaar later is dié gebou in gebruik geneem. Die bouers was die firma Visser en Sinia, albei immigrante uit Nederland wat in 1953 in Tzaneen aangekom het. Albei was lidmate van die gemeente. Die vennote was Ben Visser en Ymke Sinia, wat benewens die bouer, ook jare lank orrelis in die gemeente was.

’n Besonderse kenmerk van dié kerkgebou in die Neo-Bisantynse boustyl met sy kenmerke rooibruin siersteenafwerking, is die kruis op die hoë toring, pleks van ’n weerhaan. Die gebou kan 350 kerkgangers huisves en die drie galerye sorg dat niemand daarin ver van die preekstoel hoef te sit nie. Die banke, preekstoel en panele agter die kansel is van kiaathout vervaardig. Die orrelpype is bo die preekstoel aangebring.

In 1980 kon die gemeente ’n doelmatige saal en kombuis langs die kerkgebou oprig. ’n Plaaslike argitek, R. Gilliland, het dit reggekry om die nuwe gebou goed by die bestaande te laat inskakel. 




</doc>
<doc id="106056" url="https://af.wikipedia.org/wiki?curid=106056" title="Gereformeerde kerk Messina">
Gereformeerde kerk Messina

Die Gereformeerde kerk Messina is die sewende oudste van die 25 gemeentes in die GKSA se Klassis Limpopo, wat ook enkele gemeentes in Zimbabwe insluit. In 1960 het die gemeente 96 belydende en 95 dooplidmate gehad en in 2015 onderskeidelik 117 en 43. Buiten die hoofdorp, Messina, sluit die gemeentegrense ook enkele omliggende nedersettings en die suide van Zimbabwe in.

Al is Messina eers in 1954 afgestig, het die gemeente ’n lang voorgeskiedenis wat opgeteken staan in die verhaal van die Gereformeerde kerke Waterberg, Pietersburg en Louis Trichardt. Reeds vanaf die Gereformeerde Kerk se stigting in 1859 was daar ’n Gereformeerde kerk Zoutpansberg met sy middelpunt op Schoemansdal, maar veral weens die aanvalle deur Vendakrygers het die lidmate weggetrek na die omgewing van die latere Pietersburg sodat Zoutpansberg in 1868 ontbind het.

Reeds voor 1898 was daar Gereformeerde lidmate in die Soutpansberg-gebied, maar destyds het hulle nog tot die Gereformeerde kerk Pietersburg behoort. Tot 1920 was Pietersburg in kombinasie met Waterberg, wat ook in die stigtingsjaar van die Gereformeerde Kerk tot stand gekom het. Op 26 Junie daardie jaar het die Pietersburgse kerkraad toestemming verleen dat ’n eie ouderling en diaken vir Messina gekies word. Heel moontlik was die ouderling A. Venter en die diaken Kosie Schempers.

In Julie 1926 het Louis Trichardt as selfstandige gemeente van Pietersburg afgestig. So het die wyke van Messina dan deel van dié nuwe gemeente geword en kon lidmate om die beurt deur verskillende leraars bedien word. Vir dié doel is die kerkgebou van die plaaslike Hervormde gemeente, wat al op 1 Mei 1918 gestig is, gebruik.

In 1927 het Gert Brits en nog vier lidmate ’n boufonds begin. Die kerk het reeds ’n tyd tevore vier standplase gratis van die plaaslike mynmaatskappy ontvang. Die lidmate het toe maar 40 getel, maar hulle het die ideaal van ’n eie kerkgebou in die geloof aangepak.

Die bouwerk het eers in 1935 begin. Die argitek was die Gereformeerde argitek Pieter Dykstra. ’n Lidmaat, ene Holtzhausen, was bouvoorman en is bygestaan deur al die manslidmate van die gemeente. In 1936 is die kerkie dan ook voltooi. Ds. P.J. de Klerk het die hoeksteen op 7 November daardie jaar gelê en enkele dae voor die inwyding is nog aan die afronding gewerk. Al die lidmate het gehelp. Ds. De Klerk het self die stukke van die preekstoel aanmekaargetimmer en ene Last van Pietersburg het die kerkbanke gemaak. Die orreltjie het eers aan Pietersburg behoort, toe aan Louis Truichardt en eindelik aan Messina. Dié kerkie waarvoor so hartlik saamgewerk is, is sonder skuld ingewy.

Die vier wyke van Messina het in September 1953 by die Klassis Waterberg toestemming gekry om as afsonderlike gemeente af te stig. Op 14 Augustus 1954 het die Gereformeerde kerk Louis Trichardt se kerkraad aan dié versoek voldoen, maar Messina sou eers in kombinasie met Louis Trichardt en Magalakwin (Alldays) staan.

Op 28 November 1954 het Messina dan van Louis Trichardt afgestig. By dié heuglike geleentheid was deputate van die moedergemeente sowel as van die Klassis Waterberg asook die konsulent, ds. G.H.J. Kruger, teenwoordig. Van Mei 1955 tot Maart 1956 was die gemeente vakant en het die konsulent die lidmate bearbei in ’n tyd toe hy al predikant in die Verre-Noorde was. In dié tyd het die kerkraad standplase vir ’n toekomstige kerk en pastorie begin verkry omdat die ou kerkie toe reeds te klein en ontoereikend was.

In Maart 1956 kon Messina sy eerste leraar in die persoon van ds. P.J. Pelser verwelkom. ’n Boufonds is dadelik begin nadat nuwe standplase van die gesondheidskomitee ontvang is teen ’n billike prys.





</doc>
<doc id="106057" url="https://af.wikipedia.org/wiki?curid=106057" title="Gereformeerde kerk Zoutpansberg">
Gereformeerde kerk Zoutpansberg

Die Gereformeerde kerk Zoutpansberg was van 1859 tot 1868 ’n gemeente van die GKSA met sy middelpunt op die nedersetting Schoemansdal in die huidige provisie Limpopo.

Dis vandag onseker presies wanneer die gemeente gestig is. ’n Moontlike stigtingsdatum is wel 28 Augustus 1859, toe sewe lidmate ingeskryf is by die "Kerk van Renosterpoort, distrik Zoutpansberg", aldus die notule van die Gereformeerde kerk Rustenburg, wat op 11 Februarie daardie jaar as die eerste in die hele Gereformeerde Kerk tot stand gekom het.

In die daaropvolgende week is 17 lidmate op Schoemansdal ingeskryf. In die week daarna is nog 10 lidmate op Renosterpoort en die volgende dag 11 lidmate op Doornbult ingeskryf. Op die vierde Algemene Kerkvergadering van die Gereformeerde Kerk is hulle as die gemeente Zoutpansberg verteenwoordig. Dis onbekend of dié gemeente sy eie kerkgebou gehad het, hoewel die regering van die ZAR in Augustus 1863 grond op Schoemansdal vir ’n "kerkplaats" versoek is. ’n Boukommissie is ook aangewys, bestaande uit oudl. P.J.C. van Staden en broers J.H. du Plessis en N. Grobler. In 1864 is sewe standplase aan die gemeente oorgedra.

Op die Sinode van 1869 is vermeld dat die gemeente Schoemansdal deur die stryd met die plaaslike Venda uitmekaargejaag is sodat die oorblywende lidmate by die Gereformeerde kerk Waterberg (in 1858 op Nylstroom gestig) ingeskakel het. So het Zoutpansberg die eerste Gereformeerde kerk geword wat ontbind het, ruim 37 jaar voor die tweede, Holpan (in 1905).



</doc>
<doc id="106063" url="https://af.wikipedia.org/wiki?curid=106063" title="Gereformeerde kerk Waterberg">
Gereformeerde kerk Waterberg

Die Gereformeerde kerk Waterberg is die oudste gemeente in die GKSA se Klassis met dieselfde naam. 

In 2015 was dit met 278 belydende en 30 dooplidmate die vierde grootste van die 13 gemeentes in die Klassis Waterberg, wat ook tot 2016 vyf Namibiese gemeentes ingesluit het. Buiten die hoofdorp, Modimolle, sluit die gemeentegrense ook die nedersettings Alma, Nutfield, Sussenvale, Swaershoek en Tuinplaas in.

Die Gereformeerde kerk Waterberg is in 1859 gestig, die stigtingsjaar van die GKSA ná die stigting van die Gereformeerde kerk Rustenburg op 11 Februarie daardie jaar deur ds. Dirk Postma, die grondlegger van dié kerkverband. Dit was ’n jaar voor die stigting van die NG gemeente Waterberg, wat ook sy middelpunt op Modimolle het. Die staatkundige distrik Waterberg is eers in Maart 1866 gevorm uit die noordelike gedeelte van die distrik Rustenburg en die westelike deel van Soutpansberg. Die landdrossetel is op Nylstroom gevestig. Die Hervormde gemeente Waterberg, gestig op 20 November 1865, is ook ouer as die staatkundige distrik.

Aan die begin is eredienste op die plase Vaalkop en Tweefontein gehou, maar op 6 Maart 1885 het ’n lidmaat, H.J. Smit, gevra geld moet ingesamel word vir ’n eie kerkgebou sodra op ’n bepaalde dorp as middelpunt van die gemeente besluit is. Teen November 1887 het dié fonds op £250 gestaan en is 70 000 stene aangekoop.

Die kerkraad het besluit om ’n kerk te bou van 20 x 60 voet met daarnaas ’n konsistorie van 15 x 20 voet. Die hoeksteen is op 12 April 1889 gelê, terwyl dié van die huidige NG kerk op 10 April 1898 gelê is. Sewe maande later, op 23 November 1889, is dié gebou amptelik in gebruik geneem toe pres. Paul Kruger, ’n troue lidmaat van die Dopperkerk, ook teenwoordig was. Tydens die Tweede Vryheidsoorlog het die gebou as hospitaal vir die konsentrasiekamp gedien en die konsistorie as lykshuis. Dié kerkie is later vergroot en op 17 Oktober 1975 tot nasionale gedenkwaardigheid verklaar.

In 1917 het "Ons Kerk Album" as volg oor die Gereformeerde kerk Waterberg berig (vry vertaal uit die Nederlands): "Hierdie gemeente beslaan dele van Zoutpansberg, in wie se groot distrik sy geleë is. Sy word bearbei deur die bekwame en wakkere leraar, ds. J.P. van der Walt. Hy moet sukkel met die nog primitiewe omstandighede waaronder die lede van die gemeente verkeer. Hoewel hy werksaam is in beide anneks-gemeentes, naamlik Waterberg, die grootste van die twee, en Pietersburg, die kleinste, woon hy op Nylstroom, waar ook die Verenigde Gemeente (NG) se predikant woon. Al drie of vier leraars van die Verenigde, Hervormde en Gereformeerde gemeentes werk hartlik saam tot die instandhouding van die Hollandse Kerke, en tot uitbreiding van die koninkryk van God."

Op ’n gemeentevergadering op 27 Maart 1926 het die lidmate besluit om ’n nuwe gebou op te rig volgens ’n kerkgebouskema wat oudl. Plomp opgestel het, maar weens die droogte kon bouwerk eers in 1929 begin.

Die argitek van hierdie tweede kerk was die vermaarde Gerard Moerdijk, wat ook vir die Voortrekkermonument verantwoordelik sou wees. Vir Waterberg het hy die bouplan van die Gereformeerde kerk Bronkhorstspruit gebruik wat ooreenkomste met talle van sy ander kerkontwerpe toon. Min. Piet Grobler het £25 vir ’n klok geskenk, wat ingebou is in die agthoekige toring met sy koepeldak en horlosie. Ds. H.J. Venter het die hoeksteen op 27 September 1929 gelê.

Op 18 April 1930 is dié sierlike kerk amptelik in gebruik geneem. Nog in dieselfde jaar is die paraffienlampe deur elektriese ligte vervang. Later is die kerk verbou en ’n grasdak opgesit, wat eindelik plek gemaak het vir ’n teëldak.




</doc>
<doc id="106064" url="https://af.wikipedia.org/wiki?curid=106064" title="Redoksreaksie">
Redoksreaksie

'n Redoksreaksie is 'n chemiese reaksie waarin die oksidasietoestande van stowwe verander.

Dit beteken dat elektrone in 'n redoksreaksie van die een spesie na 'n ander "oorgedra" word. 'n Voorbeeld is die reaksie van waterstof en suurstof wat water vorm:

Die oksidasietoestand van die elemente is 0, maar in water is die oksidasietoestand van H +1 en van O -2. Dit wil sê dat twee elektrone oorgedra is van die waterstofatome na die suurstofatoom.

Oksidasie- en reduksiereaksies is ŉ belangrike groep reaksies en behels die oordrag van elektrone van een atoom na 'n ander of die verplasing van elektrone, suurstofatome of waterstofatome van een molekule na 'n ander. 'n Voorbeeld van so ŉ reaksie is:

Zn      +     Cu (aq)      →    Zn  (aq) + Cu

Sink         koper(II)                sink (III)       koper

Metaal     metaal                   waterig       metaal

In die reaksie word 2 elektrone van die sink na die koper oorgedra en ŉ mens se dat sink geoksideer en koper gereduseer is; die elektronontvanger is met ander woorde gereduseer, terwyl die elektronskenker geoksideer is. Dit is dus nie alleen een atoom wat geoksideer word nie, want terselfdertyd word ŉ  ander atoom gereduseer. In die voorbeeld is sink die reduseer· middel en koper die oksidant (oksideermiddel). Die reaksies kan ook redoksreaksies genoem word.

Redoksreaksies is van die algemeenste verskynsels wat waargeneem word. Wanneer vlambare materiaal brand, metale roes, papier geel of vrugte bruin word, en ook by die respirasie- en fotosintese-reaksies van lewende organismes vind redoksreaksies plaas. 

Die aardkors self is 'n grens tussen die gereduseerde aardmassa en die omringende oksiderende atmosfeer. Feitlik alle materiaal op die aardoppervlak word deur die atmosfeer geoksideer, maar die reduserende aksie van fotosintese werk dit tee. Lewende organismes verkry hul energie deur organiese molekules met behulp van ensieme te oksideer. 

Hoewel die omvang van redoksreaksies eers gedurende die laaste paar eeue bekend geword het, duur die wetenskaplike en filosofiese polemiek oor die tipe reaksies al van die Oudheid af voort, toe die Grieke vuur as een van die elemente in materie se bestaan beskou het. In die vloei 18e eeu het die phlogistonteorie ontstaan as verklaring van die verskynsel van verbranding, maar dit is gou deur Lavoisier ongeldig bewys. Sy verbrandingsteorie het verklaar dat verbranding die verbinding van 'n stof met suurstof uit die lug is, byvoorbeeld:

S + O → SO. Reaksies waarin suurstof gebruik is, is as oksidasies bestempel, terwyl reaksies wat suurstof afgee, reduksies genoem is. Mettertyd is daar besef dat die reaksies nie net vuur insluit nie, maar ook die roes van metale, en omdat metale met suurstof verbind, word dit oksidasie genoem. 

Hierby vind die reaksie 4Fe + 3O - 2FeO plaas en 'n mens sa die yster het geroes. Om die metaal te reduseer, word daar 'n reduseermiddel gebruik om die suurstof te verwyder: FeO + C  → Fe + CO. In die reaksie is koolstof (C) gebruik om die suurstof (O), afkomstig van yster (Fe), te ontvang. (In der waarheid gebeur die volgende in albei reaksies: 

Terwyl yster geoksideer word, word suurstof gereduseer. Wanneer yster in die tweede reaksie gereduseer word, word koolstof geoksideer. In sulke reaksies word daar egter net na die arbitrêr belangrike deel, soos die reduksie van yster, verwys en die gepaardgaande teenoorgestelde reaksie word as vanselfsprekend aanvaar.) Die ontdekking van elektrisiteit en die uitwerking daarvan op ander stowwe het reeds vroeg in die 19e eeu die konsep van redoksreaksies uitgebrei. Die verloop van verskeie reaksies het baie na die klassieke redoksreaksies gelyk en verdere navorsing het getoon dat die veranderings as gevolg van waterstofoordrag geskied:

4FeCI + 4HCI + O → 4FeCI + HO, waar yster geoksideer is en suurstof as waterstofontvanger optree. ŉ Duideliker voorbeeld van oksidasie / reduksie as gevolg van waterstofoordrag is:

NH       + O →               N +           2HO

hidrasien   suurstof     stikstof           water

Die hidrasien verloor waterstof en is daarom geoksideer tot molekulêre stikstof, terwyl suurstof gereduseer is tot water omdat dit waterstof bygekry het. 'n Soortgelyke reaksie geskied in veral spierselle, wanneer pirodruiwesuur gedurende anaerobiese respirasie tot melksuur gereduseer word. Melksuur word deur die verlies van waterstof in die aanwesigheid van suurstof na pirodruiwesuur teruggeoksideer. Die ontdekking van ione in 1890 het dit moontlik gemaak om die reaksies in terme van ladingsverskille te beskryf, sodat die skryfwyse so lyk:

4Fe+ + 8CI+ 4H + 4CI → 4Fe + 12CI+ 2H

Die reaksie kan nog eenvoudiger beskryf word:

4Fe + 4H+ - 4Fe3+ + 2H.

Dit het nou duidelik geword dat oksidasie/ reduksie ook deur ladingsveranderinge kan geskied. Die bestaan van die elektron is teen die einde van die 19e eeu ontdek en bogenoemde reaksies se ladingsveranderinge kan deur middel van die elektron se negatiewe lading soos volg beskryf word:

Fe → Fe + elektron. 

Die ysteratoom word geoksideer omdat 'n elektron verskuif is. Omdat oksidasie altyd met 'n reduksie gepaard gaan, moet die reaksie soos volg lyk:

4Fe - 4Fe + 4 elektrone – oksidasie van yster

4H + 4 elektrone →  2H – reduksie van waterstof

Die 2 reaksies is apart geskryf, hoewel hulle gesamentlik geskied. Die oksidasiegedeelte word gevolglik 'n halfreaksie genoem en die reduksie reaksie is die ander halfreaksie; tesame is hulle ŉ redoksreaksie. Opsommend kan gesê word dat die verlies van ŉ elektron 'n oksidasie en die wins daarvan 'n reduksie is. Suurstof-, waterstof- of elektronoordrag veroorsaak dus alle redoksreaksies.

Sommige atome kan ŉ aantal verskillende ione hê wat as gevolg van verskillende oksidasietoestande tot stand kom. Voorbeelde hiervan is die ione Fe en Fe ,asook die ione Ti, Ti en Ti, wat ontstaan as gevolg van die metale se oksidasie of reduksie. Fe stel die gereduseerde en Fe die geoksideerde toestande voor. 

Die redokspotensiaal word gebruik am 'n oksidasie- of reduksiemiddel se sterkte te meet en dit word bepaal deur die elektrochemiese potensiaal (redokspotensiaal) van 'n bepaalde reaksie te meet en dan te vergelyk met die halfreaksie H - 2H + 2 elektrone. 

Die reaksie se redokspotensiaal (standaardpotensiaal) in standaardomstandighede (temperatuur 298 K, druk 10 N/m en konsentrasie 1 mol) is 0,000 V. 'n Groot aantal reaksies se standaardpotensiaal is reeds gemeet en dit word gebruik om te toon of 'n reaksie 'n oksidasie of reduksie is en watter stof die sterkste oksideermiddel is. Oksidasiereaksies se standaardpotensiale is altyd positief, terwyl reduksiepotensiale negatief is. Broom het 'n E˚ (redokspotensiaal) van + 1,09 V. In vergelyking met yster is broom 'n oksideermiddel, maar dit is 'n reduseermiddel in vergelyking met chloor, wat ŉ E˚ van 1,36 V het.

Dis nie altyd eenvoudig 'n vergelyking van 'n redoksreaksie te balanseer nie. 'n Voorbeeld is die reaksie van permanganaat met nitriet in waterige oplossing.

Die reaksie kan altyd in twee halfreaksies opgedeel word, als mens eers die oksidasietoestande bepaal.
Die oksidasietoestand van die mangaanatoom verander van +7 na +2 en dit vereis 5 elektrone:

Die oksidasietoestand van die stikstofatome verander van +3 na +5 en dit lewer twee elektrone. 

Die mangaanspesie is egter nie die Mn-ion nie, maar die permanganaation MnO en om die suurstofatome wat dit bevat te balanseer, moet ons daarom watermolekule toevoeg:

Nou het ons waterstofatome aan die regterkant ingevoer en dit vereis H-ione aan die linkerkant om hierdie element te balanseer

Ook die stikstofspesies is oksokomplekse en dit verei: 'n waterbalans

Die twee gebalanseerde halfreaksies is:

Hulle kan net dan gekombineer word as hulle dieselfde aantalle elektrone betref. Dit kan bereik word deur die eerste vergelyking met 2 en die tweede met 5 te vermenigvuldig.

Nou kan ons kombineer en die elektrone skrap

Dit kan vereenvoudig word tot:




</doc>
<doc id="106065" url="https://af.wikipedia.org/wiki?curid=106065" title="Gereformeerde kerk Warmbad">
Gereformeerde kerk Warmbad

Die Gereformeerde kerk Warmbad is ’n gemeente in die GKSA se Klassis Waterberg met sy middelpunt op die dorp Bela-Bela, wat eers as Warmbad bekendgestaan het. In 2015 het die gemeente 188 belydende en 45 dooplidmate gehad, vergeleke met onderskeidelik 265 en 220 in 1960.

Het Bad, later Warmbad genoem, was eers ’n wyk van die Gereformeerde kerk Waterberg, wat in 1859 gestig is maar so ’n groot gebied beslaan het dat Nylstroom (Modimolle) eers baie jare later as die gemeente se middelpunt aangewys is. In 1943 het die ou moedergemeente se kerkraad besluit om ’n gebou op Warmbad op te rig waarin eredienste gehou kon word. Bouwerk het in April 1945 begin en so verrys ’n geboutjie van rooi bakstene met ’n grasdak wat eindelik net oor die £713 gekos het. Ds. H.J. Venter van die moedergemeente het die hoeksteen gelê en op 28 Julie 1945 is die kerkie in gebruik geneem. 
Op 6 Februarie 1954 het die wyke op en om Warmbad van Waterberg afgestig en ontvang Warmbad die kerkie as bruidskat.

In September 1962 het die gemeente besluit om ’n groter, meerdoelige gebou op te rig. Smit en Viljoen is as argitekte aangestel en Kense en Clasquin as bouaannemers. Die hoeksteen is op 28 April 1964 gelê en in Augustus van die volgende jaar is die gebou in gebruik geneem. W. Groothof het die Kanselbybel geskenk.

Hierdie kruiskerk se ontwerp bestaan uit vier A-vorm-fasades in elke windrigting en ’n losstaande toring. Aan die begin was daar nie ’n orrel nie, want dié is eers ’n jaar later agter in die kerk ingebou. Destyds het die gemeente die ou gebou vir vergaderings gebruik, maar talle pogings om dit tot nasionale gedenkwaardigheid te laat verklaar, het misluk. Eindelik is dit toe verkoop en omstreeks 2010 is dit as ’n woonhuis gebruik.




</doc>
<doc id="106066" url="https://af.wikipedia.org/wiki?curid=106066" title="Gereformeerde kerk Westonaria">
Gereformeerde kerk Westonaria

Die Gereformeerde kerk Westonaria was ’n gemeente van die GKSA op die Wes-Randse dorp Westonaria, maar nadat daar in 2011 net 19 en geen dooplidmate nie oorgebly het, het die gemeente laat in daardie jaar ontbind. In 1997 was daar nog 122 belydende en 54 dooplidmate.

Die uitbreiding van die goudmyne het in die sestigerjare groot ontwikkeling aan die Wes-Rand meegebring. Die Gereformeerde kerk Randfontein se suidelike wyke op en om Westonaria het dan ook op 27 Mei 1961 as die Gereformeerde kerk Westonaria afgestig. Binne twee jaar het die gemeente begin beplan aan sy eie kerkgebou. ’n Erf is verkry, maar weens die insinkings weens die uitpomp van water in die ondergrondse tonnels deur die myne het die kerkraad eers die plan om te bou laat staan tot veilige grond vir die kerkgebou gevind kon word. Hiervoor moes grondtoetse uitgevoer word. 

So kon die gemeente eers 11 jaar ná sy stigting ’n kerkgebou oprig. A-raam-staalbalke vorm die raamwerk daarvan. Die gebou het ’n teëldak wat aan weerskante tot amper op die grond strek. Ligblou venters vorm die boonste deel van die fasade. ’n Kleiner dak in die styl van die hoofdak is by die voordeur opgerig. Die toring is ’n staalstruktuur bo die ingang.

Die onthulling van die hoeksteen, deur ds. P.J. Steyn, sowel as die ingebruikneming van die gebou het op 19 Augustus 1972 plaasgevind. Ná amper 30 jaar is die blou glasventers met steen vervang omdat vandale gereeld die vensters stukkend gegooi het. Die vooraansig is toe met sierstene toegebou. Weens strukturele skade is die staaltoring ná 30 jaar verwyder.

Nadat die gemeente ontbind het, is die gebou verkoop en word dit tans (2016) as woonhuis benut. 





</doc>
<doc id="106068" url="https://af.wikipedia.org/wiki?curid=106068" title="Permanganaat">
Permanganaat

'n Permanganaat is 'n sout wat die komplekse ioon MnO as anioon bevat. Die anioon het die vorm van 'n tetraëder en die sentrale mangaanatoom het sy hoogste oksidasietoestand: 7+.

Die bekendste permanganaat is kaliumpermanganaat, 'n perse vastestof wat 'n sterk oksidant is en goed in water oplos. 

In alkaliese oplossings voer die reduksie van permanganaat tot mangaandiokside (met oksidasietoestand 4+) volgens die halfreaksie

formula_1

In suur oplossings voer dit tot die Mn-ioon

formula_2
Oplossings van permanganaat word gebruik om die vel te ontsmet van plantaardige gifstowwe, maar is 'n kwaai hartgifstof

Permanganaatoplossings word ook gebruik as etselektroliete om kunsstowwe 'n rowwe oppervlak te gee. Dit verbeter die hegting van 'n metaallaag wat daarop aangebring word.



</doc>
<doc id="106070" url="https://af.wikipedia.org/wiki?curid=106070" title="Lys van anione">
Lys van anione


</doc>
<doc id="106071" url="https://af.wikipedia.org/wiki?curid=106071" title="Tetrachlorosinkaat">
Tetrachlorosinkaat

'n Tetrachlorosinkaat is 'n sout wat die komplekse anioon ZnCl bevat.

Die anioon het die vorm van 'n tetraëder en die oksidasietoestand van die sentrale atoom is 2+.

'n Sout soos kaliumtetrachlorosinkaat kan eenvoudig gevorm word deur die indamp van 'n oplossing wat KCl en ZnCl in 'n molêre verhouding 2:1 bevat. 

Egter ook sterk oplossings van ZnCl bevat hierdie ioon. Die trihidraat ZnCl.3HO is benede 8C 'n vastestof wat bestaan uit die Zn(HO)-katioon en die tetrachlorosinkaat-anioon. By kamertemperatuur is dit 'n vloeistof, maar dit bestaan nog uit dieselfde ione en is daarmee 'n ioniese vloeistof. Die vastestof kan geskryf word as ZnZnCl.6HO en is isostruktureel met MgZnCl.6HO.



</doc>
<doc id="106072" url="https://af.wikipedia.org/wiki?curid=106072" title="Michael J. Fox">
Michael J. Fox

Michael J. Fox (1961-) is 'n Kanadese akteur. Hy is veral bekend vir die rol van Alex P. Keaton in "Family Ties" en as Marty McFly in die "Back to the Future"-trilogie. Hy speel ook Mike Flaherty in die TV-reeks "Spin City".

Fox gebruik 'n 'J' as die tweede voorletter van sy naam ter eerbetoning aan die akteur Michael J. Pollard. Hy het besluit om nie die 'A' in sy eie geboortenaam te gebruik nie, omdat dit te arrogant sou lyk ("a fox").

Hy is in 1990 met Parkinson se siekte gediagnoseer, maar het die nuus eers in 1998 bekend gemaak. Namate die siekte erger geraak het, moes hy sy loopbaan as akteur in 2000 vaarwel geroep.



</doc>
<doc id="106074" url="https://af.wikipedia.org/wiki?curid=106074" title="Sanjay Leela Bhansali">
Sanjay Leela Bhansali

Sanjay Leela Bhansali is 'n bekende draaiboekskrywer, regisseur en vervaardiger van die Hindi-filmbedryf. Hy het vir homself die middelnaam "Leela" ter ere van sy moeder, Leela Bhansali, gegee. Hy is 'n alumnus van die Film- en Televisie-instituut van Indië.


</doc>
<doc id="106075" url="https://af.wikipedia.org/wiki?curid=106075" title="Alice se avonture in Wonderland">
Alice se avonture in Wonderland

Alice se avonture in Wonderland is 'n kinderboek oor 'n meisie met die naam Alice en die vreemde avonture wat sy beleef. Die boek is deur die Oxford wiskundige Charles Lutwidge Dodgson (onder die skuilnaam Lewis Carroll) geskryf en deur John Tenniel geïllustreer. Die titel word gewoonlik na Alice in Wonderland verkort. Dit is aanvanklik op 26 November 1865 deur Macmillan & Kie. Bpk. in Londen gepubliseer. Sedertdien is dit in verskeie tale (waaronder Afrikaans) vertaal en ook vir ander media (soos TV-reekse en rolprente) verwerk.

Die storie is aanvanklik aan drie klein dogtertjies op 'n uitstappie vertel. Een van hulle was Alice Liddell. Alice het Dodgson gevra om die storie neer te pen. Dodgson het die taak aanvaar en die boek oor 'n tydperk van twee jaar onder die pennaam, Lewis Carroll, geskryf.

Die storie is aanvanklik "Alice se Avonture Onder die Grond" genoem. Toe Dodgson die storie vir publikasie voorberei, het hy meer gebeure bygevoeg, nuwe karakters ingebring en die tittel na "Alice se avonture in Wonderland" hernoem.

Die storie was so gewild, dat Dodgson 'n opvolg, genaamd "Alice deur die Spieël" ("Through the Looking-Glass"), geskryf het. Beide hierdie boeke is in Afrikaans beskikbaar.

Die verhaal begin met Alice wat saam met haar suster op die oewer van 'n rivier sit. Skielik hardloop 'n wit hasie (konyn) verby. Alice hardloop agterna en kom op die haas se gat af, waarna sy daarin val. Sy ontmoet talle karakters onder die grond en beleef ongelooflike avonture daar. Sy word groter of kleiner deur verskillende dinge, soos koeke en sampioene, te eet. Elke ding het 'n etiket "Eet my" of "Drink my". Hierdie konsep is aangeneem deur rekenaarprogrammeerders wat dikwels instruksies in 'n lêer met dier naam "readme.txt" skryf.

Aan die einde gaan sy 'n pragtige tuin binne. Die Jack van Harte word vir die steel van 'n paar terte aangekla. Hierdie episode was 'n parodie van die Engelse rym "The Queen of Hearts, she made some tarts ...". 'n Verhoor word gehou, maar Alice dink dis belaglik. Almal neem egter aanstoot toe sy dit sê. Toe Alice wakker skrik, is sy weer terug waar sy begin het, op die rivier se oewer met haar suster.

Van die karakters wat Alice teëkom sluit in: die Cheshirekat, Die Hertogin, Die koning en koningin van Harte, die Wit Konyn, die Hoedemaker en die Paashaas, die Kammaskilpad en die Griffioen.




</doc>
<doc id="106078" url="https://af.wikipedia.org/wiki?curid=106078" title="Galisië">
Galisië

Galisië (Galicies: "Galicia", "Galiza"; Spaans: "Galicia"), is een van die outonome gemeenskappe van Spanje.



</doc>
<doc id="106080" url="https://af.wikipedia.org/wiki?curid=106080" title="Gereformeerde kerk Bloemhof">
Gereformeerde kerk Bloemhof

Die Gereformeerde kerk Bloemhof is ’n gemeente van die GKSA op die dorp Bloemhof in Noordwes. 

Dit is die negende oudste van die 30 gemeentes in die Klassis Noordwes. In 2015 het die gemeente 66 belydende en 19 dooplidmate gehad, vergeleke met 48 en 23 in 1997. Destyds was Bloemhof in kombinasie (deel ’n predikant) met Schweizer-Reneke, maar sedert 2009 bedien dr. H.F. van Wyk die gemeente in kombinasie met Christiana. 

In die 1920's het die destydse Gereformeerde kerk Bloemhof (waarvan die beskikbare bronne nie die stigtingsdatum aangee nie) uit delwers bestaan. ’n Sinkgeboutjie is as kerk gebruik. In 1928 het die delwers weggetrek en die kerkgebou het in onbruik geraak. Die gemeente het toe (weer word die datum nie verstrek nie) ’n wyk van Wolmaransstad geword.

Op 13 Julie 1950 is die Gereformeerde kerk Bloemhof toe opnuut gestig toe die wyke hier van Wolmaransstad afgestig het met 44 belydende lidmate. Van toe tot in 1961 is gebruik gemaak van die kerkgebou van die Nederduitsch Hervormde gemeente. In daardie jaar het die lidmate hul eie kerk in gebruik geneem. Hierdie gebou is ontwerp deur ’n lidmaat, ene J.L. Pretorius. Die boumeester was K.G.E. von Moltke. Ds. Jansen van Vuuren du Plessis het die hoeksteen op 15 April 1961 gelê en in Junie daardie jaar is dit in gebruik geneem.





</doc>
<doc id="106081" url="https://af.wikipedia.org/wiki?curid=106081" title="Gereformeerde kerk Carolina">
Gereformeerde kerk Carolina

Die Gereformeerde kerk Carolina is die vyfde oudste van gemeente in die GKSA se Klassis Lydenburg. Dit sluit buiten die hoofdorp, Carolina, ook onder meer Breyten, Chrissiesmeer en Badplaas in.

Met 37 belydende en sewe dooplidmate in 2015 was dit toe die vierde kleinste van die 16 gemeentes in die Klassis. Dis ’n redelike skerp afname sedert 1997 toe hier 84 belydende en 29 dooplidmate was. Danksy ’n kombinasie met Hendrina word Carolina bedien deur ds. Riaan Jansen van Vuuren, wat sedert 2009 die twee gemeentes saam bearbei.

In die jare ná die Tweede Vryheidsoorlog (1899–1902) het talle families in die distrik Carolina, onder andere Vermaak, Van Wyk, Van Vuuren, Joubert, Davel en Du Plooy, besware gehad teen hul kerk, die NH of G Kerk, se leer, tug en diens. Sommige het hul gemeenskap met die Verenigde Kerk opgesê nadat hul pogings tot versoening misluk het. Nadat hulle ’n tyd lank tot geen kerk behoort het nie, het die beswaardes bymekaargekom en besluit om ds. S.J. du Toit te vra om die Woord en Sakrament aan hulle te bedien aangesien hy toe juis in Transvaal was. 

Op 16 Januarie 1907 het al die beswaardes op die plaas Witbank van nog ’n beswaarde, G.J.R. Nel sr., byeengekom. Onder ds. Du Toit se voorsitterskap het die vergadering drie moontlike oplossings oorweeg:
Die vergadering het eenparig besluit om ’n Gereformeerde kerk onder die Kruis te stig. Destyds was daar reeds drie sulke gemeente, naamlik Strydenburg, Clanwilliam en Ceres. Omdat die gemeente nie ’n kerkgebou gehad het nie, het hulle besluit om voorlopig die waenhuis op die plaas Witbank as vergaderplek te gebruik.

In 1908 het die sogenaamde "Scout"-kerk (sien Nederduitse Gereformeerde Kerk van Transvaal vir 'n verduideliking van dié kerkgenootskap se ontstaan) op Breyten vir dié Kruisgemeente beskikbaar geraak. Hulle het dit toe teen £600 aangekoop. Die gemeente het dikwels in dié gebou byeengekom terwyl dienste waargeneem is deur Gereformeerde predikante. 

In Januarie 1914 is ’n algemene vergadering van die drie Kruisgemeentes in Kaapland, twee in die Vrystaat en drie in Transvaal gehou en eenparig besluit om na die Gereformeerde Kerk oor te gaan. So het die Gereformeerde kerk Breyten/Carolina in 1914 tot stand gekom. In 1921 het die gemeente sy kerkgebou op Breyten aan die Wesleyaanse kerk verkoop en toe het die gemeente se naam net Carolina geword.

Ds. H.J.R. du Plessis het hoeksteen van die gemeente se nuwe kerkgebou op Carolina op 29 April 1922 gelê. Die gebou is in September daardie jaar in gebruik geneem tydens ’n plegtigheid waar ds. C.W.M. du Toit, S.J. du Toit se seun, as prediker opgetree het. Nadat die twee kerk op Carolina opgerig is, is die oue as kerksaal ingerig, ’n doel waaraan dit vandag nog voldoen.

Tydens die bedieningstyd van ds. E.J. Smit (van 1969 tot 1972) is die nuwe en huidige kerkgebou opgerig. Dit is in gebruik geneem op 11 November 1972 en bied sitplek aan 350 kerkgangers. Ten einde die boukoste laag te hou (R30 000), het lidmate self met die bouwerk gehelp. ’n Kenmerk van dié tipiese kappiekerk is die baie hout uit die omgewing wat aan die binnekant gebruik is.





</doc>
<doc id="106082" url="https://af.wikipedia.org/wiki?curid=106082" title="Gereformeerde kerk Chinhoyi">
Gereformeerde kerk Chinhoyi

Die Gereformeerde kerk Chinhoyi (voorheen Sinoia) is die laaste Afrikaanse gemeente van die GKSA buite Suid-Afrika of Namibië nadat die volgende kerke almal ontbind het: Skeurvallei (Kenia, 1950–1963), Goedgegun (Swaziland, 1926–1964), Stegi (Swaziland, 1926–1965), Eldoret (Kenia, 1909–1966), Nkana/Koperstreek (Zambië, 1949–1969), Ghanzi (Botswana, 1948–1973), Lusaka (Zambië, 1919–1980), Bulawayo (Zimbabwe, 1952–1981), Fort Victoria-Nuanetsi (Zimbabwe, 1972–1981), Gwelo-Gatooma (Zimbabwe, 1972–1981), Harare (Zimbabwe, 1914–1984), Humpata (Angola, 1881–1928) en Que (Angola, 1906–1928). Al beslaan Chinhoyi ’n groot deel van Zimbabwe, was hier in 2015 net 14 belydende en vyf dooplidmate, vergeleke met 40 en 17 in 1997. Einde 2016 was die syfers onderskeidelik 14 en ses.

Die Gereformeerde kerk Chinhoyi is in 1972 gestig in ’n tyd toe Gereformeerdes blykbaar hoopvol oor hul toekoms in die destydse Rhodesië was, want Fort Victoria-Nuanetsi en Gwelo-Gatooma het in dieselfde jaar tot stand gekom. Die kerkgebou op Chinhoyi staan op ’n groot erf aan die kant van dié dorp in die noordweste van Zimbabwe. Dit is in 1975 opgerig. Dr. I.L. Bekker, destyds die predikant, het die hoeksteen op 30 Augustus 1975 gelê. Die kerkgebou is doelmatig ontwerp en het ’n moederskamer, konsistorie en kombuis. Die gemaklike, gestoffeerde opwipstoele in die kerk kom uit ’n voormalige bioskoop. Langs die kerk is ’n afdak waar lidmate gesellig kan verkeer. Die kerktoring is aan die oostekant van die kerkgebou.

Die orrel is oorspronklik deur die Gereformeerde kerk Eldoret in Kenia gebruik. Daarna is dit die Gereformeerde kerk Salisbury gebring en mettertyd het dit ’n staanplek in Chinhoyi gekry. Al het net ’n handjie vol lidmate oorgebly, word die kerk steeds gebruik wanneer ’n besoekende predikant hier ’n erediens kom hou.




</doc>
<doc id="106083" url="https://af.wikipedia.org/wiki?curid=106083" title="Perchloraat">
Perchloraat

'n Perchloraat is 'n sout wat die komplekse anioon ClO bevat. Dit is die suurres van perchloorsuur HClO.

Die oksidasietoestand van die sentrale atoom (Cl) is 7+ en dis die hoogste wat moontlik is vir hierdie element. Die vorm van die anioon is tetraëdries.

Perchlorate is baie goed oplosbaar in water en word dikwels gebruik om katione in oplossing te bring. Perchlorate is ook baie sterk oksiderend. Saam met 'n goeie reduserende katioon, soos ammonium, kan dit aan die sout plofbare eienskappe verleen.

Die standaardreduksiepotensiale van die ioon is hoog:

Hoewel die ioon termodinamies vermag om water te splyt en suurstof te vervaardig, is dit kineties nie moontlik nie. Daar is nogtans ander reduksiemiddels soos titanium(III) in 'n HEDTA-kompleks wat 'n redoksreaksie sal veroorsaak.

Die grond van die planeet Mars bevat baie perchlorate: tussen 0,5 en 1%. Dit kan 'n landing op hierdie planeet bemoeilik, maar ook 'n bron van noodsaaklike suurstof wees.



</doc>
<doc id="106084" url="https://af.wikipedia.org/wiki?curid=106084" title="Gereformeerde kerk Christiana">
Gereformeerde kerk Christiana

Die Gereformeerde kerk Christiana is die derde oudste van die 30 gemeentes in die GKSA se Klassis Noordwes. Met 35 belydende en 12 dooplidmate in 2015 was dit toe ook die derde kleinste. Buiten die hoofdorp Christiana, sluit die gemeentegrense ook Hertzogville in.

Christiana is op 5 Junie 1903 gestig met Schweizer-Reneke as wyk van die nuwe gemeente. Omdat die lidmate meestal uit rondtrekkende delwers bestaan het en Schweizer-Reneke ’n stabieler lidmaattal en ook ’n eie kerkgebou gehad het, het die gemeente Christiana in 1907 ontbind en ’n wyk van die Gereformeerde kerk Schweizer-Reneke geword, wat in daardie jaar gestig is. 

Op 19 April 1913 is die gemeente Christiana egter opnuut gestig, dié keer met Bloemhof as ’n wyk daarvan en waar die Gereformeerde kerk Bloemhof ook twee maal gestig is: eers in die 1920's, maar nadat die delwers in 1928 weggetrek het, het dit ontbind en is dit eers weer in 1950 gestig. Op ’n gemeentevergadering op 19 April 1914 is berig £150 was beskikbaar vir kerkbou. Dié kerkie, wat later as die sinkkerk sou bekendstaan, is vroeg in 1915 voltooi op grond was destyds as Kroongrond bekendgestaan het en wat die staat aan kerke geskenk het. Daar was plek vir sowat 100 kerkgangers in dié kerkie.

In 1961 was die ou geboutjie so vervalle dat die kerkraad besluit het om ’n nuwe te bou, aangesien dit te veel sou kos om die oue te herstel. In "Die Kerkblad" (die GKSA se orgaan) van September 1961 is vermeld dat die gemeente al ’n mooi bedraggie ingesamel het vir kerkbou, maar is ’n beroep gedoen op vorige lidmate om geld te skenk omdat Christiana se lidmate meestal armes of ouer mense was. Ook was hulle getalle maar min: In 1960 was hier 79 belydende en 48 dooplidmate. Christiana het ook versoeke om geldelike hulp aan talle kerkrade gerig. Die reaksie was goed en so kon die gebou sonder skuld opgerig word.

Destyds het die dorpsraad besluit die Kroongrond kon vir ander grond op die dorp geruil word. Die Gereformeerdes het ook hul erf geruil en so kon die kerkbouery begin op die nuwe standplaas, op die hoek van Eeufees- en Robynstraat. Die gebou is opgerig onder leiding van ’n lidmaat, ene Stronkhorst. Hy was ’n bouer en het ook ’n steenmakery besit. Hierdie kerk is in 1962 voltooi.

In 2003 is ’n gedenkteken voor die kerk opgerig wat die honderdjarige bestaan van die Gereformeerde kerk Christiana gedenk. Sedert 2009 word Christiana in kombinasie met Bloemhof deur dr. Hennie van Wyk bedien. Hy woon op Bloemhof, maar neem Sondagoggende halfnege die erediens op Bloemhof waar en halfelf op Christiana.





</doc>
<doc id="106085" url="https://af.wikipedia.org/wiki?curid=106085" title="San Cristóbal de La Laguna">
San Cristóbal de La Laguna

San Cristóbal de La Laguna is 'n stad geleë op die eiland Tenerife (Kanariese Eilande). Die stad het in 2009 'n bevolking van 150 661 gehad. Die ou stad is in 1999 deur Unesco as 'n wêrelderfenisgebied gelys. Dit is die tweede grootste stad van die eiland Tenerife, na die stad van Santa Cruz de Tenerife, waarmee dit 'n metropolitaanse gebied vorm. Dit is ook die derde grootste stad van die Kanariese Eilande, ná Santa Cruz de Tenerife en Las Palmas de Gran Canaria.

In tye van die inheemse Guanchen was dit 'n plek van 'n groot poel wat heilig vir die inheemse bevolking was.

Die stad is in 1496 deur Alonso Fernández de Lugo gestig en was die voormalige hoofstad van die Kanariese argipel tussen die sewentiende en agtiende eeu, totdat die hoofstad verskuif is na die naburige stad Santa Cruz de Tenerife.

Die stad se koloniale styl was die presedent vir groot Latyns-Amerikaanse stede soos Lima, Havana, Cartagena en San Juan. Die stad huisves die Universidad de La Laguna, die oudste universiteit van die Kanariese Eilande. Die stad is ook die hoofkwartier van die Bisdom van San Cristóbal de La Laguna (ook genoem "Bisdom van Tenerife"), die plaaslike Rooms-Katolieke bisdom wat nie net die eiland Tenerife maar ook die provinsie Santa Cruz de Tenerife (La Palma, La Gomera, El Hierro en Tenerife) omvat. Die hoofkantoor is die Katedraal van San Cristobal de La Laguna.

Die ou stad is in 1999 deur Unesco as 'n wêrelderfenisgebied gelys



</doc>
<doc id="106088" url="https://af.wikipedia.org/wiki?curid=106088" title="Formiaat">
Formiaat

'n Formiaat (van Latyn: formica "mier") is 'n sout wat die organiese anioon HCOO of 'n ester wat die HCOO-group bevat. Die anioon is die suurres van mieresuur.

Formiate is goed oplosbaar is waterige oplossing en die oplossing het basiese eienskappe deur die suur-basisewewig:

formula_1

Formiate van koper speel 'n rol by die korrosie van koper en brons en vorm 'n deel van die patina van die Vryheidstandbeeld in New York. Die neutrale formiate is vry oplosbaar, maar nie die basiese formiaathidroksied-verbindings soos Cu(HCOO)OH nie. Besoedeling van die lug met formaldehied en mieresuur is in 'n museum nie 'n seldsaamheid nie.



</doc>
<doc id="106090" url="https://af.wikipedia.org/wiki?curid=106090" title="Gereformeerde kerk Clanwilliam">
Gereformeerde kerk Clanwilliam

Die Gereformeerde kerk Clanwilliam is die oudste gemeente van die GKSA in die provinsie Wes-Kaap, waar alle Gereformeerde kerke saamgegroepeer is in die Klassis Boland. 

Benewens die hoofdorp, Clanwilliam, waar die kerk staan, sluit die gemeentegrense ook onder meer die dorpe Citrusdal, Eendekuil, Elandsbaai, Klawer Lambertsbaai, Moorreesburg, Lutzville, Redelinghuys, Strandfontein, Vanrhynsdorp en Vredendal in die Wes-Kaap in, en onder meer Calvinia, Garies, Nieuwoudtville en Springbok in die Noord-Kaap. Ten spyte van dié reusegebied het die gemeente in 2015 76 belydende en sewe dooplidmate gehad, vergeleke met onderskeidelik 38 en 32 in 1960 en 54 en 28 in 1997.

Clanwilliam se Gereformeerde kerk is een van die agt Gereformeerde Kerke onder die Kruis wat tussen 1897 en 1911 tot gekom het en wat almal deur ds. Stephanus Jacobus du Toit as konsulent bedien is, solank omstandighede dit vir hom moontlik gemaak het. Al die lidmate wat destyds hul weg gevind het tot in die Kruiskerke het vroeër tot die Nederduitse Gereformeerde Kerk behoort en almal het dié kerkverband om godsdienstige redes verlaat. Die eerste Kruiskerk was die gemeente Strydenburg, wat op 11 Junie 1897 gestig is.

By die totstandkoming van dié gemeente het dit geblyk dat dit 'n groep beswaardes was, maar in die ander gevalle was dit meer enkelinge sodat daarmee weer ander moeilikhede gepaard gegaan het. Op die "Samekoms van Gelowiges" in die Paarl het ene W.L. du Plessis nog daarop aangedring om in die Kerk te bly en te getuig teen die misstande, maar vanaf Augustus 1900 het hy nie meer vrymoedigheid gehad om dit te doen nie. Dit blyk dat hy intussen sterk gekant geraak het teen die Kaapse rebelle, wat in die Engelse Oorlog met die Republieke gesimpatiseer het en ook vir daardie saak geveg het. Weens die houding wat baie predikante van die Kaapse Kerk teenoor die oorlog ingeneem het, kon hy geen vrede meer in die Kerk vind nie omdat volgens sy opvatting die predikante die "rebellie" bevorder. In April 1900 het hy en sy broer Philip besluit dat hulle volgens Gods Woord nie meer langer in die Kerk mag bly nie, anders sou hulle gemeenskap hê aan die sonde van daardie Kerk, maar dat hulle tog sou wag tot die volgende jaar, 1901, en dan sou handel. 

Hulle probleem was egter dat hulle te min was om 'n selfstandige gemeente te stig. Die moeilikheid is in 'n mate verminder toe W.L. du Plessis ontdek het dat sy broers, wat op Ceres gewoon het, met hom saamgestem het en ook bereid was om uit die Kerk te tree. Verder was daar nog 'n sekere H. Louw wat ook beswaard was, wat reeds vroeër die Kerk bedank het maar wie se bedanking nie deur die kerkraad aanvaar is nie. 

Vanuit Strydenburg is ook aanmoediging ontvang om 'n Kerk onder die Kruis te stig, met die gevolg dat in September 1902 briewe van Hermanus Louw, Wynand du Plessis en Philip du Plessis voor die Kerkraad van Clanwilliam gedien het, waarin hulle met hulle eggenotes en kinders die NG Kerk verlaat en by die Gemeente onder die Kruis op Strydenburg aansluit. Die kerkraad wou die bedankings nie aanvaar nie, maar hulle het by hulle voornemens gebly, en gevolglik was die bedankings finaal. 'n Jaar later het nog 'n aantal gesinne die Kerk verlaat en by Strydenburg aangesluit. 

In Ceres het ook in Oktober 1902 'n aantal gesinne bedank en by Strydenburg aangesluit. Hiermee was die afskeidings op Clanwilliam en Ceres 'n voldonge feit. Ná ernstige oorweging van die toestand is egter besluit om nie by Strydenburg aan te sluit nie maar om die groep beswaardes van Clanwilliam en Ceres as 'n aparte Kerk onder die Kruis te stig. Dit het ook op 6 Julie 1903 gebeur, maar 'n jaar later is die gemeente in twee verdeel, sodat daar op Clanwilliam en Ceres elk 'n gemeente tot stand gekom het. Uit die "godsdiensverslae" wat sowel die NG gemeente van Ceres as dié van Clanwilliam aan die Ring van Tulbagh gestuur het, blyk dat al die bedankings te wyte was aan die oorlogsomstandighede. Ook hierdie gemeentes het ds. Du Toit as konsulent bedien.

Hoewel die Gereformeerde Kerk se Algemene Vergadering van die Kaapkolonie die eerste te doen gekry het met die Gereformeerde Kerk onder die Kruis, was dit tog die laaste wat aandag geskenk het aan die opneming van dié gemeentes na die Sinodebesluit van 1913. Op 7 Maart 1914 het die Vergadering op Molteno byeengekom, en hier was verteenwoordigers aanwesig van die drie Kaaplandse gemeentes onder die Kruis, naamlik Strydenburg, Ceres en Clanwilliam. 

Volgens die notule het hierdie saak soos volg verloop: Die aansoeke van genoemde drie gemeentes om opgeneem te word in die kerkverband van die Gereformeerde Kerk in SA is ontvang. Die sewe artikels van die Kerkordening is gelees en bespreek (art. 17). Daarna het die Vergadering in komitee gegaan en die aansoeke bespreek en daaroor soos volg besluit: Die Algemene Vergadering besluit om die versoek van die Gereformeerde gemeentes onder die Kruis op Strydenburg, Ceres en Clanwilliam toe te staan en hulle op te neem in die kerkverband van die Gereformeerde Gemeentes in SA soos deur hulle gevra. Wat die gestelde voorwaarde betref, daarin bewillig die Algemene Vergadering sodat die bedoelde sewe artikels in die oorkondes van die gemeentes opgeneem kon word as 'n nadere verklaring van die dinge uit die Heilige Skrif waarop die gemeentes kragtens hulle geskiedenis die nadruk wens te lê. Voorts verstaan die Algemene Vergadering die toetreding van die gemeentes tot die kerkverband so dat die gemeentes alle verpligtinge wat uit die Kerkverband voortvloei sal nakom, net soos die ander gemeentes. 

Daarna het die Vergadering weer in die openbaar voortgegaan en het die broeders afgevaardigdes van die Gemeentes onder die Kruis weer in die vergadering verskyn, en nadat die besluit aan hulle bekendgemaak is en hulle verklaar het dat hulle daarmee instem, is aan die broeders sitting in die vergadering verleen en deur dr. P.C. Snyman 'n woord van verwelkoming tot hulle gerig.

Die gemeente Ceres het net 12 jaar bestaan, want dit is in 1926 ontbind.

Op ’n vergadering van Clanwilliam se kerkraad op 10 Januarie 1918 is besluit om ’n kerkboufonds te stig en £6 is dadelik daarin gestort. Twee erwe is gekoop teen £15 stuk en op 21 Januarie 1922 het die boukommissie berig dat, as die lidmate self bou, ’n gebou van 30 x 60 voet sowat £400 sou kos. Die kerkgebou is met gedresseerde klip gebou en die klippe op die terrein gebreek en gekap. Die konsulent, ds. J.G.H. van der Walt, het die hoeksteen in 1923 gelê.

Later in daardie jaar het oudl. Du Plessis aan die kerkraad gerapporteer dat die gebou onder dak is en dat £731.10.5 reeds uitbetaal is. Die bouery het daarna stilgestaan omdat die boufonds uitgeput was. Die gemeente het toe besluit om £50 te leen om die afrondingswerk te doen. So het die gemeente by voltooiing sowat £800 gekos, maar die kerkraad het nog £450 geskuld. Die jongste seun van oudl. P.G. du Plessis was gelukkig ’n vermoënde man en kon ’n rentevrye lening aan die kerkraad toestaan. Die geld is in paaiemente terugbetaal met die laaste een in 1936.





</doc>
<doc id="106091" url="https://af.wikipedia.org/wiki?curid=106091" title="Gereformeerde kerk Cradock/Somerset-Oos">
Gereformeerde kerk Cradock/Somerset-Oos

Die Gereformeerde kerk Cradock/Somerset-Oos is die vyfde oudste gemeente in die GKSA se Klassis Karoo-Kei. In 2015 het Cradock/Somerset-Oos net 20 belydende en twee dooplidmate gehad en was dit ook die kleinste van die 12 gemeentes in die Klassis. Buiten die twee hoofdorpe, Cradock en Somerset-Oos, sluit die gemeentegrense ook onder meer die dorpe Adelaide, Bedford en Cookhouse in.

Gereformeerde lidmate van Cradock is tot 1898 as verspreidwonendes van die Gereformeerde kerk Middelburg, Kaap, beskou, maar in daardie jaar het hulle ’n wyk met ’n eie ouderling geword. Vroeg in die 1960's het Cradock sy eie Gereformeerde kerk gekry al het die wyk Cradock, toe nog deel van Middelburg, in 1960 net 18 doop- en 25 belydende lidmate gehad. Die kerkgebou is veral opgerig met die oog daarop dat die Kerk hier moes omsien na die klompie Gereformeerde seuns aan die Hoër Landbouskool Marlow.

Prof. S.J. van der Walt het die kerkgebou se hoeksteen op 21 November 1964 gelê. Die argitek was ene P.A. Gouws en die bouaannemers B.F. Lutz en W. Smith. Die koste van die kerkgebou, met meublement ingesluit, het R10 644 beloop. 

In 1972 (volgens die bron, maar dit moet waarskynlik 1962 wees) het Middelburg tydelike reëlings met Steynsburg getref om Cradock se bediening oor te neem, maar Cradock is net as wyk van Steynsburg bedien tot dit op 24 November 1964 ’n selfstandige gemeente geword het. 

Die aftrede van ds. D.H.P. Wijnbeek in 2012 was nie net ’n groot terugslag vir Steynsburg wat sedertdien vakant is nie, maar ook vir Cradock/Somerset-Oos, want hy het Cradock elke Sondag bedien en Somerset-Oos elke tweede Sondag. Hy was ook verantwoordelik vir die Gereformeerde kerk Molteno.




</doc>
<doc id="106094" url="https://af.wikipedia.org/wiki?curid=106094" title="Gereformeerde kerk Kriel">
Gereformeerde kerk Kriel

Die Gereformeerde kerk Kriel is die tweede jongste van die 10 gemeentes in die Gereformeerde Kerke in Suid-Afrika se Klassis Piet Retief. In 2015 was hier 68 belydende en 14 dooplidmate vir ’n sieletal van 82, vergeleke met die Klassis se gemiddelde van 183,1.

Die Gereformeerde kerk Kriel het op 22 Oktober 1977 van die Gereformeerde kerk Bethal afgestig. Aanvanklik is die eredienste in die Evkom-klubsaal gehou. Die kerkraad moes Sondagoggend eers die drankbottels en blikke gaan uitvee en die stoele regsit voor kerk. Ds. Van Vuuren van Bethal het daar kerk gehou met 'n groot Castle Lager-reklamebord reg agter die preekstoel. Later is eredienste in die Laerskool Onverwacht se skoolsaal gehou, maar in 1982 is dit verskuif na die tweede Afrikaansmediumskool op die dorp Kriel, naamlik Krielpark. In Maart 1986 het die nuwe sy huidige kerkgebou ingewy.




</doc>
<doc id="106095" url="https://af.wikipedia.org/wiki?curid=106095" title="Gereformeerde kerk Paarl">
Gereformeerde kerk Paarl

Die Gereformeerde kerk Paarl is die sewende oudste van die 20 gemeentes in die GKSA se Klassis Boland.

Die gemeente se middelpunt is op die Bolandse dorp Paarl, maar omdat Gereformeerde kerke in dié geweste dun gesaai is, sluit die gemeentegrense ook die dorpe Franschhoek, Hermon, Klapmuts, Malmesbury, Moorreesburg, Piketberg, Porterville, Riebeek-Kasteel, Riebeek-Wes, Saron, Tulbagh en Wellington in. In 1997 was hier 163 belydende en 88 dooplidmate en einde 2015 onderskeidelik 128 en 19. 'n Jaar later het die belydende lidmate met ses afgeneem tot 122, maar die dooplidmate met drie toegeneem tot 22.

Twee wyke van die Gereformeerde kerk Kaapstad het in November 1954 afgestig as die Gereformeerde kerk Worcester-Paarl. Aan die begin is eredienste een maal per maand op ’n Sondagmiddag in die Paarl gehou. Met ’n druiwestalletjie op die Druiwefees van 1954 is reeds begin met die geldinsameling vir ’n eie gebou. Op 23 April 1963 het Paarl en Worcester dan twee afsonderlike gemeentes geword met die Paarl se afstigting. 

In die Paarl het die gemeente ’n erf bekom en het hulle met argitekte onderhandel oor die ontwerp van ’n kerkgebou. Die tender wat die kerkraad aanvaar het, het R26 640 beloop. Die hoeksteen is op 7 Desember 1963 gelê en enkele maande later is dié kerkgebou in gebruik geneem. 




</doc>
<doc id="106097" url="https://af.wikipedia.org/wiki?curid=106097" title="Gereformeerde kerk Worcester">
Gereformeerde kerk Worcester

Die Gereformeerde kerk Worcester is die derde oudste van die gemeentes in die GKSA se Klassis Boland wat die hele provinsie Wes-Kaap en die noordwestelike uithoek van die Noord-Kaap beslaan. In 1997 het Worcester 208 belydende en 84 dooplidmate gehad, maar einde 2015 was dit onderskeidelik 133 en 31.

Die gemeente Worcester is op 28 November 1954 gestig as slegs die derde gemeente in wat later Klassis Boland sou word. In die reusegebied was daar destyds net 107 belydende en 87 dooplidmate, van wie die meeste in die Paarl gewoon het. Aan die begin het dit as Worcester-Paarl bekendgestaan omdat dié twee wyke gesamentlik van die Gereformeerde kerk Kaapstad afgestig het. Die Gereformeerde kerk Paarl het op 23 April 1963 van Worcester afgestig sodat die gemeentegrense nou (2016) buiten die hoofdorp, Worcester, ook Ashton, Barrydale, Bonnievale, Ceres, De Doorns, McGregor, Montagu, Rawsonville, Robertson, Sutherland, Villiersdorp en Wolseley insluit.

Aanvanklik het die lidmate van die samegestelde gemeente op Worcester in die Biesenbachsaal van die Skool vir Blindes eredienste gehou. Later is ’n erf oorkant die saal gekoop sodat dit vir blinde lidmate makliker sou wees om self by die kerk uit te kom. Die argitek Dirk Swart was verantwoordelik vir die bouplan en die bouaannemer was Jan Brand. Die gebou is in ’n A-raam gebou met reusagtige, gelamineerde houtbalke. Aan die noordekant is ’n baie groot venster met ’n uitsig op die Brandwagberge. P.A. Venter het die afwerking aan die banke en preekstoel gedoen. Die gebou bied sitplek aan 400 mense.

André Wattel van Kaapstad het die pyporrel gebou. Weens die grootte van die gemelde venster het die son se hitte die allooi van die orrelpype laat knak. Die pype is vervang en ’n houtafskorting voor die pype geplaas om die hitte af te keer. Die toring is in die Kaap van glasvesel vervaardig volgens die argitek se ontwerp. ’n Sterk wind het dit egter getref drie dae nadat dit opgerig is en ’n stuk daarvan het afgebreek. Dit is later herstel en eindelik verwyder.




</doc>
<doc id="106100" url="https://af.wikipedia.org/wiki?curid=106100" title="Hipochloriet">
Hipochloriet

'n Hipochloriet is 'n sout wat die anioon ClO bevat, wat die suurres van onderchlorigsuur HOCl is.

Die chlooratoom het 'n oksidasietoestand van +1. Hipochloriete is sterk oksidante.

Die elektrolise van pekel lewer chloorgas Cl en natronloog (bytsoda), 'n oplossing van natriumhidroksied NaOH. By lae temperature kan hulle 'n autoredoksreaksie ondergaan wat chloried- en hipochlorietione vorm:

In basiese oplossings is die hipochloriet-ioon stabiel maar by toevoeging van soutsuur HCl word onderchlorigsuur HOCl en uiteindelik Cl teruggevorm.

Bleikmiddel is 'n oplossing van natriumhipochloriet en word baie in die huishouding gebruik. Kalsiumhipochloriet is die aktiewe bestandeel van watersuiweringstablette vir drinkwater en opgaartenks.



</doc>
<doc id="106101" url="https://af.wikipedia.org/wiki?curid=106101" title="Gereformeerde kerk Queenstown">
Gereformeerde kerk Queenstown

Die Gereformeerde kerk Queenstown is die negende oudste van die 17 gemeentes in die GKSA se Klassis Burgersdorp, wat gekenmerk word deur besonder klein gemeentes. Al het Queenstown dus einde 2015 net 55 belydende en ses dooplidmate gehad, was sy sieletal van 61 net drie minder as die 14 tradisioneel wit gemeentes in dié Klassis se gemiddelde sieletal van 64. Die een swart en twee bruin gemeentes in dié Klassis se gemiddelde sieletal daarenteen was toe amper 270. In 1960 was Queenstown se sieletal 247, toe hier 139 belydende en 108 dooplidmate was, vergeleke met onderskeidelik 133 en 43 in 1997.

Die gemeente Queenstown is op 28 Maart 1936 gestig. Aan die begin is eredienste in die saal van die NG gemeente Queenstown gehou, die sysaal van die stadsaal en die Vrymesselaarslosie in Porterstraat. Later het lidmate ook in die sitkamer van suster Greyvenstein vir eredienste bymekaargekom.

In 1948 het die gemeente aan ’n eie kerkgebou begin beplan. Die hoeksteen is op 19 Maart 1949 gelê en die gebou in Augustus daardie jaar in gebruik geneem. In 1981 is die konsistorie vergroot om te dien as saal en die vooraansig van die gebou verander volgens ’n plan wat die Gereformeerde argitek Johan de Ridder opgestel het. Die ou kloktoring, wat ’n onderstel van ’n windpomp was, is vervang deur die hoofingangshek wat ontwerp is om as kloktoring te dien.

Buiten die hoofdorp, Queenstown, sluit die gemeentegrense onder meer ook Cathcart, Seymour, Sterkstroom (waar die Gereformeerde kerk Sterkstroom ontbind het), Tarkastad, Whittlesea en die voormalige Ciskei en Transkei (waar die Gereformeerde kerk Transkei van 1955 tot 1974 bestaan het) in.




</doc>
<doc id="106102" url="https://af.wikipedia.org/wiki?curid=106102" title="Gereformeerde kerk Wondersig">
Gereformeerde kerk Wondersig

Die Gereformeerde kerk Wondersig is die 10de oudste van die 16 gemeentes in die Gereformeerde Kerke in Suid-Afrika se Klassis Lydenburg en met ’n sieletal van net 33 einde 2015, ook die tweede kleinste. In 1960 was hier 87 belydende en 75 dooplidmate en in 1997 onderskeidelik 101 en 49.

Verspreidwonende lidmate in die oostelike dele van die Gereformeerde kerk Lydenburg het in 1953 van dié gemeente afgestig as die Gereformeerde kerk Graskop (later Graskop-Sabie). Destyds het hulle vir eredienste in huise en sale bymekaargekom. Nege jaar ná afstigting kon die gemeente in September 1964 sy eie kerkgebou inwy. Die bouer was ene Bester, wat verantwoordelik was vir die messel- en pleisterwerk asook die houtwerk, insluitende die banke en preekstoel. Die firma Malelane het die vier houtdeure vervaardig, wat Koos van Heerden geskenk het. 

Dié gemeente, wat die plekke Sabie, Graskop, Hazyview, Bosbokrand, Blydepoort, Pelgrimsrus, Mangwazi en Bourke's Luck insluit, se naam is in 2000 na Wondersig verander.




</doc>
<doc id="106103" url="https://af.wikipedia.org/wiki?curid=106103" title="Gereformeerde kerk Randfontein-Noord">
Gereformeerde kerk Randfontein-Noord

Die Gereformeerde kerk Randfontein-Noord was ’n gemeente van die GKSA op die Wes-Randse dorp Randfontein, wat in 1997 198 belydende lidmate en 79 dooplidmate gehad het, vergeleke met die Gereformeerde kerk Randfontein se 286 en 92.

Die noordelike wyke van die moedergemeente Randfontein het op 7 Augustus 1983 as die Gereformeerde kerk Randfontein-Noord afgestig en mettertyd ’n eie kerkgebou opgerig by Robinaweg 16, Greenhills. In 2005 het dié gemeente ontbind en met die Gereformeerde kerk Randfontein herenig onder die nuwe naam Wesrand. Die oorspronklike gebou dien as die verenigde gemeente se kerk.





</doc>
<doc id="106104" url="https://af.wikipedia.org/wiki?curid=106104" title="Gereformeerde kerk Randfontein">
Gereformeerde kerk Randfontein

Die Gereformeerde kerk Randfontein was die oudste gemeente van die GKSA op die Wes-Randse dorp Randfontein.

Die Gereformeerde kerk Randfontein het op 4 Junie 1950 van die Gereformeerde kerk Krugersdorp afgestig en aan die begin eredienste in die saal van die Laerskool Randfontein gehou. Vir Nagmaal het die lidmate in die plaaslike NG kerk byeengekom.

’n Kerkerf is van die stadsraad bekom, maar die kerkraad was ontevrede met die ligging daarvan en het dit vir twee beter erwe verruil. Die erf langsaan is ook gekoop. Beyers Hartman het die planne vir die nuwe kerk opgestel. Ou Mutual was bereid om ’n lening toe te staan en ’n lidmaat het ’n lening van Germiston-begrafnisondernemings bekom. Binne vier jaar van die gemeente se bestaan is die kerk opgerig en op 6 Maart 1954 het ds. C.J. van Vuuren die hoeksteen gelê. Dié gebou, in die destyds so gewilde tentstyl, is op 13 Maart 1954 ingewy. 

Die binnemure is met houtpanele bedek. Maar alles het nie glad verloop nie, want die galery se eerste ry sitplekke was so laag dat lidmate wat daar gesit het, in die reling vasgekyk het. Eers ’n paar jaar later is die vloer gelig sodat die kerkgangers wat daar wou sit, oor die reling kon sien.

Op 7 Augustus 1983 het die gemeentes se noordelike wyke as die Gereformeerde kerk Randfontein-Noord afgestig en mettertyd ’n eie kerkgebou opgerig by Robinaweg 16, Greenhills. In 2005 het dié gemeente ontbind en met die Gereformeerde kerk Randfontein herenig onder die nuwe naam Wesrand. Die oorspronklike gebou dien as die verenigde gemeente se kerk.

In 1960 het Randfontein 435 en belydende en 447 dooplidmate gehad, in 1997 het die twee gemeentes se belydende lidmate saam 484 getel en die dooplidmate 171 en einde 2015 was daar 209 belydende en 36 dooplidmate in die gemeente Wesrand, vergeleke met 290 en 63 vyf jaar vantevore.




</doc>
<doc id="106105" url="https://af.wikipedia.org/wiki?curid=106105" title="Gereformeerde kerk Wesrand">
Gereformeerde kerk Wesrand

Die Gereformeerde kerk Wesrand is ’n gemeente van die GKSA op die Wes-Randse dorp Randfontein.

Dié gemeente het in 2005 ontstaan nadat die gemeentes Randfontein (gestig in 1950) en Randfontein-Noord (van eersgenoemde afgestig in 1983) saamgesmelt het weens ’n afname in die getal Gereformeerdes op die dorp. Die saamgestelde gemeente gebruik die ou gemeente Randfontein se kerkgebou in Jakarandastraat, Homelake, Randfontein. 

Nadat die Gereformeerde kerk Randfontein op 4 Junie 1950 van die Gereformeerde kerk Krugersdorp afgestig het, is aan die begin eredienste in die saal van die Laerskool Randfontein gehou. Vir Nagmaal het die lidmate in die plaaslike NG kerk byeengekom. ’n Kerkerf is van die stadsraad bekom, maar die kerkraad was ontevrede met die ligging daarvan en het dit vir twee beter erwe verruil. Die erf langsaan is ook gekoop. Beyers Hartman het die planne vir die nuwe kerk opgestel. Binne vier jaar van die gemeente se bestaan is die kerk opgerig en op 6 Maart 1954 het ds. C.J. van Vuuren die hoeksteen gelê. Dié gebou, in die destyds so gewilde tentstyl, is op 13 Maart 1954 ingewy. 

In 1960 het Randfontein 435 en belydende en 447 dooplidmate gehad, in 1997 het die twee gemeentes se belydende lidmate saam 484 getel en die dooplidmate 171 en einde 2015 was daar 209 belydende en 36 dooplidmate in die gemeente Wesrand, vergeleke met 290 en 63 vyf jaar vantevore.




</doc>
<doc id="106107" url="https://af.wikipedia.org/wiki?curid=106107" title="Tik (rekenaartoepassing)">
Tik (rekenaartoepassing)

Tik is 'n proses waar teks geskryf word deur sleutels te druk op 'n tikmasjien, sleutelbord van 'n rekenaar, selfoon of 'n sakrekenaar. Dit kan onderskei word van ander vorme van teksinsette, soos deur te skryf met die hand en spraakherkenning. Die teks kan in die vorm van letters, nommers of simbole wees.

In 'n studie van gemiddelde rekenaargebruikers is bewys dat die gemiddelde spoed vir transkripsie 33 woorde per minuut en 19 woorde per minuut vir samestelling is.


</doc>
<doc id="106108" url="https://af.wikipedia.org/wiki?curid=106108" title="Woody Allen">
Woody Allen

Woody Allen (gebore Allen Stewart Konigsberg op 1 Desember 1935) is 'n Amerikaanse draaiboekskrywer, regisseur en akteur. Allen het vier Oscars, nege Bafta- en twee Golden Globe-pryse oor sy meer as 50 jaar lange loopbaan ontvang. Hy word as een van die mees gerespekteerde rolprentregisseurs van die moderne era beskou.

Allen skryf sy eie draaiboeke en hanteer self die regie van sy films, en speel ook in die meeste daarvan. Die meeste van sy prente is tragikomedies met 'n droë, dog humoristiese trant, dikwels oor inwoners van New York met verhoudingsprobleme. Hy speel baie keer die rol van 'n verwarde, angstige karakter met gebrekkige selfvertroue.

Van sy bekendste prente is "Everything You Always Wanted to Know About Sex" (1972), "Annie Hall" (1977) en "Match Point" (2005). Hy ontvang Oscars vir die regie en draaiboeke van "Annie Hall" (1978), "Hannah and Her Sisters" (1987) en "Midnight in Paris" (2012)

Allen Stewart Konigsberg is op 1 Desember 1935 in The Bronx gebore, maar word in Brooklyn in New York Stad groot. Sy ouers was Nettie ('n boekhouer) en Martin Konigsberg ('n graveur en kelner). Sy familie was Asjkenasiese Jode. Op 17 verander hy sy naam na Heywood Allen.

Allen begin op 19-jarige ouderdom draaiboeke vir TV-programme (soos "The Ed Sullivan Show" en "The Tonight Show") te skryf. In 1961 begin hy om as 'n komediant op te tree. Sy eerste film, "What's New Pussycat?", is in 1965 vrygestel. In 1966 skryf hy sy eerste toneelstuk, "Don't Drink the Water", wat op Broadway opgevoer is. Sy fliek, "Hannah and Her Sisters", het in 1986 $18 miljoen by die loket verdien.






</doc>
<doc id="106109" url="https://af.wikipedia.org/wiki?curid=106109" title="David Bowie">
David Bowie

David Robert Jones (8 Januarie 1947 – 10 Januarie 2016), bekend as David Bowie, was ’n Britse sanger, liedjieskrywer, instrumentalis, platevervaardiger, skilder en akteur. Bowie het in die 1970's groot sukses behaal en was vir langer as vier dekades ’n bekende figuur in popmusiek. Hy was bekend as ’n innoveerder, veral vir sy werk in die sewentigerjare. Sy androgene voorkoms was ’n ikoniese deel van sy beeld, veral in die sewentiger- en tagtigerjare. Hy is veral bekend vir sy rol as Ziggy Stardust, ’n karakter wat hy bedink het toe die album "The Rise and Fall of Ziggy Stardust and the Spiders from Mars" in 1972 vrygestel is. Van sy ander bekende albums is "Heroes" en "Let’s Dance".

Bowie is in die suide van Londen gebore en getoë en het van kleins af in musiek belanggestel hoewel sy pogings in die sestigerjare om ’n musiekster te word, misluk het. Sy eerste inskrywing in die topvyf op die Britse treffersparades, "Space Oddity", is in Julie 1969 uitgereik. Nadat hy drie jaar lank geëksperimenteer het, het hy die musiektoneel opnuut in 1972 betree met sy flambojante, androgene alter ego Ziggy Stardust. In dié tyd het hy die kortspeler "Starman" uitgereik en die album "The Rise and Fall of Ziggy Stardust and the Spiders from Mars". Dié kortstondige Ziggy-persona was net een aspek van ’n loopbaan wat gekenmerk is deur vernuwing.

In 1975 het Bowie sy eerste sukses in Amerika behaal met sy toptreffer "Fame" en die album "Young Americans", wat die sanger self as “plastiese soul” beskryf het. Die klank was ’n radikale verskuiwing in sy styl wat aanvanklik heelparty Britse aanhangers vervreem het. Daarna het hy sy platemaatskappy sowel as Amerikaanse gehore verras deur die album "Low", die eerste van drie keer dat hy met Brian Eno saamgespan het. Ná wisselvallige kommersiële sukses in die laat sewentigerjare het hy toptreffers in Brittanje gehad en sy kommersiële hoogtepunt in 1983 bereik met die album "Let’s Dance". In die negentigerjare en eerste dekade van die 21ste eeu het hy aanhou eksperimenteer met uiteenlopende musiekstyle. Sy afskeidstoer was die Realty Tour van 2003-’04 en sy laaste optrede by ’n liefdadigheidsgeleentheid in 2006. Op 8 Januarie 2016, twee dae voor sy dood, is die ateljeealbum "Blackstar" uitgereik.

Bowie word ook onthou vir ’n suksesvolle dog sporadiese rolprentloopbaan. Sy filmrolle sluit dié in "The Man Who Fell to Earth" (1976), "Merry Christmas, Mr. Lawrence" (1983), "Labyrinth" (1986), "The Last Temptation of Christ" (1988), en "The Prestige" (2006) in, asook TV-optredes.

Hy het na raming 140 miljoen plate wêreldwyd verkoop. Bowie is in die ouderdom van 69 in sy huis in New York Stad oorlede ná ’n 18 maande lange stryd teen lewerkanker.




</doc>
<doc id="106113" url="https://af.wikipedia.org/wiki?curid=106113" title="Gereformeerde kerk Cullinan">
Gereformeerde kerk Cullinan

Die Gereformeerde kerk Cullinan is die sesde oudste van die 11 gemeentes in die GKSA se Klassis Oostelike Pretoria en in 2015, toe hier 171 belydende en 41 dooplidmate was, die vyfde kleinste.

Die Gereformeerde kerk op Cullinan is op 10 September 1966 van die Gereformeerde kerk Bronkhorstspruit afgestig. Aan die begin het die gemeente uit agt wyke bestaan en is eredienste in die Presbiteriaanse kerk, toe die skoolsaal en later die Voortrekkersaal gehou. Eindelik het die gemeente 6 morg kerkgrond teen R112,50 per morg van die Zonderwater-gevangenis aangekoop. Eers is net ’n kerksaal gebou wat op 26 Julie 1970 in gebruik geneem is. Die koste was R21 000 en dr. B.R. Kruger het die hoeksteen op 2 Mei 1970 gelê. 

Die eerste orrel is geskenk deur die moedergemeente en is later vang deur ’n unieke pyporreltjie, wat nie eens voetnote het nie en moontlik die kleinste in die kerkverband is. Later is die saal in ’n kerk omskep met die aanbou van die vleuels en moederskamer.

Die gemeente se eerste pastorie was ’n huis wat iemand gratis aan die gemeente beskikbaargestel het. Eindelik het die gemeente ’n ruim en doeltreffende pastorie laat bou teen ’n koste van sowat R30 000. Die katkisasielokale, wat bestaan ’n klaskamers en ’n saal, het die lidmate self gebou op ’n deel van die terrein van die ou Italiaanse krygsgevangekamp.





</doc>
<doc id="106114" url="https://af.wikipedia.org/wiki?curid=106114" title="Isabel Allende">
Isabel Allende

Isabel Allende (1942-) is 'n Chileense skrywer en joernalis. Sy is die bes verkopende Spaanse skrywer, met 51 miljoen verkoopde romans, wêreldwyd. Haar oom was Salvador Allende, 'n voormalige president van Chili.

Allende se werke bevat aspekte van magiese realisme. Sy is bekend vir romans soos "The House of the Spirits" ("La casa de los espíritus", 1982) en "City of the Beasts" ("La ciudad de las bestias", 2002), wat kommersieel suksesvol was. Sy skryf hoofsaaklik in Spaans, maar is (as 'n tweede-taal spreker) vlot in Engels.

Sy was 'n vlagdraer tydens die openingseremonie van die Olimpiese Winterspele van 2006 in Turyn, Italië. In 2007 het sy haar ondervindinge op 'n TED-konferensie, genaamd "Tales of Passion", met die wêreld gedeel.






</doc>
<doc id="106115" url="https://af.wikipedia.org/wiki?curid=106115" title="Gereformeerde kerk Daniëlskuil">
Gereformeerde kerk Daniëlskuil

Die Gereformeerde kerk Daniëlskuil is die vyfde oudste van die 15 gemeentes in die GKSA se Klassis Griekwaland-Wes, wat ’n reusedeel van die Noord-Kaap van Kimberley tot Upington beslaan. In 2015, toe die gemeente 55 belydende en 17 dooplidmate gehad het, was dit die 10de grootste gemeente in die Klassis.

Die dorpie Daniëlskuil is in 1892 gestig, maar ’n selfstandige Gereformeerde gemeente sou eers meer as vyf dekades later hier tot stand kom, al het Gereformeerde lidmate vroeg reeds binne die gemeentegrense gewoon. Aan die begin was Daniëlskuil net ’n wyk van die Gereformeerde kerk Postmasburg en het ds. J.H. Kruger, Postmasburg se leraar van 1911 tot 1952, die plaaslike lidmate bedien. Destyds moes hy ’n reusagtige gebied bedien waar mettertyd meer as 15 gemeentes ontstaan het en wat in 2015 deur ses predikante bedien is: Buiten Postmasburg het dit ook Kimberley, Delportshoop, Daniëlskuil, Kuruman, Upington, die Kalahari en die eerste helfte van die gebied tussen sy gemeente en Vryburg ingesluit het. Ds. Kruger het meer as die helfte van die gemeentes in die Klassis Griekwaland-Wes gestig. Die eerste was die Gereformeerde kerk Delportshoop in 1914 en die laaste Daniëlskuil in 1949. Dié twee gemeentes was van 1976 tot 2015, toe Delportshoop ontbind het, in kombinasie.

Reeds voor 1946 het die verlange na ’n eie gemeente onder die plaaslike Gereformeerdes begin toeneem. In 1949 het die afstigting toe wel plaasgevind toe prof. W.J. Snyman ’n preek en rede gehou het. Destyds het die gemeente 68 belydende en 36 dooplidmate gehad, vergeleke met 61 en 33 in 1960 en 61 en 23 in 1997.

Aan die begin het lidmate in die stadsaal vir eredienste bymekaargekom, maar selfs nog voor afstigting het die gemeente sy eie kerk laat bou. Klaas van der Walt en maand Booysen was die hoofbouers en lidmate het fluks gehelp. Ds. Kruger het die hoeksteen op 18 Mei 1946 gelê. Aangesien lidmate selfs gehou het, het die koste van die gebou net ’n paar pond beloop.





</doc>
<doc id="106116" url="https://af.wikipedia.org/wiki?curid=106116" title="Sulfaat">
Sulfaat

'n Sulfaat is 'n sout wat die komplekse ioon SO bevat of 'n ester wat 'n (bidentate) -SO-groep bevat. Die ioon is die suurres van swaelsuur, HSO.

Die ioon het 'n tetraëdriese vorm en die sentrale atoom het 'n oksidasietoestand van +6. In beginsel is dit 'n sterk oksidant, maar kineties is hierdie werking dikwels gehinder en vertoon die sulfaatioon groot stabiliteit. Baie sulfate is goed oplosbaar in waterige oplossings. Uitsonderings is die sulfate van kalsium, stronsium, barium, radium en lood(II).

Sulfate van kalsium kom baie voor as minerale en word gemyn. Die dihidraat se naam is gips. Suid-Afrika het aansienlike reserwes en gips word daar sedert 1913 geproduseer.

Opgeloste sulfate is 'n baie belangrike voedingstof vir plante. Swael kan net deur plante opgeneem word as dit in die vorm van 'n sulfaatioon aangebied word. Sulfaat kan ook deur sulfaatreduserende bakterië gebruik word vir hulle metabolisme.



</doc>
<doc id="106117" url="https://af.wikipedia.org/wiki?curid=106117" title="Gereformeerde kerk Molteno">
Gereformeerde kerk Molteno

Die Gereformeerde kerk Molteno is, hoewel dit reeds in 1903 gestig is, slegs die 12de oudste van die 17 gemeentes in die GKSA se Klassis Burgersdorp. Weens die gedurige wegtrek van lidmate uit die Noordoos-Kaap, tradisioneel die hartland van die Gereformeerde kerkverband, het hier in 2015 net 29 belydende en drie dooplidmate oorgebly sodat Molteno toe die derde kleinste gemeente in dié Klassis was en die kleinste in die Noordoos-Kaap.

Lidmate van Molteno was eers deel van die eerste Gereformeerde gemeente wat ds. Dirk Postma in die Kaapkolonie gestig het, naamlik Burgersdorp in Januarie 1860. Weens die groot afstand tussen Molteno en Burgersdorp was dit vir die lidmate op en om Molteno moeilik om eredienste op Burgersdorp by te woon. So het hulle saam met die lidmate van die NG Kerk ’n poging aangewend om ’n kerkgebou te bekom. Gereformeerdes het die reg gehad om vier maal per jaar in dié vorige gebou van die NG gemeente Molteno byeen te kom.

In September 1876 is ’n boukommissie aangewys met die oog op die bou van ’n eie kerk en in Maart die volgende jaar is die nuwe kerk in gebruik geneem. 

In Mei 1903, pas ’n jaar ná die einde van die Tweede Vryheidsoorlog wat ook hier gewoed het, het die Gereformeerde kerk Molteno van Burgersdorp afgestig. Heel gou is ’n boukommissie benoem wat in September daardie jaar aanbeveel het dat ’n nuwe kerk gebou word. Die geraamde koste sou £1 385 wees, waarvan broeder A.J. van der Walt sr. £850 sou bydra en oudl. J.J. van Straaten £550. J.C. de Klerk en J.A. Greyling is as boumeesters benoem. Prof. Jan Lion Cachet het die nuwe kerk se hoeksteen op 24 Oktober 1903 onthul. Die skilder, skrywer en amateur-geskiedkundige Johannes Meintjes, wat op Molteno grootgeword het en in later jare lank in die distrik gewoon het, skryf: "(Dit) is 'n onpretensieuse gebou van wit gepleisterde baksteen, met voor- en -agtergewels wat met houtwerk versier is. Die gebou is ook oor 'n lang periode as skool gebruik, want die Gereformeerde gemeente is betreklik klein en dit was soms oor lang periodes 'n gesukkel om 'n predikant te kry."

In 1930 is die huidige kerkbanke in gebruik geneem. ’n Jaar later is die losstaande kerkklok opgerig. In 1940 het die gemeente die geld in die orrelfonds gebruik om ’n orrel van die Gereformeerde kerk Steynsburg aan te koop. Op ’n gemeentevergadering in November 1956 is besluit om die harmonium, wat in 1906 aangekoop is, aan die Gereformeerde kerk Uitenhage te skenk. Die huidige orrel is in Augustus 1960 aangekoop toe Molteno nog ’n volle 101 belydende en 58 dooplidmate gehad het.

Gedurende die eerste vier jaar van die gemeente se bestaan het naburige predikante die lidmate bedien. In 1907 het Molteno (335 lidmate), Sterkstroom (164) en Elliot (293) in kombinasie getree en is hulle bedien deur ds. J.H. Kruger, wat op Sterkstroom gesetel was. Die ideaal van ’n eie predikant wat op Molteno sou woon, is reeds op 24 Mei 1912 verwesenlik met die bevestiging van prop. J.P.J. Snyman. In 1913 is die pastorie voltooi en betrek.





</doc>
<doc id="106118" url="https://af.wikipedia.org/wiki?curid=106118" title="Ek is 'n Afrikaan (toespraak)">
Ek is 'n Afrikaan (toespraak)

Ek is 'n Afrikaan is die titel van 'n toespraak deur Thabo Mbeki, namens die African National Congress in Kaapstad, op 8 Mei 1996 gelewer tydens die aanvaarding van die Grondwetsontwerp van die Republiek van Suid-Afrika. Mbeki was die adjunkpresident van Suid-Afrika, en het in hierdie amp gedien onder pres. Nelson Mandela. Mbeki se reputasie was as gevolg van die toespraak gevestig as dié van 'n politieke redenaar vergelykbaar met Martin Luther King jr. In 2013, het oud-president Frederik Willem de Klerk, in Den Haag tydens die 12de Europese lesing sy eie weergawe van die "Ek is 'n Afrikaan" toespraak gelewer: “My voorvaders was Hugenote uit Frankryk wat in 1688 via Holland na Suid-Afrika toe gekom het ... My kultuur, soos die kulture van so baie mense dwarsoor die wêreld, is deurtrek met ongeëwenaarde literatuur, kuns en musiek uit Europa. En steeds is ek 'n Afrikaan. ... Ek streef daarna om sy belange in verhouding met die res van die wêreld te bevorder, en ek ondersteun sy sportspanne wanneer hulle spanne van ander kontinente aandurf." 

Die toespraak lui as volg:


</doc>
<doc id="106119" url="https://af.wikipedia.org/wiki?curid=106119" title="Gereformeerde kerk Molopo">
Gereformeerde kerk Molopo

Die Gereformeerde kerk Molopo was ’n klein gemeente van die GKSA in die Kalahari wat deel was van die Klassis Vryburg.

Molopo is in 1954 gestig en het die plekkies Tosca en Bray ingesluit. In sy kort bestaan van net 21 jaar het die handjie vol lidmate (in 1960 was hier byvoorbeeld 29 belydende en 14 dooplidmate) daarin geslaag om hul eie kerkgebou te bekom. Die gemeente het in 1975 ontbind waarna lidmate ingeskakel het by die Gereformeerde kerk Vryburg.




</doc>
<doc id="106120" url="https://af.wikipedia.org/wiki?curid=106120" title="73ste Golden Globe-toekenningsaand">
73ste Golden Globe-toekenningsaand

Die 73ste Golden Globe-aand, wat uitnemendheid in die rolprente en TV-programme van 2015 vereer het, is op 10 Januarie 2016 deur NBC in The Beverly Hilton in Beverly Hills, Kalifornië, gehou. Die benoemdes is op 10 Desember 2015 aangekondig.

Ricky Gervais het die geleentheid vir die vierde keer aangebied. "Mr. Robot", "Mozart in the Jungle", "The Revenant", "The Martian" en "Steve Jobs" was van die produksies wat meer as een prys gewen het.

Die wenners word eerste genoem, gevolg deur die ander benoemdes.
























</doc>
<doc id="106121" url="https://af.wikipedia.org/wiki?curid=106121" title="72ste Golden Globe-toekenningsaand">
72ste Golden Globe-toekenningsaand

Die 72ste Golden Globe-aand, wat uitnemendheid in die rolprente en TV-programme van 2014 vereer het, is op 11 Januarie 2015 deur NBC in The Beverly Hilton in Beverly Hills, Kalifornië, gehou. Die benoemdes is op 11 Desember 2014 aangekondig.

Tina Fey en Amy Poehler het die geleentheid vir die derde agtereenvolgende en laaste keer aangebied. "The Affair", "Birdman", "Boyhood", "Fargo", "The Theory of Everything" en "Transparent" was van die produksies wat meer as een prys gewen het.

Die wenners word eerste genoem, gevolg deur die ander benoemdes.
























</doc>
<doc id="106122" url="https://af.wikipedia.org/wiki?curid=106122" title="Gereformeerde kerk Goedgegun">
Gereformeerde kerk Goedgegun

Die Gereformeerde kerk Goedgegun was een van twee gemeentes van die GKSA in Swaziland (nou eSwatini). Die middelpunt van die gemeente was op Goedgegun, die vierde grootste nedersetting in Swaziland, waarvan die naam later verander is na Nhlangano, wat “plek van ontmoeting” beteken. 

Die gemeente Goedgegun is in 1926 gestig en was deel van die Klassis Piet Retief. Die hoeksteen van die kerkgebou is op 30 November 1928 deur ds. J.H. Boneschans gelê. Omstreeks 1950 was dit nog ’n volwaardige gemeente met 234 lidmate, maar in 1960 was daar net 91 belydende en 84 dooplidmate. Destyds was Goedgegun in kombinasie met die Gereformeerde kerk Pongola sodat ds. P.J. Steyn albei gemeentes bedien het, terwyl hy op Goedgegun gewoon het. Die gemeente het in 1964 ontbind, ’n jaar voor die Gereformeerde kerk Stegi, wat gesentreer was om die plekke Stegi (later Siteki genoem) en Bremersdorp (deesdae Manzini). Ook die NG gemeente Bremersdorp, gestig in 1944, het ophou bestaan toe dit by Goedgegun ingelyf is.

Die NG gemeente Goedgegun is in 1922 gestig en bestaan vandag (2017) nog. Einde 2014 het die gemeente 90 belydende en 36 dooplidmate gehad einde 2015 onderskeidelik 84 en 33.




</doc>
<doc id="106123" url="https://af.wikipedia.org/wiki?curid=106123" title="Gereformeerde kerk Stegi">
Gereformeerde kerk Stegi

Die Gereformeerde kerk Stegi was een van twee gemeentes van die GKSA in Swaziland (nou Eswatini). Die gemeente was gesentreer om die nedersettings Stegi (waarvan die naam later Siteki geword het) en Bremersdorp (wat later Manzini geword het).

Sowel die Gereformeerde kerk Stegi as die Gereformeerde kerk Goedgegun is in 1926 gestig, maar Goedgegun het in 1964 ontbind, ’n jaar voor Stegi. Reeds in 1960 het Stegi net 39 belydende en 34 dooplidmate gehad en in die jaar waarin hy ontbind is, net 14. 

Die NG gemeente Bremersdorp, wat in 1944 gestig is, is later ingelyf by die NG gemeente Goedgegun, wat vandag (2016) nog bestaan.



</doc>
<doc id="106125" url="https://af.wikipedia.org/wiki?curid=106125" title="Siteki">
Siteki

Siteki is 'n dorp in die ooste van Eswatini wat vroeër as Stegi bekendgestaan het. Dit is genoem na aanleiding van 'n verklaring deur Mbandezi wat sy manskappe toegelaat het om te trou. Die dorp is geleë in die Lebomboberge.

Hier was vroeër 'n klein Afrikaanse gemeenskap wat die Gereformeerde kerk Stegi in 1926 gestig het, maar nadat die lidmate tot net 14 in 1965 afgeneem het, het die gemeente in daardie jaar ontbind.



</doc>
<doc id="106126" url="https://af.wikipedia.org/wiki?curid=106126" title="Nhlangano">
Nhlangano

Nhlangano is die vierde grootste nedersetting in Eswatini en die setel van die distrik Shiselweni.

Die dorp is vroeg in die 1920’s deur Afrikaners as ’n landbousentrum aangelê en het lank as Goedgegun bekendgestaan. Hierdie Afrikaners het die NG gemeente Goedgegun in 1922 gestig en die Gereformeerde kerk Goedgegun in 1926. Eersgenoemde bestaan nog en het einde 2014 90 belydende en 36 dooplidmate gehad, maar die Gereformeerde gemeente het weggekwyn en in 1964 ontbind. Laat in die 1970’s was hier nog 250 wit inwoners uit ’n inwonertal van 1 700.

Die naam Nhlangano beteken “plek van ontmoeting”. Die dorp lê aan die Ngwavumarivier. In 1947 het die destydse Britse monarg, koning George VI, die Swazikoning Sobhuza II op die dorp ontmoet om hom te bedank vir Eswatini se bydrae toe die oorlogspoging.



</doc>
<doc id="106132" url="https://af.wikipedia.org/wiki?curid=106132" title="Swami Vivekananda">
Swami Vivekananda

Swami Vivekananda (Sanskrit: स्वामी विवेकानन्द; Bengaals: স্বামী বিবেকানন্দ, Shami Bibekānondo; 12 Januarie 1863–4 Julie 1902) was 'n Indiese Hindoe-monnik en 'n bekende dissipel van Sri Ramakrishna Paramahamsa. Sy geboortenaam was Narendranath Datta (Bengaals: নরেন্দ্রনাথ দত্ত). Hy word as die stigter van die Ramakrishna-projek beskou. Hy het ook die Hindoe-filosofieë van Vedanta en Joga in die Weste bekend gemaak. Hy het die status van Hindoeïsme as 'n wêreldgodsdiens bevorder en daarbenewens het hy die status van Hindoeïsme in die moderne Indië beskerm.


</doc>
<doc id="106134" url="https://af.wikipedia.org/wiki?curid=106134" title="Helen Mirren">
Helen Mirren

Dame Helen Lydia Mirren DBE (geb. Mironoff op 26 Julie 1945) is ’n Britse aktrise. Sy het haar loopbaan in 1967 by die Royal Shakespeare Company begin en is een van die min akteurs wat drie van die volgende vier pryse gewen het: die Oscar, Emmy, Grammy en Tony. Sy het die Oscar vir beste aktrise in 2007 ontvang vir haar rol as koningin Elizabeth II in "The Queen". In 2015 het sy die Tony gewen vir beste aktrise in ’n toneelstuk vir haar rol, ook as Elizabeth II, in "The Audience". In 1993 het sy die eerste van verskeie Emmys gewen vir haar rol as speurder Jane Tennison in die ITV-reeks "Prime Suspect".

Van haar ander noemenswaardige rolle was in die 1984-rolprent "Cal", waarvoor sy ’n Cannes-prys gewen het, "The Cook, the Thief, His Wife & Her Lover" (1989), "The Madness of King George" (1994), "Teaching Mrs. Tingle" (1999), "Gosford Park" (2001), "Calendar Girls" (2003), "The Last Station" (2009), "Hitchcock" (2012) en "The Hundred-Foot Journey" (2014). Sy het ook die rol van Victoria Winslow vertolk in die aksiekomedies "Red" en "Red 2".

In 2003 het sy ’n Damekommandeur van die Britse Ryk (DBE) geword vir haar werk in die uitvoerende kunste. In 2013 het sy ’n ster op die Hollywood Walk of Fame gekry en in 2014 het Bafta aangekondig dat sy die ontvanger van die Academy Fellowship is.

Sy is in Hammersmith, Londen, gebore as Helen Lydia Mironoff, dogter van Vasily Petrovich Mironoff en Kathleen "Kitty" Rogers. Haar ma was Engels en haar pa Russies. Hy was oorspronklik van Koerjanowo in Smolensk-oblast, Rusland. Haar oupa aan vaderskant, kolonel Pjotr Wasilijewitsj Mironof, was in die keiserlike Russiese leër en het in die Russies-Japannese Oorlog van 1904 geveg. Hy het later ’n diplomaat geword en was besig met wapenonderhandelings in Brittanje toe die Russiese Rewolusie in 1917 uitbreek en hy en sy gesin in Brittanje gestrand sit. Die voormalige diplomaat het ’n taxibestuurder in Londen geword om sy gesin te onderhou en het hom eindelik in Engeland gevestig. Hy het sy van Mironoff gespel.

Sy seun, Helen se pa, het hul van in die 1950's tot Mirren verengels en sy naam na Basil Mirren verander. Hy het die viola in die Londense Filharmoniese Orkes bespeel voor die Tweede Wêreldoorlog en later ’n taxi bestuur voordat hy ’n staatsdienswerker geword het. Mirren se ma was van die Ooseinde, die 13de van 14 kinders van ’n slagter wie se eie pa koningin Victoria se slagter was. Mirren beskou haar opvoeding as "baie antimonargisties".

Mirren was die tweede van drie kinders. Sy het in Leigh-on-Sea, Essex, grootgeword.

Nadat Mirren haar skoolloopbaan en studie aan ’n onderwyserskollege in Londen voltooi het, is sy in die National Youth Theatre (NYT) aanvaar. Danksy haar werk hier is sy genooi om by die Royal Shakespeare Company aan te sluit. In 1970 het die regisseur/vervaardiger John Goldschmidt ’n dokumentêre rolprent, "Doing Her Own Thing", gemaak oor Mirren tydens haar tyd by die Royal Shakespeare Company; dit is in Brittanje op televisie gewys.

Van November 1975 af het Mirren in verskeie produksies in die Weseinde gespeel. Ná ’n redelik onsuksesvolle poging tot ’n loopbaan in Amerika het sy na Brittanje teruggekeer en weer in verskeie Britse produksies opgetree. Op 15 Februarie 2013 het sy in die Gielgud-teater die rol begin vertolk van koningin Elizabeth II in die wêreldpremière van Peter Morgan se "The Audience". In April is sy by die Olivierprys-toekenningsaand aangewys as beste aktrise vir dié rol.

Nog ’n verhoogdeurbraak het in 1994 in die Weseinde gevolg, as Natalja Petrowna in Iwan Toergjenef se "A Month in the Country". Haar mede-akteurs was John Hurt en Joseph Fiennes. Sy is twee keer benoem vir ’n Tony vir die rol. Op 7 Junie 2015 het sy die Tony gewen vir haar vertolking van koningin Elizabeth II in "The Audience".

Mirren het in haar loopbaan in talle rolprente gespeel. Van haar vroeëre optredes sluit in rolle in "A Midsummer Night's Dream" (1968), "Age of Consent", "O Lucky Man!", "Caligula", "Excalibur", "2010", "The Long Good Friday", "White Nights", "The Mosquito Coast" en "The Madness of King George".

Meer onlangs het sy gespeel in "Gosford Park" saam met Maggie Smith en in "Calendar Girls" saam met Julie Walters, asook in "The Clearing", "Pride", "Raising Helen" en "Shadowboxer". Sy het ook die stem verskaf vir verskeie rolprentrolle. Tydens haar loopbaan het sy drie Engelse koninginne in verskillende rolprente en TV-reekse vertolk: Elizabeth I in die TV-reeks "Elizabeth I" (2005), Elizabeth II in "The Queen" (2006) en Charlotte van Mecklenburg-Strelitz, vrou van George III, in "The Madness of King George" (1994). Sy is die enigste aktrise wat albei koninginne Elizabeth op die silwerdoek uitgebeeld het.
Mirren het verskeie pryse gewen vir haar naamrol in "The Queen", onder meer ’n Bafta, Golden Globe en Oscar. Sy het Alfred Hitchcock se vrou gespeel in die 2012-prent "Hitchcock", oor die maak van die 1960-prent "Psycho".

In 2014 het sy saam met die Indiese akteur Om Puri verskyn in die komediedrama "The Hundred-Foot Journey" en in 2015 saam met Ryan Reynolds in "Woman in Gold". Laasgenoemde prent het gemengde reaksie uitgelok, hoewel Mirren en Reynold se spel geloof is. Sy was ook Hedda Hopper, die bekende aktrise en skinderrubriekskrywer, in die 2015-biografiedrama "Trumbo".

Mirren is bekend vir haar rol as speurder Jane Tennison in die gewilde "Prime Suspect", ’n televisiedramareeks wat verskeie pryse gewen het. Vir haar vertolking van Tennison het sy tussen 1992 en 1994 drie agtereenvolgende Bafta-pryse ontvang. Sy het ook talle ander TV-rolle vertolk, onder meer in "Cousin Bette" (1971); "As You Like It" (1979); "The Twilight Zone" (1985); "The Passion of Ayn Rand" (1999), waarvoor sy ’n Emmy en Golden Globe gewen het; en "The Collection", saam met Laurence Olivier, Alan Bates en Malcolm McDowell. Sy was Elizabeth I in "Elizabeth I" (2005), waarvoor sy ’n Emmy gewen het. Haar ander vertolking waarvoor sy ’n Emmy gekry het, was in "Prime Suspect: The Final Act" (2006).

Mirren het in die vroeë 1980's saam met die akteur Liam Neeson gewoon. Sy is op 31 Desember 1997, op sy 53ste verjaardag, getroud met haar lewensmaat sedert 1986, die regisseur Taylor Hackford. Hulle het op die stel van die rolprent "White Nights" ontmoet. Dit is haar eerste huwelik en sy derde.

Mirren se outobiografie, "In the Frame: My Life in Words and Pictures", is in September 2007 in Brittanje gepubliseer.




</doc>
<doc id="106136" url="https://af.wikipedia.org/wiki?curid=106136" title="Integraalrekening">
Integraalrekening

Die Integraalrekening is 'n onderdeel van wiskunde en dan spesifiek van analise. Integrasie verwys na die berekening van integrale, wat in die eenvoudigste geval as die area onder 'n grafiek beskou kan word. Indien dit 'n grafiek van die spoed van 'n voorwerp teenoor die tydsverloop is, sal die integraal die totale afstand wees wat die voorwerp afgelê het. In so geval praat mens van 'n tydsintegraal. As 'n funksie die massadigtheid van 'n voorwerp gee, dan sal die integraal van die funksie oor die volume die totale massa gee. In so geval praat mens van 'n volume-integraal.

Integrasie is nou verwant aan differensiaalrekening, aangesien hierdie twee as teenoorgestelde of inverse prosesse beskou kan word. Dit word deur die "fundamentele stelling van die kalkulus" beskryf. Die nuttigheid hiervan spruit uit die feit dat dit 'n manier gee om integrale deur middel van differensiasie te bereken: as 'n funksie gelyk is aan die afgeleide van 'n tweede funksie, dan is die integraal (of anti-differensiaal) van die eerste funksie gelyk aan die oorspronklike tweede funksie. Dit is nuttig omdat dit gewoonlik baie moeilik is om 'n funksie se integraal direk te bereken, terwyl dit baie makliker is om afgeleides te bepaal.


</doc>
<doc id="106138" url="https://af.wikipedia.org/wiki?curid=106138" title="Tiosulfaat">
Tiosulfaat

'n Tiosulfaat is 'n sout wat die komplekse anioon SO bevat.

Die oksidasietoestand van die sentrale swaelatoom is +5 (V) en van die swaelatoom wat as ligand optree -1 (-I). Dit maak die gemiddelde oksidasietoestand +2 (II) vir swael.

As HS-gas deur 'n oplossing van sulfiet gelei word kan tiosulfaat gevorm word volgens:
Die ooreenkomstige suur is nie stabiel nie. Met sure ontleed tiosulfaat na swael en sulfiet.
Die tiosulfaatioon het reduserende eienskappe. Oplossings van natriumtiosulfaat word in die jodometrie gebruik en is baie toegepas as fiksasiemiddel vir die fotografie wat op silwerbromide gebaseer was.

Tiosulfaat is ook biologies belangrik. In steenkoolafvalhope word piriet deur ferri-yster (Fe(III)) abioties geoksideer, wat tiosulfaat en ferro-yster (Fe(II)) vrystel. Bakterië wat swawelverbindings oksideer maak 'n bydrae tot dit proses deur tiosulfaat en sy vervalprodukte te oksideer.

Tiosulfaat word soms toegepas as intraveneuse medisyne by akute gevalle van sianiedvergiftiging.



</doc>
<doc id="106139" url="https://af.wikipedia.org/wiki?curid=106139" title="Gereformeerde kerk Transkei">
Gereformeerde kerk Transkei

Die Gereformeerde kerk Transkei was ’n gemeente van die Gereformeerde Kerke in Suid-Afrika met sy setel op die destydse Umtata (nou Mthatha).

Die gemeente is in 1955 gestig en het vyf jaar later 51 belydende en 24 dooplidmate gehad. Destyds was ds. B.D.C. Prinsloo (in kombinasie met Maclear en Elliot) die leraar. Die gemeente het in sy 19-jarige bestaan nooit ’n eie kerkgebou gehad nie, maar dié van die Presbiteriaanse kerk in Durhamstraat gebruik. 

In 1974 het die Gereformeerde kerk Transkei ontbind.




</doc>
<doc id="106140" url="https://af.wikipedia.org/wiki?curid=106140" title="Gereformeerde kerk Griekwaland-Oos">
Gereformeerde kerk Griekwaland-Oos

Die Gereformeerde kerk Griekwaland-Oos was ’n gemeente van die GKSA met wyke op die dorpe Matatiele en Kokstad.

Griekwaland-Oos is in 1958 gestig en het twee jaar later 30 belydende en 22 dooplidmate gehad. Hoewel ander gemeentes, soos Barkly-Oos, Elliot en Gereformeerde kerk Dordrecht, nader aan Matatiele en Kokstad is, het Griekwaland-Oos in kombinasie met Queenstown gestaan. Die gemeente het net vyf jaar lank bestaan en in 1963 ontbind.



</doc>
<doc id="106141" url="https://af.wikipedia.org/wiki?curid=106141" title="Gereformeerde kerk Elliot">
Gereformeerde kerk Elliot

Die Gereformeerde kerk Elliot was ’n gemeente van die GKSA met sy middelpunt op die dorp Elliot in dié kerkverband se tradisionele hartland van die Noordoos-Kaap.

Reeds in 1886 is ’n buitestasie in Temboeland, die gebied oorkant die suidelike Drakensberg, gestig. Dit was onder die toesig en bediening van die kerkraad van die Gereformeerde kerk Barkly-Oos. Op 28 Januarie 1899 is die Gereformeerde kerk Elliot as selfstandige gemeente afgestig. Toe het daar reeds ’n klein kerkgebou op die dorp gestaan wat ondanks sy grootte in lidmate se behoeftes voorsien het.

Op 13 April 1906 is oudl. S.C.J. van Niekerk opdrag gegee om ’n nuwe kerk op te rig. Dit was ’n tipiese saalkerk en het geen vensters aan die voorkant gehad nie. Ds. P.C. Snyman van die Gereformeerde kerk Steynsburg het die plegtigheid tydens die hoeksteenlegging op 6 Oktober 1906 waargeneem. Die skare het Psalm 118:11 gesing en ’n gebed is gedoen. Dié gebou is die volgende jaar in gebruik geneem. Die kerkgebou sou verhuur word teen £1.10 per maand, maar die bron meld nie deur wie aan wie nie.

In 1938 is ’n trap voor die kerkgebou aangebring en in 1955 is nuwe banke, ’n preekstoel, Nagmaaltafel en los stoele in gebruik geneem. Toe is al die ou banke verkoop.

Elliot hê in 1960 nog 88 belydende en 43 dooplidmate gehad vergeleke met Maclear se 32 en 19 en Barkly-Oos se 136 en 59. Nietemin was dit Elliot wat op 18 Augustus 1979 ontbind en ’n wyk van Barkly-Oos geword het. Van 1980 tot 1991 was daar ’n bedieningsooreekoms tussen Barkly-Oos, Elliot en Maclear. Daarna is ’n kombinasie-akte aanvaar en het Elliot ’n wyk geword van Maclear, waarvan die naam toe verander is na die Gereformeerde kerk Maclear-Elliot. 

In 2010 (en waarskynlik vandag nog) is die kerkgebou op Elliot steeds twee Sondae per maand vir eredienste gebruik. Op 19 November 2006 het die plaaslike Gereformeerdes die honderdjarige herdenking van die hoeksteenlegging feestelik gevier en ’n gedenksteen onthul. Die ou traporrel staan vandag nog agterin die kerkgebou.





</doc>
<doc id="106142" url="https://af.wikipedia.org/wiki?curid=106142" title="Bidhya Devi Bhandari">
Bidhya Devi Bhandari

Bidhya Devi Bhandari (Nepalees: विद्या देवी भण्डारी; gebore 19 Junie 1961) is sedert 2015 die president van Nepal. Sy is die eerste vroulike president van Nepal. Sy was ook die adjunk-voorsitter van die Kommunistiese Party van Nepal.


</doc>
<doc id="106143" url="https://af.wikipedia.org/wiki?curid=106143" title="Gereformeerde kerk Maclear">
Gereformeerde kerk Maclear

Die Gereformeerde kerk Maclear was die vorige benaming van die Gereformeerde kerk Maclear-Elliot wat tot 1991 so geheet het toe die wyk Elliot, van 1899 tot 1979 die selfstandige Gereformeerde kerk Elliot en daarna tot 1991 ’n wyk van die Gereformeerde kerk Barkly-Oos, by Maclear ingelyf is.

Eredienste is reeds van 1910 af op Pitseng in die latere Transkei op die plaas Belgrave van oudl. H.J. Alberts gehou. ’n Skoolgebou met twee vertrekke is ook vir die dienste gebruik. Die predikant van Barkly-Oos het drie keer per jaar met die Naudésnekpas oor die Drakensberg gery, dikwels te perd oor onbegaanbare sneeubedekte paaie. Later het die begeerte by dié lidmate ontstaan om saam met dié op Maclear en Ugie van die gemeente Barkly-Oos af te stig.

Op 11 Desember 1926 is die nuwe gemeente Maclear toe gestig onder leiding van ds. Dirk Postma, leraar van die Gereformeerde kerk Burgersdorp van 1906 tot sy dood op 29 Desember 1940. Aangesien die gemeente geldelik nie sterk was nie, kon die lidmate nie bekostig om ’n kerk te laat oprig nie; daarom het hulle ’n saaltjie langs die Central-hotel gehuur. Later het hulle ook die destydse kerk van die NG gemeente Maclear gedeel en Sondagmiddae dienste daarin gehou. Nagmaal is elke drie maande bedien. Weens die geldnood kon die gemeente ook nie selfstandig ’n predikant bekostig nie; dus moes predikante van nabygeleë dorpe, soos Dordrecht en Indwe, en konsulente help met die bediening.

In 1940 het die gemeente wel besluit om ’n kerk te bou en op 9 November daardie jaar het ds. W.J. Snyman van die Gereformeerde kerk Venterstad die hoeksteen gelê. Dié gebou is in 1942 voltooi. Die hou t vir die kerk se dak is gesaag van bome wat op die kerkterrein gegroei het.

Op 16 Julie 1969 het die kerkraad besluit om die kerkgebou op te knap. Dit het onder meer behels da die houtvensters deur staalraamvensters vervang is, die konsistorie vergroot is en ’n doeltreffende ingang voor aan die kerk aangebou is wat as hoofingang sou dien. ’n Vertrek met spoeltoilette is agter die kerk gebou, nuwe kerkbanke is aangebring en elektriese ligte is vervang. Die preekstoel is ook opgeknap en die hele gebou is geverf. ’n Fabriek in Johannesburg het sagter sitplekke vervaardig. In dié tyd het die Gereformeerde kerk Johannesburg-Sentraal sy eerste kerkgebou verkoop en het dr. R. Venter van die Gereformeerde kerk Randburg gereël dat die preekstoel aan Maclear geskenk word. Fishers op Queenstown het nuwe Nagmaaltafels gemaak.

Op 30 Oktober 1971 het die kerkraad besluit om ’n orrelfonds te stig. Die kerkklok en traporrel is aan die sendinggemeente geskenk en die gemeentesang was maar sukkelend sonder ’n orrel. Op 15 Desember 1972 het SA Orrelbouers ’n pyporrel volledig geïnstalleer. Op 6 November 1974 het die boukommissie voorgestel dat ’n sinkdak oor die portaal opgerig word, stroke sement om die kerkgebou aangebring word en die buitekant opnuut geverf word.





</doc>
<doc id="106144" url="https://af.wikipedia.org/wiki?curid=106144" title="Gereformeerde kerk Maclear-Elliot">
Gereformeerde kerk Maclear-Elliot

Die Gereformeerde kerk Maclear-Elliot het in 1991 ontstaan toe die wyk Elliot, van 1899 tot 1979 die selfstandige Gereformeerde kerk Elliot en daarna tot 1991 ’n wyk van die Gereformeerde kerk Barkly-Oos, by die Gereformeerde kerk Maclear ingelyf is. Omdat dit in werklikheid net ’n naamsverandering was, word die saamgestelde gemeente se stigtingsdatum steeds as 1926 aangegee, dié van die ou Gereformeerde kerk Maclear. Die gemeentes wat nou Maclear-Elliot vorm, het in 1960 saam 120 belydende lidmate gehad en 62 dooplidmate. In 1997 het Maclear-Elliot 34 belydende en 16 dooplidmate gehad, einde 2013 onderskeidelik 43 en 15 en 'n jaar later 41 en 10.

Eredienste is reeds van 1910 af op Pitseng in die latere Transkei op die plaas Belgrave van oudl. H.J. Alberts gehou. ’n Skoolgebou met twee vertrekke is ook vir die dienste gebruik. Die predikant van Barkly-Oos het drie keer per jaar met die Naudésnekpas oor die Drakensberg gery, dikwels te perd oor onbegaanbare sneeubedekte paaie. Later het die begeerte by dié lidmate ontstaan om saam met dié op Maclear en Ugie van die gemeente Barkly-Oos af te stig.

Op 11 Desember 1926 is die nuwe gemeente Maclear toe gestig onder leiding van ds. Dirk Postma, leraar van die Gereformeerde kerk Burgersdorp van 1906 tot sy dood op 29 Desember 1940. Aangesien die gemeente geldelik nie sterk was nie, kon die lidmate nie bekostig om ’n kerk te laat oprig nie; daarom het hulle ’n saaltjie langs die Central-hotel gehuur. Later het hulle ook die destydse kerk van die NG gemeente Maclear gedeel en Sondagmiddae dienste daarin gehou. Nagmaal is elke drie maande bedien. Weens die geldnood kon die gemeente ook nie selfstandig ’n predikant bekostig nie; dus moes predikante van nabygeleë dorpe, soos Dordrecht en Indwe, en konsulente help met die bediening.

In 1940 het die gemeente wel besluit om ’n kerk te bou en op 9 November daardie jaar het ds. W.J. Snyman van die Gereformeerde kerk Venterstad die hoeksteen gelê. Dié gebou is in 1942 voltooi. Die hout vir die kerk se dak is gesaag van bome wat op die kerkterrein gegroei het.

Op 16 Julie 1969 het die kerkraad besluit om die kerkgebou op te knap. Dit het onder meer behels da die houtvensters deur staalraamvensters vervang is, die konsistorie vergroot is en ’n doeltreffende ingang voor aan die kerk aangebou is wat as hoofingang sou dien. ’n Vertrek met spoeltoilette is agter die kerk gebou, nuwe kerkbanke is aangebring en elektriese ligte is vervang. Die preekstoel is ook opgeknap en die hele gebou is geverf. ’n Fabriek in Johannesburg het sagter sitplekke vervaardig. In dié tyd het die Gereformeerde kerk Johannesburg-Sentraal sy eerste kerkgebou verkoop en het dr. R. Venter van die Gereformeerde kerk Randburg gereël dat die preekstoel aan Maclear geskenk word. Fishers op Queenstown het nuwe Nagmaaltafels gemaak.

Op 30 Oktober 1971 het die kerkraad besluit om ’n orrelfonds te stig. Die kerkklok en traporrel is aan die sendinggemeente geskenk en die gemeentesang was maar sukkelend sonder ’n orrel. Op 15 Desember 1972 het SA Orrelbouers ’n pyporrel volledig geïnstalleer. Op 6 November 1974 het die boukommissie voorgestel dat ’n sinkdak oor die portaal opgerig, stroke sement om die kerkgebou aangebring en die buitekant opnuut geverf word.

Reeds in 1886 is ’n buitestasie in Temboeland, die gebied oorkant die suidelike Drakensberg, gestig. Dit was onder die toesig en bediening van die kerkraad van die Gereformeerde kerk Barkly-Oos. Op 28 Januarie 1899 is die Gereformeerde kerk Elliot as selfstandige gemeente afgestig. Toe het daar reeds ’n klein kerkgebou op die dorp gestaan wat ondanks sy grootte in lidmate se behoeftes voorsien het.

Op 13 April 1906 is oudl. S.C.J. van Niekerk opdrag gegee om ’n nuwe kerk op te rig. Dit was ’n tipiese saalkerk en het geen vensters aan die voorkant gehad nie. Ds. P.C. Snyman van die Gereformeerde kerk Steynsburg het die plegtigheid tydens die hoeksteenlegging op 6 Oktober 1906 waargeneem. Die skare het Psalm 118:11 gesing en ’n gebed is gedoen. Dié gebou is die volgende jaar in gebruik geneem. Die kerkgebou sou verhuur word teen £1.10 per maand, maar die bron meld nie deur wie aan wie nie.

In 1938 is ’n trap voor die kerkgebou aangebring en in 1955 is nuwe banke, ’n preekstoel, Nagmaaltafel en los stoele in gebruik geneem. Toe is al die ou banke verkoop.

Elliot hê in 1960 nog 88 belydende en 43 dooplidmate gehad vergeleke met Maclear se 32 en 19 en Barkly-Oos se 136 en 59. Nietemin was dit Elliot wat op 18 Augustus 1979 ontbind en ’n wyk van Barkly-Oos geword het. Van 1980 tot 1991 was daar ’n bedieningsooreekoms tussen Barkly-Oos, Elliot en Maclear. Daarna is ’n kombinasie-akte aanvaar en het Elliot ’n wyk geword van Maclear, waarvan die naam toe verander is na die Gereformeerde kerk Maclear-Elliot. 

In 2010 (en waarskynlik vandag nog) is die kerkgebou op Elliot steeds twee Sondae per maand vir eredienste gebruik. Op 19 November 2006 het die plaaslike Gereformeerdes die honderdjarige herdenking van die hoeksteenlegging feestelik gevier en ’n gedenksteen onthul. Die ou traporrel staan vandag nog agterin die kerkgebou.





</doc>
<doc id="106145" url="https://af.wikipedia.org/wiki?curid=106145" title="Gereformeerde kerk Zastron">
Gereformeerde kerk Zastron

Die Gereformeerde kerk Zastron was ’n gemeente van die GKSA met sy middelpunt op die Vrystaatse dorp Zastron.

Die Suidoos-Vrystaat was tradisioneel nie ’n gebied waarin Gereformeerdes wortelgeskiet het nie. Van 1902 tot 1912 was dié gebied rondom Rouxville, Zastron, Smithfield en Wepener wyke van die Gereformeerde kerke Bethulie (in die Vrystaat) en Aliwal-Noord (in die Oos-Kaap), maar die afstande het die bediening altyd bemoeilik. Gevolglik is die Gereformeerde kerk Zastron op 16 April 1916 gestig. Sowat 20 jaar later, in 1935, het die siele in dié gemeente 83 getel.

Omdat Zastron altyd ’n betreklik klein gemeente was, moes hy amper deurentyd bedieningsooreenkomste met ander gemeentes sluit, onder meer Aliwal-Noord, Reddersburg en Ladybrand. Nogtans kon die gemeente ’n mooi kerkie laat oprig in Ralphstraat in ’n eenvoudige, waardige styl wat eie is aan tallose plattelandse Gereformeerde kerkgeboue.

In 1965 het Zastron die eerste keer ’n inwonende predikant gekry in die persoon van dr. Petrus Kruger, maar ook net tot 1968 waarna hy na die Gereformeerde kerk Uitenhage vertrek het. Die gedurige wegtrek van Gereformeerdes van die platteland na die stede het die belydende lidmate teen 2000 laat afneem tot net 17 en die dooplidmate tot vyf. In 2004 het die gemeente dan ook ontbind, waarna die oorblywende lidmate ingeskakel het by Aliwal-Noord.





</doc>
<doc id="106147" url="https://af.wikipedia.org/wiki?curid=106147" title="Spitalfields">
Spitalfields

Spitalfields [ˈspɪtəl'fiːldz] is 'n voormalige parogie in die Londense administratiewe distrik Tower Hamlets ("London Borough of Tower Hamlets") wat gedeeltelik in Sentraal-Londen en gedeeltelik in die East End van Londen naby Liverpool-stasie en Brick Lane geleë is. 

Die buurt is aan weerskante van Commercial Street geleë en huisves verskeie markte, waaronder die historiese Old Spitalfields Market, Brick Lane Market en Cheshire Street. Petticoat Lane Market is langs die buurt se suidwestelike grens geleë. Vir die meeste moderne Londenaars word Spitalfields in die weste deur Bishopsgate, Bethnal Green Road in die noorde en Wentworth Street en Old Montague Street in die suide begrens, met vloeiende grense in die weste waar dit - in die klein straatjies en oop ruimtes tussen Brick Lane en Vallance Road - geleidelik oorgaan na Bethnal Green en Whitechapel.

Ondanks die oprigting van moderne monolitiese kantoorgeboue uit glas en staal as deel van 'n proses waardeur Londen tradisionele finansiële distrik vanuit die "City of London" na aangrensende buurte begin uitbrei het, het die atmosfeer en karakter van Victoriaanse Spitalfields op plekke bewaar gebly. Een van Spitalfields se historiese kroeë, "The Ten Bells", word met die geheimsinnige reeksmoordenaar Jack the Ripper verbind. Die huis waar een van sy slagoffers, Annie Chapman, vermoor is, was hier geleë. Baie van die polisieondersoeke met betrekking tot die Ripper-moorde is in Spitalfields deurgevoer.

Spitalfields het sy naam aan "St. Mary's Spittel" te danke - 'n hospitaal en klooster wat in 1197 gestig is. In 'n veld vlakby die klooster is die beroemde Spitalfields Market vir die eerste keer in die 13de eeu gehou. In die moderne tyd bekend as vrugte- en groentemark, wat deur die "City of London Corporation" bestuur word, is dit in 1991 as "New Spitalfields Market" na Leyton verskuif nadat die historiese markterrein te klein geraak het. 

Spitalfields staan bekend vir die gemeenskapsgees wat sy bewoners ontwikkel het. In 1976 het een van die Verenigde Koninkryk se bekendste en mees gewaardeerde historici, Dan Cruickshank, wat 'n vroeg-18de eeuse Georgiaanse stadhuis in Spitalfields se Elder Street gekoop het en dit met sy gesin bewoon, met vriende saamgespan om die "Spitalfields Historic Buildings Trust" te vestig om die buurt se argitektoniese erfenis te bewaar. Ironies genoeg is Spitalfields, hoe aantrekliker die buurt danksy die Trust se inisiatiewe geword het, hoe meer blootgestel aan gentrifikasie. 



</doc>
<doc id="106149" url="https://af.wikipedia.org/wiki?curid=106149" title="Nitraat">
Nitraat

'n Nitraat is 'n sout wat die komplekse anioon NO of 'n ester wat die -ONO-groep bevat. Hierdie ioon is die suurres van salpetersuur HNO.

Die oksidasietoestand van die sentrale stikstofatoom is 5+ (V) en nitrate is oksiderende stowwe wat baie goed in water oplosbaar is. 

Ammoniumnitraat is die belangrikste stof in kunsmis. Deur gebruik van hierdie bemesting kan nitrate bydra tot eutrofikasie. Nitrate kan ook deur bemesting ons voedsel besoedel of daaraan toegevoeg word. Nitraat self is nie baie giftig nie, maar bakterië kan dit omsit in nitriet wat giftig is. 



</doc>
<doc id="106150" url="https://af.wikipedia.org/wiki?curid=106150" title="Nitriet">
Nitriet

'n Nitriet is 'n sout wat die komplekse anioon NO bevat of 'n ester wat die -ONO groep bevat. Die anioon is die suurres van nitroësuur.

Die oksidasietoestand van die sentrale stikstofatoom is +3 (III). Die anioon het basiese eienskappe.

Nitriet kan geproduseer word deur eers ammoniak katalities te oksideer tot 'n mengsel van stikstofmonoksied NO en stikstofdioksied NO en hierdie gas in 'n oplossing van natriumkarbonaat te lei.

Nitriet word toegevoeg aan vleis om te verhinder dat dit bederf en dat die bakterie "Clostridium botulinum" botulisme veroorsaak. Ongelukkig kan nitriet ook reageer met vrye aminosure en amines in die vleis en N-nitrosamine vorm. Hierdie spesie kan kanker veroorsaak.



</doc>
<doc id="106151" url="https://af.wikipedia.org/wiki?curid=106151" title="Stampriet">
Stampriet

Stampriet is ’n dorpie in die streek Hardap van Namibië. Dis geleë in ’n dorre gebied aan die bolope van die Auobrivier waar mens en dier van boorgatwater afhanklik is, 64 km noordoos van Mariental en op ’n hoogte van 1 177 m bo seespieël.
Stampriet is in 1898 gestig as ’n handelspos in die destydse Duits-Suidwes-Afrika. Dit was die toneel van talle gevegte tussen Duitse en Namatroepe. In 1970 was die nedersetting se bevolking 70 wit, 1 bruin en 195 swart. In die ou dae het dit as Stamprietfontein bekendgestaan, afgelei van die plaaslike fonteine van destyds wat met riete omsoom was. ’n Kenmerk van die dorpie en sy omgewing is die besonder sterk boorgate, waarvan sommige tot 3,5 miljoen liter water per dag lewer. Gevolglik maak boere in die omgewing hoofsaaklik staat op besproeiing en verbou veral graan, mielies en lusern.

Stampriet is die tuiste van die Privaatskool Elnatan wat in April 1992 hier gestig is en intussen aangegroei het tot sowat 370 leerlinge van gr. 1 tot 12 en 61 personeellede (onderwysers, administratiewe, terrein- en koshuispersoneel ingesluit). Omdat Stampriet so klein is, gaan meer as 80% van die leerlinge tuis in Elnatan se vier koshuise. Die skool lok leerlinge uit alle uithoeke van die land waar min privaat skole Afrikaanse onderrig tot in gr. 12 bied. Buiten 'n beroepsgerigte afdeling, geskied Elnatan se onderrig grotendeels deur middel van Afrikaans.

Die naam Stampriet is 'n vertaling van die Khoikhoi-naam Aams, wat "riet" en "stamp" beteken na aanleiding van die riete wat platgetrap moet word om by die fontein uit te kom of "rietdans", wat dui op die plek waar die rietdans gestamp is. In die ou dae het die plek as Stamprietfontein bekendgestaan, maar die agtervoegsel is later laat vaar.




</doc>
<doc id="106153" url="https://af.wikipedia.org/wiki?curid=106153" title="Pierre de Fermat">
Pierre de Fermat

Pierre de Fermat (Beaumont-de-Lomagne in Frankryk, 17 Augustus 1601 of 1606/7 – Castres, 12 Januarie 1665) was 'n Franse wiskundige en regsgeleerde aan die hof van Toulouse. 'n Aantal vroeë ontwikkelinge in die veld wat later bekend sou word as die differensiaalrekening word aan hom toegeskryf.

Hy het 'n nuwe metode uitgevind om die grootse en klienste ordinate (maksima en minima) van krommes te bepaal, wat nou verwant was aan die toe nog onbekende differensiaalrekening. Verder het hy werk in getalteorie gedoen. Hy is egter deesdae veral bekend vir die sogenaamde "laaste stelling van Fermat", wat in werklikheid nie sy laaste stelling was nie, maar die een waarvoor daar die langste na 'n bewys gesoek is. Die stelling is eers in 1994 formeel bewys. Hiernaas het hy belangrike bydraes gelewer tot die analitiese meetkunde, kansrekening, en optika.


</doc>
<doc id="106154" url="https://af.wikipedia.org/wiki?curid=106154" title="George Berkeley">
George Berkeley

George Berkeley (Kilkenny, 12 Maart 1685 – Oxford, 14 Januarie 1753) was 'n Ierse filosoof van Engelse afkoms en 'n Anglikaanse biskop. Hy staan dus soms ook bekend as Biskop Berkeley. Hy word as die grondlegger van die spiritualistiese of subjektiewe idealisme beskou.

Berkeley het belangrike kritiek op die idee van infinitesimale in kalkulus gelewer, wat hy as die "spoke van vergane hoeveelhede" beskryf het. Destyds het daar onsekerheid geheers oor die presiese eienskappe van hierdie nietig-klein waardes, en konsepte soos grenswaardes (limiete) was nog net intuitief en informeel. Die wiskundiges van die era (Newton, Leibniz ens) het egter die onweerlegbare resultate van hul berekeninge voorgehou as bewys dat die grondbeginsels reg moet wees, en Berkeley het hierdie redeneringswyse gekritiseer. Sy kritiek, en die van mense na hom, het wiskundiges deur die eeue heen aangespoor om 'n formeler basis vir analise te skep, iets wat eers met Weierstrass se werk in die 19e eeu voldoende bereik is.


</doc>
<doc id="106155" url="https://af.wikipedia.org/wiki?curid=106155" title="Augustin Louis Cauchy">
Augustin Louis Cauchy

Baron Augustin Louis Cauchy (Parys, 21 Augustus 1789 – Sceaux, 23 Mei 1857) was 'n invloedryke Franse wiskundige, en is een van die mees gepubliseerdes, met meer as 800 publikasies agter sy naam. Daar word soms gesê dat daar meer wiskundige stellings na Cauchy vernoem is as na enigiemand anders. Hy was veral daarin geinteresseer om analise op 'n formele basis te plaas en het enorme bydraes tot komplekse analise asook permutasiegroepe in abstrakte algebra gemaak.

Cauchy was sterk katoliekgesind en 'n aanhanger van die Franse Bourbon dinastie. Hierdie standpunte is deur slegs 'n minderheid van sy eweknieë in die Franse akademiese wêreld gedeel. Vanaf die Julierewolusie in 1830 het dit hom dan ook meer en meer in konflik met die regering en baie van sy kolegas en studente gebring. Hy verlaat die land en verloor sy pos as professor by die gesogte École Polytechnique nadat hy weier om 'n eed van getrouheid aan die nuwe regering af le lê. Hy keer eers weer in 1838 terug Frankryk toe.


</doc>
<doc id="106156" url="https://af.wikipedia.org/wiki?curid=106156" title="Straat van Magellaan">
Straat van Magellaan

Die Straat van Magellaan (Spaans: "Estrecho de Magallanes") is 'n seestraat net suid van die Suid-Amerikaanse vasteland wat die Atlantiese Oseaan in die ooste met die Stille Oseaan in die weste verbind en Patagonië in die noorde van Vuurland in die suide skei. Sedert die grensverdrag van 1881 met Argentinië val dié seestraat volledig onder Chili se beheer.
Die Straat van Magellaan het 'n lengte van 570 km en is op sy nouste net 3,5 km wyd. Die grootste nedersetting wat aan die Straat van Magellaan geleë is, is die Chileense stad Punta Arenas, wat soms as suidelikste stad ter wêreld beskou word.

Die Straat van Magellaan is ná Ferdinand Magellaan genoem, wat dit op 21 Oktober 1520 tydens sy omseiling van die wêreld ontdek het. Deur 'n storm is sy vloot op 1 November 1520 in die vermeende baai gedryf wat later 'n seestraat geword het. Magellaan het dit aanvanklik "Kanaal van die Allerheilige" (Portugees: "Estreito de Todos os Santos") genoem wat later deur die Spaanse koning in "Estrecho de Magallanes" verander is.


</doc>
<doc id="106158" url="https://af.wikipedia.org/wiki?curid=106158" title="Kaap Hoorn">
Kaap Hoorn

Kaap Hoorn (Spaans: "Cabo de Hornos") is die geografiese mees suidelike punt van Suid-Amerika en is op die Chileense eilandje Isla Hornos geleë. Hier ontmoet die Atlantiese Oseaan en die Stille Oseaan.

Kaap Hoorn is tydens 'n ekspedisie onder die "Austraalse Compagnie" deur die Nederlandse ontdekkingsreisiger Willem Cornelisz Schouten op 29 Januarie 1616 vir die eerste keer opgeteken en ter ere Hoorn se stadsraad Kaap Hoorn genoem. Ná 1618 is die teorie opgestel dat die Engelse admiraal Francis Drake reeds in Oktober 1578 Kaap Hoorn ontdek het, hoewel die aantekeninge van die meer as twintig jaar dooie Drake en dié van sy span nie met die werklike toestande aan die Kaap ooreenstem nie.

Totdat die Panamakanaal in Augustus 1914 ingewy is, het die see rondom Kaap Hoorn saam met die Straat van Magellaan die belangrikste seeroete tussen die Atlantiese en die Stille Oseaan gevorm.


</doc>
<doc id="106159" url="https://af.wikipedia.org/wiki?curid=106159" title="Privaatskool Elnatan">
Privaatskool Elnatan

Die Privaatskool Elnatan is ’n Afrikaansmedium- privaat skool op die dorp Stampriet in die streek Hardap, Namibië, wat onderrig aan leerlinge van gr. 1 tot gr. 12 bied.

Elnatan is in April 1992 gestig nadat die eerste regering van ’n onafhanklike Namibië onderrig in enige taal buiten Engels aan alle skole vanaf gr. 4 beperk het. Die skool is geregistreer by die Namibiese ministerie van onderwys en bied onderrig aan sowat 370 leerlinge van gr. 1 tot 12. Die personeellede tel sowat 60, onderwysers, administratiewe, terrein- en koshuispersoneel ingesluit. Meer as 80% van die leerlinge gaan tuis in die skool se vier koshuise omdat hulle uit alle uithoeke van die land kom om die skool by te woon en omdat Stampriet 'n baie klein bevolking het. 

Hoewel al die groot dorpe en die hoofstad, Windhoek, minstens een privaat skool het wat onderrig aan meestal Afrikaanssprekende leerders deur feitlik uitsluitlik Afrikaanse onderwysers bied, word net aan Elnatan en die volgende skole moedertaalonderrig tot in gr. 12 gebied: Keetmanshoop Privaatskool, Privaatskool Moria (Outjo), Windhoek Afrikaanse Privaatskool, Tsumeb Gimnasium en Pro-Ed Akademie (Swakopmund). Op Gobabis, byvoorbeeld, geskied onderrig aan die Gobabis Gimnasium van gr. 4 af in Engels, en so ook aan die Berg-op Akademie op Okahandja. 

Die skoolterrein is geleë tussen 52 palmbome wat meer as 115 jaar oud is en voortdurend gevoed word deur die arteriese bronne van Stampriet. Dagskoliere word aangery per bus vanaf Mariental, maar alle ander skoliere gaan tuis in een van vier koshuise.

In 2011 het Elnatan begin om 'n beroepsgerigte baan aan te bied vir leerlinge wat nie akademies kan vorder nie. Hulle leer om 'n ambag soos sweis, motorwerktuigkunde of gasvryheid te beoefen sodat wanneer hulle klaar is met skool, hulle 'n NTA-kwalifikasie agter hulle naam kan skryf. Die kinders is ingeskrewe leerlinge van Elnatan en hulle kan inskakel by al die skool se bedrywighede en sportaktiwiteite. Onderrig in dié afdeling geskied deur middel van Engels.



</doc>
<doc id="106162" url="https://af.wikipedia.org/wiki?curid=106162" title="Idris Elba">
Idris Elba

Idrissa Akuna "Idris" Elba, OBE, is ’n Britse akteur, musikant en DJ. Hy is veral bekend vir sy rolle as die dwelmbaas en sakeman Russell "Stringer" Bell in die reeks "The Wire", speurder John Luther in die reeks "Luther" en Nelson Mandela in die 2013-biografieprent "Mandela: Long Walk to Freedom". 

Hy is al vyf keer vir ’n Golden Globe benoem vir beste akteur in ’n minireeks of TV-prent, en het een keer gewen. Hy is ook al vier keer vir ’n Emmy benoem.

Elba was in rolprente soos "American Gangster" (2007), "Takers" (2010), "Thor" (2011), "Prometheus" (2012) en "Beasts of No Nation" (2015). Benewens akteur is hy ook ’n platejoggie (DJ) onder die naam Big Driis en ’n hip-hop-soulmusikant.

Elba is in Newham, Londen, gebore. Sy pa, Winston, was van Sierra Leone en het by die Ford-motormaatskappy gewerk. Sy ma, Eve, was van Ghana en ’n klerk. Sy ouers is in Sierra Leone getroud en het daarna na Londen verhuis. Elba het in East Ham grootgeword en sy naam op skool verkort van Idrissa tot Idris. Hy het daar begin toneelspeel. In 1986 het hy sy oom gehelp in sy werk as platejoggie vir troues, en binne ’n jaar het hy sy eie DJ-maatskappy saam met vriende gestig.

Sy eerste rolle was in "Crimewatch"-moordrekonstruksies. Op 19 het hy in nagklubs gewerk onder die naam DJ Big Driis, maar in sy vroeë 20's het hy oudisies begin aflê vir TV-rolle.

Elba het in 1995 sy eerste groot rol gekry in die reeks "Bramwell", ’n mediese drama wat in die Engeland van die 1890's afspeel. In een episode het hy die hoofrol gespeel. Sy eerste rol waarvoor hy erkenning gekry het, het in 1995 gevolg: ’n byspelerrol as ’n gigolo in die episode "Sex" van "Absolutely Fabulous". Baie byspelerrolle op Britse TV het gevolg. Hy het by die sepie "Family Affairs" aangesluit, en in die TV-reeks "Ultraviolet" en later in "Dangerfield" verskyn. Hy het kort daarna na New York-stad in die VSA verhuis en het nou en dan na Brittanje teruggekeer vir ’n rol.

In 2002 het Elba ’n hoofrol in die drama "The Wire" gekry. Van dié jaar tot in 2004 was hy Russell "Stringer" Bell in die reeks – moontlik sy bekendste rol in Amerika. In 2005 was hy in die rolprent "Sometimes in April", oor die volksmoord in Rwanda. Hy het in 2007 in die spesiale program "Black Men: The Truth" verskyn. 

In September 2009 het Elba ’n ooreenkoms geteken om in die BBC-televisiereeks "Luther" te speel; dit het in Mei 2010 begin wys. Op die 69ste Golden Globe-toekenningsaand in Januarie 2012 het Elba die prys gewen vir beste akteur in ’n reeks, minireeks of TV-rolprent vir sy toneelspel in dié reeks.

In 2007 het Elba die hoofrol gekry in die rolprent "Tyler Perry's Daddy's Little Girls". Hy was ook in "28 Weeks Later" en "This Christmas" (albei 2007), waarvan laasgenoemde geldelik uitstekend gevaar het. In 2008 het hy in die rilprent "Prom Night" en in "RocknRolla" gespeel. In 2009 was hy in nog twee rilprente, "The Unborn" en "Obsessed". 

Hierna het "Legacy", "The Losers" en "Takers" in 2010 gevolg. In 2011 was hy Heimdall in Kenneth Branagh se prent "Thor" (gebaseer op die Marvel Comics-superheld met dieselfde naam).

In Februarie 2012 het Elba bevestig dat hy Nelson Mandela sou uitbeeld in die prent "Mandela: Long Walk to Freedom", wat gebaseer is op Mandela se boek, "Long Walk to Freedom". As deel van sy voorbereiding vir sy rol het hy ’n nag alleen in ’n sel op Robbeneiland deurgebring. Vir sy spel is hy benoem vir ’n Golden Globe vir beste akteur in ’n dramaprent.

In 2015 was Elba weer Heimdall, dié keer in die prent "Avengers: Age of Ultron". Vir sy rol in "Beasts of No Nation" is hy in dieselfde jaar benoem vir ’n Golden Globe en Bafta vir beste manlike byspeler. Sy volgende projekte is die stemwerk vir die tier Shere Khan in "The Jungle Book", waaraan ook Bill Murray, Scarlett Johansson, Ben Kingsley, Christopher Walken en Lupita Nyong'o sal werk, en ’n opvolg van "Finding Nemo".

Elba het in musiekvideo's verskyn van Fat Joe (2002), Angie Stone (2004) en die rapper Giggs (2010). In 2006 het hy die EP "Big Man" met vier liedjies uitgereik. Hy was medevervaardiger van Jay-Z se 2007-album "American Gangster" en het in die inleiding opgetree. Hy het ook al op belangrike geleenthede as DJ opgetree. 

Hy het in 2009 die uitreiking van sy eerste enkelspeler, "Please Be True", aangekondig en in die uitgawe van Augustus 2009 van die tydskrif "Essence" het hy aangekondig die naam van sy daaropvolgende EP met ses liedjies is "Kings Among Kings". Hy het sy EP "High Class Problems Vol. 1" in Februarie 2010 in Brittanje uitgereik en baie pryse daarvoor ingepalm.

Sedertdien het hy verskeie video's vervaardig, soos vir Mumford and Sons (2012) en K. Michelle (2014). Hy het ook opgetree in Mr Hudson se enkelspeler "Step Into the Shadows". Mr Hudson het weer sy album "Idris Elba Presents mi Mandela" vervaardig; dit is in November 2014 uitgereik. 

In November 2015 het Elba in Berlyn, Duitsland, die voorvertoning gedoen vir Madonna se Rebel Heart-toer.

Elba en sy eksvrou, Kim, het ’n dogter, Isan, wat in 2002 gebore is. In 2014 het sy vriendin, Naiyana Garth, die lewe geskenk aan hul seun, Winston.

Elba is in Mei 2007 aangewys as een van die tydskrif "People" se 100 aantreklikste mense in die wêreld. In 2013 is hy gekies as die tydskrif "Essence" se sexyste man van die jaar. Op "People" se lys van aantreklikste mans in die wêreld vir 2013 was hy nommer twee.

In Oktober 2014 het hy ’n Mobo-inspirasieprys gewen en in 2015 is hy aangewys as een van die tydskrif "GQ" se 50 bes geklede Britse mans.

Elba is in 2016 aangewys as Offisier van die Orde van die Britse Ryk (OBE) vir sy bydrae tot drama.





</doc>
<doc id="106163" url="https://af.wikipedia.org/wiki?curid=106163" title="Max Stirner">
Max Stirner

Max Stirner, skuilnaam van Johann Caspar Schmidt (Bayreuth, 25 Oktober 1806 – Berlyn, 26 Junie 1856) was 'n Duitse filosoof.

Stirner word gebore in 1806 en studeer aan die universiteite van Berlyn, Erlangen, en Koningsberg. In Berlyn volg hy onder andere die lesings van Georg Wilhelm Friedrich Hegel (1770–1831). Tussen 1839 en 1844 was hy dosent in geskiedenis en literatuur, maar maak hy ook deel uit van ""die Freien"", 'n groep van dosente, studente en joernaliste onder die leiding van die linkse-hegeliaan Bruno Bauer (1809–1882).

Sy vernaamste werk, met as titel "Der Einzige und sein Eigentum", word in 1844 gepubliseer. Hierdie werk het destyds aandag getrek veral onder 'die Freien' en word druk bespreek. 'n Werklike kommersiële sukses word dit egter nooit nie, en vanaf 1847 sou Stirner 'n uiters armoedige bestaan gevoer het. Hy sluit hom amper volledig af van die gebeurtenisse en ontwikkelinge van sy tyd, so gaan die rewolusiejaar 1848 by hom verby en skryf hy nog enkele minder belangrike werke. Hy vertaal tog wel 'n aantal ekonomiese werke in Duits, soos die werke van Jean-Baptiste Say en Adam Smith. Op 25 Junie 1856 sterf hy in byna totale anonimiteit.

Die filosofie van Stirner het 'n betekenisvolle invloed op die ontwikkeling van nihilisme, eksistensialisme, post-modernisme en anargisme (spesifiek individuele anargisme, post-anargisme en post-linkse anargisme) uitgeoefen. Stirner se belangrikste filosofiese werk was die boek "Der Einzige und sein Eigentum" wat letterlik vertaal word as "Die enige en sy eiendom" maar kan ook vertaal kan word as "Die ego en sy eie". Tussen 1900 en 1929 word 14 Duitse, 10 Russiese, 7 Japanneese en 6 Engelse uitgawes, asook 'n Franse, Spaanse, Italiaanse, Poolse en Nederlandse uitgawe van die boek gedruk. 

Sy opvattinge sou aanhang geniet vanuit uiteenlopende geledere van latere anargiste tot fasciste. Helms wys hierop in sy "Die Ideologie der anonymen Gesellschaft" (1966), terwyl Hogrede in "Stirner: das größenwahnsinnige Ich" (1987) selfs nog verder gaan en 'n verband argumenteer met die radikale sienswyses waarop die Rote Armee Fraktion (RAF), hul terreur gegrond het.

Stirner argumenteer dat die konsep van die self iets is wat onmoontlik is om ten volle te verstaan. 'n Sogenaamde “kreatiewe niksheid” wat hy beskryf as 'n “eindpunt van taal.” Stirner word beskou as 'n voorstander van beide sielkundige egoïsme en etiese egoïsme. Hy kan egter beter verstaan word as 'n rasionele egoïs in die sin dat hy dit beskou het as irrasioneel om nie op te tree in jou eie belang nie. Hoe hierdie eie belang gedefinieer word is egter subjektief van aard wat dus toelaat dat beide selfsugtige en altruȉstiese normatiewe aansprake ingesluit kan word.

Individuele eie belang berus op die individu se behoefte om sy/haar egoïsme uit te leef. Die verskil tussen 'n onwillige en gewillige egoïs, is dat die eersgenoemde beheer word deur 'n leë idee en glo dat hulle vir 'n hoër saak streef maar onbewus sal wees dat hulle eindelik net hul eie behoeftes vervul om gelukkig te wees, of veilig te voel. Die laasgenoemde daarenteen sal 'n persoon wees wat vrylik sy aksies kies, ten volle daarvan bewus dat hulle net hul eie individuele behoeftes vervul.

Heilige sake bestaan net vir die onwillige egoïs wat nie homself as inherent egoïsties erken nie. Slegs wanneer 'n individu besef dat alle heilge waarhede soos die wet, reg, moraliteit, godsdiens ens, is niks meer as onnatuurlike konsepte wat nie gevolg behoort te word nie, kan die individu vry optree. Vir Stirner beteken om vry te wees dat jy jou eie wese en skepper (ter vervanging van die tradisionele rol van die gode) kan wees. Vir Stirner is mag 'n metode van egoïsme. Dit is die enigste geregverdigde metode om die ”eie” te verwerf.

Stirner beweer dat die mees algemene aanvaarde sosiale instellings, insluitende die staat, eiendomsreg, natuurlike regte in die algemeen en die konsep van gemeenskap is bloot illusies of “spoke in die gedagtes.” 

Hy beywer hom vir egoïsme en 'n vorm van amolaliteit, waarin individue verenig sal word in “unies van egoïste” en dan uitsluitlik wanneer dit in hul eie belang was om dit te doen. Volgens hom word eiendom slegs verwerf deur mag. Stirner is van mening dat die wêreld en alles in dit, insluitende ander persone beskikbaar om vir jou te neem of te gebruik sonder enige morele beperkinge. Hy sien nie die rasionaliteit daarvan om die belange van andere in ag te neem nie, behalwe as dit is om jou eie belang te bevorder, wat hy glo die enigste legitieme rede is vir aksie. Hy ontken dat die gemeenskap 'n werklike entiteit is. Stirner noem die gemeenskap 'n “spook.” 

Stirner se idée van die unies van egoïste word verstaan as 'n nie-sistematiese vereniging wat hy voorstel ter vervanging van die staat. Die unie vereis dat alle deelnemers deelneem met die verstandhouding dat die vertrekpunt is bewustelike egoïsme. Indien 'n deelnemer sou swaarkry en in stilte die situasie aanvaar, verander hierdie unie in iets anders. Die unie kan nie 'n gesag groter as dié individuele wil wees nie.

Stirner kritiseer konvensionele idees van rewolusie. Hy argumenteer dat sosiale bewegings wat hul ten doel stel om regerings omver te werp, bly inherent staats-georiënteer, aangesien hulle bloot een staatsorde met 'n ander vervang.

• HANS G. HELMS, Die Ideologie der anonymen Gesellschaft. Max Stirners ‘Einziger’ und der Fortschritt des demokratischen Selbstbewußtseins vom Vormärz bis zur Bundesrepublik, uitg. Du Mont Schauberg, Keulen (1966).

• WOLFRAM HOGREBE, Stirner: das größenwahnsinnige Ich, in Deutsche Philosophie im XIX. Jahrhundert - Kritik der idealistischen Vernunft, uitg. Wilhelm Fink Verlag, München (1987) pp. 45-54

• ANDREW M. KOCH, Max Stirner: The Last Hegelian or the First Poststructuralist?, Anarchist Studies, volume 5 (1997) pp. 95-108.

• BERND A. LASKA, Ein dauerhafter Dissident. Eine Wirkungsgeschichte des Einzigen, uitg. LSR-Verlag, Neurenberg (1996)

• R.W.K. PATERSON, The Nihilistic Egoist: Max Stirner uitg. Oxford University Press, Oxford, for University of Hull Publications (1971).

• JEFF SPIESSENS, The Radicalism of Departure. A Reassessment of the Hegelianism of Max Stirner's Der Einzige und sein Eigentum , uitg. Universiteit Antwerpen (2012)

• WIDUKIND DE RIDDER, Max Stirner, Hegel and the Young Hegelians: A reassessment, In: History of European Ideas, 3, 285-297. 

• SAUL NEWMAN, Max Stirner (Critical Explorations in Contemporary Political Thought), Basingstoke and New York: Palgrave Macmillan, 2011 

- Hans Jansen, De egoïst Max Stirner 113 pag. Uitgeverij Papieren Tijger, Breda. Nederlans. 

Eksterne skakels 


</doc>
<doc id="106164" url="https://af.wikipedia.org/wiki?curid=106164" title="Drakensville">
Drakensville

Drakensville is 'n vakansieoord in die Noordelike Drakensberge op die R74 tussen Harrismith en Bergville (net oor die grens van die Vrystaat na KwaZulu-Natal). Die oord is in 2006 deur die ATKV gekoop en word ook deur hulle bestuur.

Drakensville bied verhitte swembaddens, 'n waterglybaan, monsterskaak, stap-, perdry- en bergfietsroetes, foefieslaaid oor die dam, kapel vir troues, ens. Besoekers kan die kampeergeriewe gebruik of in die goedversorgde asbeshuisies tuisgaan.

Die oord het sy ontstaan aan die Kilburndam en Eskom se bedrywighede in die omgewing te danke. Hulle het 'n plaas in die omgewing gehuur om werkers tydens die bou van die Drakensberg-kragsentrale te huisves. Dit het kort voor lank tot 'n klein dorpie gegroei. Toe die dam se projek afgehandel is, het Eskom onttrek en die infrastruktuur verkoop.

In die omgewing: Boesmanrotskuns en die Drakensberg-amfiteater. Daguitstappies kan ook na die omgewing van die Sentrale Drakensberge (soos Cathedralpiek en Champagne Castle) onderneem word.




</doc>
<doc id="106171" url="https://af.wikipedia.org/wiki?curid=106171" title="Gereformeerde kerk Koedoesrand">
Gereformeerde kerk Koedoesrand

Die Gereformeerde kerk Koedoesrand is die vierde oudste gemeente in die GKSA se Klassis Waterberg. Einde 2015, toe hier 54 belydende en 17 dooplidmate was, was dit die sesde kleinste van die 13 gemeentes in die Klassis. Al vyf gemeentes wat toe kleiner was, was in Namibië nadat hulle omstreeks 2008 by dié Klassis aangesluit het.

Die kerkraad van die Gereformeerde kerk Potgietersrus het op 17 April 1938 besluit om ’n nuwe gemeente in die destydse Verre Noord-Transvaal te stig. Op 20 Mei 1939 het die afstigtingsvergadering plaasgevind op die plaas Strydpan, wat aan Hansie Enslin, ’n lidmaat, behoort het. ’n Hele aantal jare lank, voor die kerkgebou opgerig is, was dit die vergaderplek van die lidmate waar waens sou saamtrek en die tente opgeslaan sou word tydens Nagmaalnaweke. Soms was daar meningsverskille oor die grondkwessie, maar die geskille oor die boukwessie was veel erger.

Ná veel gewik en geweeg het die kerkraad op 23 Augustus 1940 besluit om die 50 morg grond wat die TLC Maatskappy aangebied het, te aanvaar en daarop te bou. Dertig maande nadat die gemeente gestig is, op 8 November 1941, het die lidmate hul kerkgebou in gebruik geneem. Ds. H.J. Venter het by dié geleentheid die rede gehou oor Psalm 147:2 en 3 en gewys op die twee rigtings waarin die mens bou sedert die geslag van die Bybelse Kain; hy het die gemeente gemaan om hul kinders te leer om Jerusalem-bouers te wees.

Later is ’n rondaweltjie op die kerkperseel gebou waarin die predikant kon tuisgaan met kerkgeleenthede, want toe is die gemeente nog bedien deur ds. Venter van Waterberg. Om hier te kom, moes hy sowat 150 myl in sy Ford-motortjie deur sand en bosse aflê. Aan die begin moes lidmate hul eie stoel kerk toe bring, maar op 20 November 1942 het die kerkraad die ontvangs van banke goedgekeur en in November 1943 is die preekstoel ontvang.

In die beginjare het die gemeente nie ’n behoefte aan ’n pastorie gehad nie omdat dit altyd in kombinasie was en die predikant wat ook vir Koedoesrand verantwoordelik was, elders gewoon het. In 1954 is die eerste pastorie wel voltooi, naby die kerk en op dieselfde stuk grond wat die maatskappy destyds aan die gemeente geskenk het.

In November 1974 is ’n tender vir die bou van ’n kombuis en kleedkamers goedgekeur en later is ook besluit om ’n saal te bou. Met verloop van tyd het lidmate ook drie rondawels op die perseel gebou waarin hulle met Nagmaal kon tuisgaan. Later is ’n begraafplaas aangelê en in 1983 was Thomas Scheepers die eerste lidmaat wat hier begrawe is. Eindelik, in 1998, het ’n grasdaklapa ook op die perseel bygekom.




</doc>
<doc id="106172" url="https://af.wikipedia.org/wiki?curid=106172" title="Gereformeerde kerk Swartruggens">
Gereformeerde kerk Swartruggens

Die Gereformeerde kerk Swartruggens is die vyfde oudste van die 22 gemeentes in die GKSA se Klassis Molopo. Die middelpunt van die gemeente is die dorp Swartruggens in die provinsie Noordwes. Einde 2015 was hier 69 belydende en 11 dooplidmate.

In 1908 het die Gereformeerde kerk Rustenburg twee wyke aan Zeerust afgestaan met dien verstande dat hulle ’n eie kerkplek inrig. Roelof Petrus Scheepers het ’n deeltjie van sy plaas, Brakfontein, aan die gemeente geskenk vir die oprigting van die kerkgebou. Hierdie saal is in 1910 deur oudl. Du Toit opgerig. Dit sou vir die daaropvolgende 23 jaar gebruik word.

Midde-in die Rebellie van 1914 het die wyk Brakfontein van Zeerust afgestig en in 1917 het die lidmate self ’n nuwe kerk gebou. Sand is aangery en met hamers is klippe fyngekap vir die betonwerk. Ds. B.J. de Klerk, die leraar van 1917 tot 1940, het met die bouwerk gehelp. In September 1933 is dié gebou, ontwerp deur die Gereformeerde argitek Pieter Dykstra, met sy vier sierlike Kaaps-Hollandse gewels in gebruik geneem. Die kerktoring is 31 jaar later verander.





</doc>
<doc id="106173" url="https://af.wikipedia.org/wiki?curid=106173" title="Gereformeerde kerk Hermanus">
Gereformeerde kerk Hermanus

Die Gereformeerde kerk Hermanus is die vyfde jongste van die 20 gemeentes in die GKSA se Klassis Boland, wat die hele Wes-Kaap en die noordwestelike uithoeke van die Noord-Kaap beslaan. Einde 2015 was hier 151 belydende en 19 dooplidmate, vergeleke met onderskeidelik 116 en 16 vyf jaar vantevore. Die buitengewone klein getal dooplidmate vergeleke met die belydende lidmate is daaraan te wyte dat die Overbergse en Suid-Kaapse kus vir baie Gereformeerde lidmate ’n aftreeplek is.

Die gemeente Hermanus is op 29 Oktober 2000 gestig met sowat 70 belydende lidmate en sluit ook die dorpe Gansbaai en Stanford in, maar die kerk is reeds die vorige jaar deur Hans Oostenbrink en sy seun Henk gebou en teen kosprys aan die gemeente oorgedra. Hulle het ook die erf geskenk waarop die kerk staan. Die kerk is op 4 Desember 1999 amptelik in gebruik geneem. Dit bied plek vir 150 stoele. Aan die linkerkant is ’n onthaal- en braaiplek en die katkisasiekamers. Regs voor is die kloktoring. Die afdakkie tussen die kerk en die kloktoring bied skuiling teen die reën. 

Die gemeente se eerste lidmate was Josef en Lettie Kruger wat eers behoort het tot die Gereformeerde kerk Worcester, hoewel 115 km van Hermanus af destyds die naaste Gereformeerde gemeente.




</doc>
<doc id="106174" url="https://af.wikipedia.org/wiki?curid=106174" title="Gereformeerde kerk Koperstreek">
Gereformeerde kerk Koperstreek

Die Gereformeerde kerk Nkana (ook Koperstreek genoem) was 'n gemeente van die GKSA in, soos die naam aandui, die Koperstreek van Noord-Rhodesië (en toe Zambië) met sy middelpunt in die stad Kitwe, hoewel die grense ook Mufulira, Chingola en Ndola ingesluit het.

Die gemeente is in 1949 gestig. In 1960 was hier 134 belydende en 146 dooplidmate wat verspreid gewoon het op al die nedersettings binne die gemeentegrense. In sy hele 20-jarige bestaan het die gemeente nooit oorgegaan tot kerkbou nie, maar darem 'n pastorie opgerig. In 1969 het die gemeente ontbind nadat die meeste lidmate teruggekeer het na Suid-Afrika of Rhodesië weens Zambië se onafhanklikwording in 1965.





</doc>
<doc id="106175" url="https://af.wikipedia.org/wiki?curid=106175" title="Gereformeerde kerk Bulawayo">
Gereformeerde kerk Bulawayo

Die Gereformeerde kerk Bulawayo was 'n gemeente van die GKSA in Zimbabwe.

Die gemeente is in 1952 gestig en het bestaan uit 'n gedeelte in en om die stad Bulawayo, Gatooma (Kadoma), Redcliffe, Wankie (Hwange), Fort Victoria (Masvingo), Nuanetsi, Enkeldoorn (Chivhu) en van 1960 af ook Francistown in (toe nog) Betsjoeanaland.

In 1960 was hier 101 belydende en 87 dooplidmate. Die gemeente het in 1981 ontbind.

Ds. H.J. Krüger, van 1954 tot 1946 Bulawayo se eerste leraar, die predikant wat die langste in enige gemeente in Klassis Trans-Limpopo gedien het, het in 1964 ’n oorsig van die gemeente se geskiedenis tot "Gedenkalbum van die Gereformeerde Kerk in Suid-Rhodesië 1914–1964" bygedra. 

Die ontstaansgeskiedenis het hy uit die notuleboek aangehaal: "Notule van die Gemeentevergadering gehou te Gwelo op 29 November 1952 om 7 uur nm. Die Voorsitter, ds. P.J. Opperman van Lusaka (konsulent van die Geref. Gemeente, Enkeldoorn), open die vergadering en laat sing Ps. 43:3, 4. Almal word welkom geheet deur die Voorsitter insonderheid ds. Kruger (G.H. J.) en familie van die Laeveld, Transvaal, asook die deputate van Lusaka en Nkana, Noord-Rhodesië. 

"Die Voorsitter gee ’n uiteensetting van die doel van hierdie Gemeentevergadering: Dat die Gemeente moet oorweeg of ons sal afstig tot ’n selfstandige Geref. Gemeente. Hy gee twee hoofredes vir hierdie gewigtige saak, nl. 1. ’n Gemeente in hierdie deel van Suid-Rhodesië het groot behoefte aan meerdere bearbeiding en bediening van Woord en Sakramente. Die uitbreiding van lidmatetal het byna verdriedubbel. 2. Vir een predikant het dit onmoontlik geword om die hele Suid-Rhodesië deeglik te bearbei. 

"Die Klassis Rustenburg in sitting byeen te Brits op 1 Oktober 1952 het sy goedkeuring geheg aan die versoek om af te stig volgens die Akte van Afstigting. Die Voorsitter gee nou die kerkraad en gemeente geleentheid om iets te sê oor bostaande. Daar is niemand wat iets wil sê oor die saak nie en die Voorsitter lei af dat die saak duidelik gestel is. Die Voorsitter vra voorstelle van die broeders lidmate dat oorgegaan moet word tot stigting van ’n afsonderlike gemeente. Br. F. Barnard stel dit voor en word gesekondeer deur broeders J. van Jaarsveld en J. Diedericks." 
Daarmee is die gemeente van Bulawayo gestig. Ds. Krüger skryf: "Die groot oomblik is verby, die spanning gebreek en ’n nuwe selfstandige gemeente van onse Here Jesus het die lewenslig aanskou, bestaande uit 126 belydende lede en 81 dooplidmate. Soos in alle vorme van lewe wat ’n stryd voer om te bestaan en versorging as ’n noodsaaklike lewensvoorwaarde ken, gaan die gemeente dadelik oor tot die verkiesing van broeders kerkraadslede, wat nog dieselfde aand met voorbereidingsdiens in hulle amp bevestig word." 

Die eerste ampsdraers was: Ouderlinge: Wyk Bulawayo: br. Vermaak, br. P. J. Small; wyk Gwelo: br. J. H. van der Malen. Diakens: Wyk Bulawayo: br. Temple en br. Danie Venter. Wyk Que-Que en Gatooma: br. Steyn de Beer. Br. De Beer en Temple was nie teenwoordig op die vergadering nie en is gevolglik nie by dié geleentheid bevestig nie. 

Administratiewe aangeleenthede het toe aandag geniet. Op die eerste kerkraadsgeleentheid is ’n tweetal gestel om as predikant beroep te word. Herhaalde beroepe is uitgebring sonder sukses en gevolglik is die gemeente gedurende die vakature bedien deur wyle di. J.C. van der Walt (Louis Trichardt) en G.B.S. (Rabbo) Pasch (Potgietersrust); dr. D. Kempff (Salisbury) en ds. G.H.J. Kruger (Laeveld, Transvaal). Ds. Krüger skryf sowat 10 jaar ná st bevestiging: "Met groot waardering en dankbaarheid word nog steeds deur die gemeente gewag gemaak van die werk van hierdie broeders ampsdraers." 

Op ’n gemeentevergadering gehou 31 Julie 1954 is die beroep dan op ds. Krüger van Betlehem en op die kerkraadsvergadering gehou 9 Oktober 1954 is sy antwoord voorgelees. In die notule staan opgeteken: "Die kerkraad neem met innige dank kennis van die brief van ds. H.J. Krüger waarin hy die beroep aanneem." 

Voorbereidings is toe getref vir die ontvangs. Die naweek van 8 tot 9 Januarie 1955 was die gemeente in feestelike stemming vir die ontvangs van die eerste predikant van die gemeente, ná ’n vakature van twee jaar. Teenwoordig by hierdie geleentheid: ouderlinge L. Schlebusch, J.H. van der Molen en diaken J.S. van Jaarsveldt. Deputate namens die Klassis: Louis Trichardt: oudl. Kruger en ds. J.C. van der Walt. Salisbury: oudl. Daan Robbertse en dr. D. Kempff. Vanaf Bethlehem is ds. Kruger vergesel deur diaken O. Venter, as verteenwoordiger van die kerkraad van Bethlehem. 

Ds. Krüger skryf: "Met dankbaarheid teenoor die Here, wat nooit die werke van sy hande laat vaar nie, het die gemeente en kerkraad nou hulle hande sterk gemaak vir die groot werk van gemeentebou. ’n Eerste vereiste vir doeltreffende bearbeiding van die gemeente met sy uitgestrekte oppervlakte, was ’n motor; hiervoor het die gemeente reeds ’n groot bedrag ingesamel voor die koms van die leraar, en ’n ivoorkleurige Vauxhall trap die eerste spore van besondere bemoeiing en liefdevolle meelewing van die kerkraad na die huise van die gemeentelede wat verspreid woon oor ’n gebied groter as die provinsies Vrystaat en Natal saam."

Enkele maande later het die kerkraad verlof aan ds. Krüger toegestaan om van 25 April tot 6 Mei die Unie te besoek. Hy het as getroude man teruggekom en op 11 Mei 1955 is die eerste predikantsvrou in die gemeente verwelkom. In Desember 1955 het die pastoriepaar ’n gerieflike pastorie, deur die gemeente aangekoop in Gwelo, betrek. (Dit was die eerste en enigste gebou wat die gemeente tot op met die verskyning van die gedenkboek van 1964 besit het). 

Op die vergadering van die kerkraad op 23 Julie 1960 is ’n skrywe van die kerkraad Mafeking behandel waarin Bulawayo-gemeente genader is om lidmate van Francistown, Betsjoeanaland, onder sy sorg te neem. Van toe af was daar nege wyke, naamlik: Gwelo, Gatooma, Redcliffe, Bulawayo, Wankie, Fort Victoria, Nuanetsi, Enkeldoorn en Francistown, bedien met uitgangspunt Gwelo, met wyke tot ongeveer 400 myl (640 km) daarvandaan. 

"Geweldige afstande, en gevolglike hoë reiskoste en daarby ’n gedurige wisseling in lidmatetal sowel as ’n goedbeplande aanval van witmiere op die plafon van die pastorie (is dit ondergronds of bogronds?), werk saam om die voortbestaan van die gemeente in finansiële opsig te bedreig," sou ds. Krüger later skryf. So is op 11 November 1961 207 omsendbriewe, met toestemming en in opdrag van die Klassis Trans-Limpopo aan al die gemeentes in die Gereformeerde kerkverband uitgestuur waarin die besonderse nood van die gemeente gemeld en ’n oproep om vrywillige steun uit die kerkverband gedoen is. 

Hierop het die gemeentes so gunstig gereageer dat die skriba-kassier, oudl. Van der Molen, op ’n kerkraadsvergadering van 28 Julie 1962 vir die eerste keer ná ’n lang tyd met blydskap kon rapporteer dat die gemeente ’n gunstige saldo in die bank gehad het. "Hierdie gulhartige gebaar van meelewing en praktiese openbaring van die kerkverband," skryf ds. Krüger, "sal altyd in dankbare herinnering van hierdie gemeente bly voortleef, en daarom voel ons ons gedronge om dit hier in besonder te vermeld."

Indertyd was die kerkraad: Ouderlinge G.S. Vermaak; J.P.A. Small; J.H. van der Molen; L. Schlebusch; F.C. Mienie; F.C. Pelser; C.F. Barnard; P.J. Meintjies; T.J. Kruger; Z.J.J. Prinsloo; J.H. Meyer; C.J.L. Els; H.A. Swart. Diakens M. Dreyer; S.W.P. Venter; R.J.P. Botes; W.C.S. de Beer; J.S. van Jaarsveld; J.C. van Tonder; Van Staden; W.J.W.T. Human; P.C. de Bruyn; J.H. de Wet Lombard; C.J. Lubbe; L. van der Mark; J.M.N. Meintjies; H.P. Prinsloo; J.M. van Heerden; J.A. Steyn; D.P. Swart; H.P.J. Kruger; F.C. Arnoldi; J.Eloff; L.S. Koekemoer en wyle (teen 1964) diaken P.A. Pelser, wat op jeugdige leef tyd verdrink het in ’n poging om sy eggenote en jongste seuntjie te red. 

Ds. Krüger sluit die hoofstuk in die gedenkboek oor Bulawayo soos volg af: "Kyk ons terug, voel ons ons klein en gering teenoor so ’n liefde, so ’n versorging en die goedheid van die Here, maar tegelykertyd vervul dit ons met aanbidding en besiel dit ons tot wederliefde. Kyk ons vorentoe, dan rig ons ons oog op die Leidsman en Voleinder van die geloof, Jesus Christus, in die vaste oortuiging, dat Hy wat die werk begin het, dit ook sal voltooi. Hy verlaat nie die werke van sy hande nie en wil ook hierdie klein gemeentetjie gebruik om sy lig te versprei en sy Raadsplan te dien. Tot hiertoe het God ons gehelp. Aan Hom al die eer."

En ds. J.H. van Wyk van Salisbury, die samesteller, voeg by: "Sedert 1954 was Bulawayo nog nie een keer vakant nie en lewer ds. H.J. Krüger vir tien jaar onafgebroke diens – die langste termyn vir enige predikant in Rhodesië."




 

</doc>
<doc id="106177" url="https://af.wikipedia.org/wiki?curid=106177" title="Gereformeerde kerk Gwelo-Gatooma">
Gereformeerde kerk Gwelo-Gatooma

Die Gereformeerde kerk Gwelo-Gatooma, gesentreer om die stad Gweru en dorp Kadoma in Zimbabwe, was 'n gemeente van die GKSA wat net nege jaar lank bestaan het.

Gwelo-Gatooma is in 1972 gestig en daarna het lidmate 'n kerksaal op 'n plaas naby Kadoma laat bou, maar om veiligheidsredes is dit nooit gebruik nie. Later het die gemeente gebruik gemaak van die kerksaal van die NG gemeente Kadoma op die dorp. Daar was ook 'n kerksentrum in Gwelo (Gweru). Ná slegs nege jaar is die gemeente in 1981 ontbind.





</doc>
<doc id="106178" url="https://af.wikipedia.org/wiki?curid=106178" title="Gereformeerde kerk Fort Victoria-Nuanetsi">
Gereformeerde kerk Fort Victoria-Nuanetsi

Die Gereformeerde kerk Fort Victoria-Nuanetsi was 'n gemeente van die Gereformeerde Kerke in Suid-Afrika met sy middelpunt op die dorp Masvingo (vroeër Fort Victoria genoem, in Zimbabwe.

Die gemeente is in 1972 gestig, dieselfde jaar as Gwelo-Gatooma en Chinhoyi, die enigste Afrikaanse gemeente wat in Zimbabwe oorgebly het, maar het in 1981 ontbind, net 'n jaar ná Zimbabwe se onafhanklikwording en dieselfde jaar as Bulawayo en Gwelo-Gatooma. Die Gereformeerde kerk Harare het nog tot 1984 bestaan.




</doc>
<doc id="106180" url="https://af.wikipedia.org/wiki?curid=106180" title="Silikaat">
Silikaat

'n Silikaat is in die chemie eintlik 'n sout wat die tetraëdriese komplekse ioon SiO bevat ('n ortosilikaat), maar die naam silikaat word gebruik vir die volle klas verbindings wat uit tetraëdriese SiO-eenhede opgebou is. Die ortosilikaatioon is die suurres van ortokieselsuur HSiO, wat 'n baie swak suur met amfotere eienskappe is. Dit word daarom dikwels ook as die basis Si(OH) geskryf.

Baie silikate word in die natuur as minerale gevind, maar hulle kan ook chemies in die laboratorium vervaardig word. Die mineralogiese name is nie dieselfde as die chemiese name nie.

In die mineralogie word ortosilikate (die 'regte' silikate) "nesosilikate" genoem na die Griekse woord "nêsos" wat "eiland" beteken.

Voorbeelde van nesosilikate is olivien, sirkoon en granaat.



</doc>
<doc id="106181" url="https://af.wikipedia.org/wiki?curid=106181" title="Kieselsuur">
Kieselsuur

Die naam kieselsuur word vir die chemiese verbinding HSiO (ortokieselsuur, die 'regtige' kieselsuur) gebruik, maar ook vir andere vorme soos metakieselsuur HSiO wat maklik daaruit ontstaan.

Ortokieselsuur kan in lae konsentrasies in natuurlike water voorkom deur 'n reaksie van 'n suur, soos opgeloste koolstofdioksied met 'n aluminiumsilikaat soos veldspaat:

Ortokieselsuur is 'n swakke suur. Die waarde vir pK = 9.46 vir die eerste dissosiasie:

Dit word ook dikwels geskryf as

In oseane kom kieselsuur as ortokieselsuur voor en word deur diatome en glassponse gebruik vir die opbou van hulle skelette.

Soute, gebaseer op hierdie suur word ortosilikate genoem. Talle minerale is (onoplosbare) ortosilikate.

In oplossings met hogere konsentrasies kan polimerisasie optree. Die eerste stap lei tot die vorming van die dimeer pirokieselsuur:

Verdere polimerisasie lei tot

Hierdie polimeer benader die stoigiometrie formula_7 en word metakieselsuur genoem.

'n Bekende sout van metakieselsuur is natriummetasilikaat of waterglas.

Die polimerisasieproses is 'n eliminasie van water (dehidratasie):

formula_8

Hiedie proses kan egter ook tot ringvorming lei, soos die tetrasiklo-vorm van metakieselsuur:

formula_9

Daarom lei die polimerisasie nie tot 'n lineêre keten nie, maar tot die vorming van onreëlmatige aggregate met 'n SiO-skelet van tetrafunksionele dubbelvertakte SiO-eenhede wat -OH groepe bevat. 'n Aggregaat met 100 SiO-eenhede is ca. 2 nm groot. Kolloïedale suspensies van hierdie aggregate word "silikasols" genoem.

Verdere polimerisasie en uitstoot van water lei tot die vorming van "silikajels"


</doc>
<doc id="106182" url="https://af.wikipedia.org/wiki?curid=106182" title="Gereformeerde kerk Harare">
Gereformeerde kerk Harare

Die Gereformeerde kerk Harare was ’n gemeente van die GKSA met middelpunt in die Zimbawiese hoofstad, Harare, wat vir die grootste deel van sy bestaan as die Gereformeerde kerk Salisbury bekendgestaan gestaan het.

Hierdie gemeente is reeds in 1914 gestig, 13 jaar ná die NG gemeente Salisbury, wat vandag (2016) nog bestaan. Met die land se onafhanklikwording in 1980 het Salisbury nog 80 belydende lidmate gehad nadat die belydende en dooplidmate 20 jaar vantevore onderskeidelik 170 en 145 was, die grootste gemeente in die destydse Klassis Trans-Limpopo, waartoe al die kerke in Suid-Rhodesië, Noord-Rhodesië en Kenia toe behoort het.

Hier het die orrel van die Gereformeerde kerk Eldoret in Kenia ’n tuiste gevind, maar eindelik het dit ’n staanplek in die Gereformeerde kerk Chinhoyi gevind, die laaste Gereformeerde kerk in Zimbabwe. Die Gereformeerde kerk Harare het in 1984 ontbind, drie jaar ná die Gereformeerde kerke Bulawayo, Fort Victoria-Nuanetsi en Gwelo Gatooma.





</doc>
<doc id="106183" url="https://af.wikipedia.org/wiki?curid=106183" title="Gereformeerde kerk Skeurvallei">
Gereformeerde kerk Skeurvallei

Die Gereformeerde kerk Skeurvallei was die tweede gemeente van die GKSA in Kenia.

Die gemeente is op 19 Augustus 1950 gestig met sy middelpunt op die dorp Naivasha. Die bestaan van ’n Afrikaanse skool, waarin die NG Kerk ’n groot rol gespeel het, op Thomson's Falls (Nyahururu), het gelei tot die uitbreiding van dié omgewing en het tot die ontstaan van die gemeente Skeurvallei aanleiding gegee. Heelparty lidmate het in die omgewing van Naivasha gewoon.

Die gemeente was in kombinasie met die Gereformeerde kerk Eldoret en het selfs ’n boufonds gestig, maar die meeste van die lidmate het tydens en kort ná Kenia se onafhanklikwording teruggetrek na Suid-Afrika sodat Skeurvallei in 1963 ontbind het en Eldoret in 1966. In 1960 het Skeurvallei 42 belydende en 27 dooplidmate gehad en Eldoret onderskeidelik 123 en 85.




</doc>
<doc id="106184" url="https://af.wikipedia.org/wiki?curid=106184" title="Gereformeerde kerk Ghanzi">
Gereformeerde kerk Ghanzi

Die Gereformeerde kerk Ghanzi was die enigste Afrikaanse gemeente van die Gereformeerde Kerke in Suid-Afrika in Botswana (met die stigting van die gemeente Betsjoeanaland genoem). In 1960 het die gemeente 75 belydende en 93 dooplidmate gehad, 'n weerspieëling van die groot gesinne van destyds. 

Ghanzi lê in die weste van Botswana. Heelparty lidmate van die Gereformeerde Kerk het noordoos van dié dorp gewoon op plase soos Leeubos, Eerste Rus en D'Kar. Al is die Gereformeerde kerk Ghanzi eers op 3 Julie 1948 gestig, was daar reeds in die 1890's lidmate in dié omgewing.

Die ontstaan van die gemeente kan terugvoer word tot die stigting in 1909 van die Gereformeerde kerk onder het Kruis in Gordonia deur ds. S.J. du Toit op die plaas Mier. Binne die grense van die NG gemeente Upington het 'n groep mense gewoon wat gesimpatiseer het met die rigting van die Kerke onder die Kruis. Aangesien hulle graag wou sien dat die jong mense wat belydenis van die geloof aflê, vaster verbind moes word aan die belydenisskrifte, het hulle hul predikant gevra om dit op die een of ander wyse te doen. Toe hy egter sy medewerking in hierdie saak weier en na bewering selfs die belydenisstukke opgeskeur het, het dit hulle sodanig geskok dat hulle nie meer in die NG Kerk wou bly nie. 'n Tyd lank is hulle tog weer teruggehou van die daad van afskeiding, maar op 20 Mei 1909 het 'n groepie van 14 lidmate tog onder leiding van ds. Du Toit 'n Kerk onder die Kruis op Mier gestig.

Blykbaar uit Gordonia het die gesinne Kotzé en Burger omstreeks 1914 na Ghanzi verhuis. In 1921 het lidmate van die Kruisgemeente by die Gereformeerde kerk Postmasburg aangesluit. Vanweë die koms van nasate en oorlewendes van die Dorslandtrek, amper almal Gereformeerdes, na die omgewing, het die lidmate rondom Ghanzi toegeneem. In 1941 het Ghanzi ’n wyk van die Gereformeerde kerk Gobabis geword en het oudl. T. Kotzé die lidmate hier aangespoor om ’n eie kerk te bou.

In 1946 het hulle toe begin om ’n kerkgebou met ’n grasdak op die plaas Eerste Rus te bou. In 1947 het ds. (later prof.) L.J. Botha, leraar van Gobabis van 1946 tot 1949, die kerkgebou ingewy. Die gemeente was in kombinasie met verskeie ander gemeentes, eers met Gobabis en later met Aranos, wat toe nog as Omrah bekendgestaan het. Sedert die sestigerjare het heelparty lidmate teruggetrek na Suid-Afrika of Suidwes-Afrika. Op 1 Desember 1973 het die Gereformeerde kerk Ghanzi toe ontbind en is die verspreidwonende lidmate in Gobabis opgeneem, waarvan hulle steeds 'n wyk vorm. 

Intussen het op D'Kar 'n San-nedersetting onder leiding van Dirk Jerling en ander uit Aranos ontstaan, waarna ds. Braam le Roux, Jerling se skoonseun, dit voortgesit het. In 2001 het dié nedersetting amper 1 000 inwoners gehad het. Die werk onder die San het ontstaan deur die toedoen van die Gereformeerde kerk Aranos onder leiding van dr. M.A. Kruger en met geld voorsien deur Henry Lück. Die Christelike Gereformeerde Kerke van Nederland het in 1990 betrokke geraak. Intussen het die NG Kerk in Afrika en die Gereformeerde sendingaksie hier nader aan mekaar beweeg en saamgesmelt om die Reformed Churches in Botswana te vorm. Omstreeks dié tyd het die (wit) NG gemeente Ghanzi besluit om in te skakel by die Dutch Reformed Church in Botswana, terwyl die (wit) Gereformeerdes verkies het om 'n wyk van Gobabis te word, wat in 2017 uit 46 belydende en 11 dooplidmate bestaan het.





</doc>
<doc id="106187" url="https://af.wikipedia.org/wiki?curid=106187" title="Alan Rickman">
Alan Rickman

Alan Sidney Rickman (21 Februarie 1946 – 14 Januarie 2016) was ’n Britse akteur. Rickman was lid van die Royal Shakespeare Company in sowel moderne as klassieke teaterproduksies. Sy groot deurbraak was in die rol van Vicomte de Valmont in die toneelstuk "Les Liaisons Dangereuses" in 1985, waarvoor hy ’n Tony gewen het. Rickman het wyer bekendheid verwerf deur sy rolprentoptredes, soos as Hans Gruber in "Die Hard" en Severus Snape in die "Harry Potter"-rolprentreeks.

Rickman se ander fliekrolle sluit dié as die sheriff van Nottingham in "Robin Hood: Prince of Thieves", Jamie in "Truly, Madly, Deeply", kol. Brandon in Ang Lee se 1995-film "Sense and Sensibility", Harry in L"ove Actually", en P.L. O'Hara in "An Awfully Big Adventure" in. Meer onlangs was hy regter Turpin in die rolprentweergawe van "Sweeney Todd: The Demon Barber of Fleet Street". In 1995 is ’n Golden Globe, Emmy en Filmakteursgilde-prys aan hom toegeken vir sy vertolking van die rol Rasputin in "Rasputin: Dark Servant of Destiny".

Rickman en sy vrou, Rima Horton, het mekaar ontmoet toe hulle nog tieners was. Sy het later 'n lektor in ekonomie geword en 'n raadslid van die Britse Arbeidersparty. Die twee is eers in 2012 getroud nadat hulle sedert 1965 saam was.

Buiten bogenoemde pryse het hy ook ’n Bafta-prys gewen. Hy is in Londen aan kanker oorlede in die ouderdom van 69 jaar, vier dae ná die Britse sanger David Bowie, ook weens kanker en ook in die ouderdom van 69 jaar.





</doc>
<doc id="106188" url="https://af.wikipedia.org/wiki?curid=106188" title="Krygswet">
Krygswet

Krygswet (ook bekend as 'n staat van beleg) word in 'n noodtoestand afgekondig. Dan word die Grondwet en alle ander wetgewing tydelik opgeskort en die land deur die weermag regeer.

As tydens 'n oorlog, binnelandse oproer, burgeroorlog of na 'n staatsgreep die veiligheid en voortbestaan van die land bedreig word, het die president van die land gewoonlik die magte om krygswet in te stel om die staat en sy burgers te beskerm. Met hierdie optrede in belang van die nasionale veiligheid word alle landswette tydelik opgehef en kom die oppergesag in die hande van die militêre bevelhebbers. Die burgerlike regering word dus deur 'n militêre regering vervang om wet en orde te handhaaf. Dan het die weermag die uitvoerende gesag en gebruik drastiese maatreëls om orde te handhaaf. Die burgerlike howe word tydens krygswet gewoonlik deur 'n krygsraad vervang. Dit druis in teen menseregte soos die persoonlike en politieke vryheid van die individu, die beskerming van sy regte, regverdigheid en geregtigheid. Krygswet kan ook na natuurrampe soos aardbewings en oorstromings verklaar word. Die woord krygswet word in die moderne tyd al minder gebruik. Teenswoordig word liewer 'n noodtoestand verklaar en noodmaatreëls getref, omdat dit meer aanvaarbare regsgevolge het. Krygswet is nie soseer 'n wet as 'n vrymag vir die militêre bevelvoerder van 'n distrik om sy eie oordeel te gebruik soos die oorlogsituasie dit vereis. Die manier waarop dit toegepas word, hang baie af van die betrokke bevelvoerder. Ongelukkig plaas dit soms te veel mag in juis die verkeerde persoon se hande. Hierdie absolute mag laat die weg oop vir magsmisbruik en die bevolking kan hulself nie beskerm deur hulle tot die Hooggeregshof of ander howe te wend nie. Dit druis dus direk in teen die menseregte. Sodra krygswet opgehef word, word die soldate wat in hul optrede redelike perke oorskry het en verder gegaan het in hul optrede as wat billik was in die omstandighede, voor die howe gedaag. Daarom word daar gewoonlik 'n vrywaringswet aangeneem om die soldate wat te goeder trou opgetree het, te beskerm.

In Suid-Afrika word die verklaring van 'n noodtoestand gereël deur seksie 37 van die Grondwet en die Wet op die Noodtoestand van 1997. Hiervolgens kan 'n noodtoestand vir slegs 21 dae verklaar word en kan slegs met toestemming van die Parlement tot drie maande verleng word. Maar op voorwaarde dat die Grondwethof die verklaring van 'n noodtoestand goedkeur. In die geval van 'n verlenging moet dit by die Verenigde Nasies aangemeld word.
Goew. J.W. Janssens het op 4 Januarie 1806 op die vooraand van die Slag van Blaauwberg krygswet afgekondig. In September 1902 is krygswet in die Kaapkolonie opgehef nadat die Tweede Vryheidsoorlog beëindig is. In die Eerste Wêreldoorlog sowel as die Tweede Wêreldoorlog is daar krygswet in Suid-Afrika verklaar. Tydens die 1922-staking aan die Witwatersrand is krygswet afgekondig en hardhandig opgetree teen die stakers. Vanaf 30 Maart tot 31 Augustus 1960 was daar 'n verklaarde noodtoestand in 122 van die land se 265 landdrosdistrikte. Dit het plekke ingesluit soos Sharpeville, Langa, Mbekweni, Soweto en KwaMashu en is die ANC en die PAC verbied. En tydens die noodtoestand van Februarie 1963 is tientalle Poqo- en ANC-lede gearresteer. Op 20 Julie 1985 is die noodtoestand in sekere landdrosdistrikte afgekondig na UDF-optrede, die polisie in Maart in Uitenhage op 'n vreedsame skare skiet en op 16 Junie bomme in Durban en Johannesburg ontplof. Minder as 'n jaar later, op 12 Junie 1986, is 'n nasionale noodtoestand verklaar en aan die einde van daardie maand was meer as 20 000 mense in aanhouding.

Bekende verklarings van krygswet en die noodtoestand in die wêreld was in

Krygswet gee aan die militêre owerhede die vrymag om in elke aspek van die individu se lewe in te meng. Dus het die maatreëls deur hulle getref altyd en op alle lewensterreine 'n ontwrigtende en beperkende uitwerking op die burgerlike bevolking. Tipiese kenmerke van krygswet is 'n aandklokreël, perssensuur, verbod op publikasies, konfiskering van vuurwapens, ammunisie en dinamiet in privaatbesit, beperking op beweginsvryheid, meningsuiting en vergaderings, deursoek van briewe en pakkies, interneringskampe, gevangesetting van verdagtes sonder verhoor, deportasie en die deursoek van eiendom. Fabrieksbase word soms beveel om hul produksie van 'n sekere produk te staak en 'n produk te vervaardig wat in die oorlogspoging van belang is. Die bevele is in bepaalde gevalle nog aangevul met die beslaglegging op voedselvoorrade, waens, fietse, perde, muile, donkies, saals en tooms. Gevolglik is boerdery- en handelsaktiwiteite gestrem of soms selfs gestaak. Dikwels is daar beperkings geplaas op die hoeveelheid voedsel vir mens en dier wat elke huishouding kon aanhou om te verhoed dat dit in die hande van die vyand val. Ook kon soms geen voedsel van die plase na die dorpe vervoer word sonder skriftelike toestemming nie. As 'n persoon van een na 'n ander dorp wou reis, moet hy 'n reispermit bekom en slegs sekere roetes uit die dorp na die plase in die distrik mag gevolg word. Soms moes die ligte van woonhuise gedemp word en 'n lys van die inwoners aan die voordeur bevestig word. Die burgerlike bevolking in die Kaapkolonie is tydens die Tweede Vryheidsoorlog in sekere streke verbied om khaki-klere te dra. Ook mag toe geen groot vure op heuwels aangesteek word nie uit vrees dat dit moontlik seine aan die Boere-kommando's kon wees.




</doc>
<doc id="106189" url="https://af.wikipedia.org/wiki?curid=106189" title="Salvador Allende">
Salvador Allende

Salvador Allende (1908–1973) was 'n sosialistiese politikus en van 1970 tot sy dood die president van Chili. Allende pleeg in 1973 selfmoord en talle van sy ondersteuners word vermoor toe die weermag die regering oorgeneem. Hy is bekend as die eerste Marxistiese president om in 'n Latyns-Amerikaanse land deur 'n oop verkiesings aan bewind te kom. Sy niggie, Isabel Allende, is 'n bekende Spaanstalige skrywer.

Salvador Guillermo Allende Gossens is op 26 Junie 1908 in Santiago de Chile in Chili gebore.

Hy was bykans 40 jaar lank in die Chileense politiek betrokke. As 'n lid van die Sosialistiese Party was hy 'n senator, voorsitter van die Senaat en 'n minister. Hy was 'n onsuksesvolle presidensiële kandidaat in die verkiesings van 1952, 1958 en 1964. Hy wen egter die verkiesing van 1970 en word op 4 November 1970 as die president van Chili ingehuldig.

As president het Allende 'n beleid van nasionalisering en kollektivisering nagevolg. As gevolg hiervan ontstaan 'n toenemend gespanne verhouding tussen hom en die Chileense regering.

Op 11 September 1973 voer generaal Augusto Pinochet, met ondersteuning van die CIA, 'n staatsgreep in Chili uit. Terwyl troepe die La Moneda-paleis omring, lewer hy sy laaste toespraak en onderneem om nie te bedank nie. Later dieselfde dag skiet hy homself met 'n AK-47.

Ná Allende se afsetting weier Augusto Pinochet om die mag aan die burgerlike regering terug te handig. Chili is vervolgens van 1973 tot 1990 deur 'n militêre junta regeer. Duisende van Allende se ondersteuners en andersdenkendes is in die tydperk vermoor.



</doc>
<doc id="106191" url="https://af.wikipedia.org/wiki?curid=106191" title="Canet-en-Roussillon">
Canet-en-Roussillon

Canet-en-Roussillon is ’n dorp in die Franse département Pyrénées-Orientales en die gewes Languedoc-Roussillon met ’n oppervlakte van 22,39 vierkante kilometer en 12436 inwoners (2013). Sy inwoners word in Frans "Canétois" genoem.




</doc>
<doc id="106192" url="https://af.wikipedia.org/wiki?curid=106192" title="Kabinet van Jacob Zuma">
Kabinet van Jacob Zuma

Kabinet van Jacob Zuma staan vir:



</doc>
<doc id="106194" url="https://af.wikipedia.org/wiki?curid=106194" title="Antony Altbeker">
Antony Altbeker

Antony Altbeker is 'n Suid-Afrikaanse misdaadskrywer en -navorser. Sy boeke sluit in: "The Dirty Work of Democracy" (in 2006 met die Recht Malan-prys vir niefiksie bekroon), "A Country at War with Itself" en "Fruit of a Poisoned Tree" (oor die Inge Lotz-moord in Stellenbosch). Sy skryfwerk word as "fliekmatig" beskryf en hy begelei die leser soos gebeure ontvou.



</doc>
<doc id="106196" url="https://af.wikipedia.org/wiki?curid=106196" title="America's Cup">
America's Cup

Die America's Cup (of Auld Mug) is 'n seiljagwedvaart wat elke drie of vier jaar gehou word. Dit is die eerste keer in 1851 aangebied en word as die belangrikste seiljagvaart ter wêreld beskou. Sommige mense beskou dit as die oudste internasionale sportbyeenkoms. Dit is wel die oudste sporttrofee waarom vandag nog meegeding word. Die eerste wedvaart is deur "The Royal Yacht Squadron" georganiseer. Die kompetisie is na die eerste wenner daarvan, 'n skoener genaamd "America" van die New York-seiljagklub, genoem.

Die wedvaart vind tussen twee seiljagte plaas. Die eerste, die verdediger, verteenwoordig die seiljagklub wat tans die titel hou. Die tweede, die uitdager, verteenwoordig die klub wat die titelhouer daarom uitdaag. Die reëls van elke wedstryd word vooraf deur die verdediger en die uitdager opgestel.



</doc>
<doc id="106198" url="https://af.wikipedia.org/wiki?curid=106198" title="Hemiool">
Hemiool

'n Hemiool is 'n metriese variasie in die musiek.

In die barokstyl tree 'n hemiool gewoonlik op in 'n drietallige maat, soos in formula_1 en omvat twee mate. In plek van te tel (1-2-3) - (1-2-3) tel mens (1 - e) - (2 - e) - (3 -e). Die twee formula_1 mate word saamgeneem en vorm een formula_3 maat. In barokmusiek is dit dikwels die laaste twee mate voor die einde. In die late middeleeue en vroeë renaissance is dit 'n baie populêre figuur, omdat die brevis op twee maniere onderverdeel kan word:

Die eerste onderverdeling het 1 brevis = 3 x 2 = 6, die andere het 1 brevis= 2 x 3 = 6. Beide omvat 6 minima, maar die nadruk val op andere tye. Guilliaume Dufay maak baie gebruik van hierdie afwiseling.


</doc>
<doc id="106201" url="https://af.wikipedia.org/wiki?curid=106201" title="Will Smith">
Will Smith

Willard Carroll "Will" Smith jr. (geb. 25 September 1968) is ’n Amerikaanse akteur, vervaardiger, rapper en liedjieskrywer. Hy het sukses behaal in televisie, rolprente en musiek. Die tydskrif "Newsweek" het hom in April 2007 "die magtigste akteur in Hollywood" genoem. Hy is al vir vyf Golden Globes en twee Oscars benoem en het al vier Grammys gewen.

In die laat 1980's het Smith redelike sukses behaal as ’n rapper onder die naam The Fresh Prince. In 1990 het sy gewildheid aansienlik toegeneem toe hy in die gewilde TV-reeks "The Fresh Prince of Bel-Air" speel. Dit het ses seisoene beleef (1990–'96). Daarna het Smith in rolprente begin speel en eindelik in verskeie lokettreffers verskyn. Hy is die enigste akteur waarvan agt agtereenvolgende rolprente meer as $100 miljoen in Amerika gemaak het en elf agtereenvolgende prente internasionaal meer as $150 miljoen.

Volgens "Forbes" is Smith die akteur wat wêreldwyd die meeste geld maak. In 2014 het 17 van die 21 rolprente waarin hy hoofrolle vertolk het, wêreldwyd reeds meer as $100 miljoen elk gemaak – vyf daarvan meer as $500 miljoen elk. Sy films het teen dié tyd $6,6 miljard laat inrol. Hy is vir ’n Oscar vir beste akteur benoem vir "Ali" en "The Pursuit of Happyness".

Hy is getroud met Jada Pinkett Smith. Uit hierdie huwelik word Jaden en Willow Smith gebore.

Smith is in Philadelphia gebore as die seun van Willard Carroll Smith sr., ’n ingenieur, en Caroline (geb. Bright), ’n skoolkommissie-administrateur. Hy het in die Wynnefield-buurt van Philadelphia grootgeword. Hy is een van vier kinders. Sy ouers is uitmekaar toe hy 13 jaar oud was, maar is eers omstreeks 2000 geskei.

Smith was die hoofbestuurder van die hip-hop-groep DJ Jazzy Jeff & The Fresh Prince, saam met sy kindervriend Jeffrey "DJ Jazzy Jeff" Townes en Ready Rock C (Clarence Holmes). Hulle het snaakse, radiovriendelike musiek gemaak soos "Parents Just Don't Understand" en "Summertime", en het in 1988 die eerste Grammy in die rap-kategorie gewen.

In 1990 het die televisienetwerk NBC ’n kontrak met hom gesluit vir die sitkom "The Fresh Prince of Bel-Air", wat oor hom gehandel het. Die reeks was geslaag en was die begin van sy akteursloopbaan. Smith het hom voorgeneem om "die grootste filmster in die wêreld" te word en het die eienskappe van lokettreffers begin bestudeer.

Smith se eerste groot rolle was in die drama "Six Degrees of Separation" (1993) en die aksieprent "Bad Boys" (1995).

In 1996 het hy in "Independence Day" verskyn. Die rolprent was ’n reusesukses – op sy tyd die prent wat die tweede grootste inkomste gehad het in die geskiedenis. Dit het Smith as ’n gewilde akteur gevestig. In 1997 het hy weer sukses behaal in die treffer "Men in Black" saam met Tommy Lee Jones. In 1998 het hy saam met Gene Hackman in "Enemy of the State" gespeel.

Hy het die rol van Neo in "The Matrix" van die hand gewys om "Wild Wild West" (1999) te maak. Ondanks die teleurstelling in dié prent, het Smith gesê hy is nie jammer daaroor nie, want hy sou nie die rol van Neo so goed soos Keanu Reeves kon vertolk nie. Hy het egter wel intussen erken dat sy keuse van "Wild Wild West" ’n fout was.

In Desember 2007 het Smith in die prent "I Am Legend" gespeel. Dit het die grootste sukses behaal van enige fliek wat in Desember in Amerika uitgereik is en volgens een resensent het dit Smith se status as ’n trekpleister by die loket in Hollywood gevestig." In 2008 was Smith in sy eie superheldfliek, "Hancock".

Hy en sy seun, Jaden, het saam in twee produksies opgetree: die 2006-biografiedrama "The Pursuit of Happyness" en die wetenskapsfiksieprent "After Earth", wat op 31 Mei 2013 uitgereik is. In 2015 was hy in die romantiese drama "Focus". Dit is op 27 Februarie 2015 uitgereik.

Smith is in 1992 getroud met Sheree Zampino. Hulle het een seun, Trey, wat op 11 November 1992 gebore is, en is in 1995 geskei.

In 1997 is hy met die aktrise Jada Koren Pinkett getroud. Hulle het twee kinders: Jaden (1998) en Willow (2000). Die gesin woon in Los Angeles, Kalifornië.

Smith het dikwels die tydskrif "Fortune" die lys gehaal van die 40 rykste Amerikaners onder die ouderdom van 40.

Saam met DJ Jazzy Jeff
Solo



</doc>
<doc id="106202" url="https://af.wikipedia.org/wiki?curid=106202" title="Gereformeerde kerk Klerksdorp-Wes">
Gereformeerde kerk Klerksdorp-Wes

Die Gereformeerde kerk Klerksdorp was een van drie Afrikaanse gemeentes van die GKSA wat tussen 1927 en 1981 in Klerksdorp gestig is.

Klerksdorp-Wes is in Oktober 1964 gestig toe die oorspronklike Gereformeerde kerk Klerksdorp (gestig in 1927) verdeel is. Elke gemeente het min of meer 290 belydende lidmate gekry. Die grens tussen die gemeentes is op natuurlike wyse deur die Skoonspruit gevorm en in die nuwe gemeente is lidmate so ver as Hartbeesfontein bedien. Die gemeente het veral danksy die bedrywighede van die plaaslike myne gegroei, maar dié bedryf lei ook tot ’n sterk wisseling in lidmate.

Die nuwe gemeente ’n bruidskat van R30 000 van die moedergemeente gekry en ’n ruim en goed geleë stuk grond van die stadsraad in Theronstraat, Freemanville. Eers is net ’n pastorie gebou wat in Februarie 1966 voltooi is teen ’n koste van R19 840, maar feitlik dadelik het die bouwerk aan ’n veeldoelige kerkgebou ook begin. Dis in September 1966 in gebruik geneem. Die kerk bied sitplek aan 350 kerkgangers. Skuifpanele wat die kerksaal van die binneruim van die kerk skei, kan oppgeskuif word sodat ’n ekstra 100 sitplekke beskikbaar is. Ter wille van gemak het die boukommissie op gestoffeerde sitplekke besluit. Dis geplaas op ’n vloer wat daal na die kansel. Die konsistorie is, kan in drie verdeel word met skuifpanele om drie katkisasielokale te skep. In 1982 is die struktuur van die gebou ingrypend verander toe die dak vervang is weens lekkasies.

Die behoefte aan ’n aparte saal is vroeg reeds gevoel en van 1974 af is beplan sodat die bouwerk op 1 Julie 1976 kon begin. Die kerkraad was eienaarbouer en voor die einde van daardie jaar is die saal voltooi.

In 1995 het Klerksdorp-Wes, wat toe ’n sieletal van 400 gehad het, met die oorspronklike en toe kleiner gemeente Klerksdorp verenig. Die Wes-gemeente se kerkkompleks in Theronstraat is verkoop aan die Baptistekerk en daarna het die moedergemeente se derde kerk, wat op 16 September 1989 in gebruik geneem is, as die verenigde gemeente se kerk gebruik.




</doc>
<doc id="106203" url="https://af.wikipedia.org/wiki?curid=106203" title="Die Afrikaanse gedagte">
Die Afrikaanse gedagte

Die Afrikaanse gedagte is 'n boek geskryf deur C.M. van den Heever. In die boek behandel hy die onderwerp dekadensie in kultuur, en hoe die Afrikaanse beweging dit hier ter plaatse kan stopsit.

Van den Heever word sterk geïnspireer deur Oswald Spengler se "Der Untergang des Abendlandes": kulture begin dikwels klein met 'n eenvoudige boerderygemeenskap as hoeksteen, word dan dikwels met 'n gees en doel voortgedryf, bereik sy hoë kruin, en begin stagneer deur verfyning en afronding (bekend as "beskawing"), maar raak dan vasgeval in "modes", "alledaagshede", "strukture", en "vorm", of dan, die "geraamte", gestroop van enige diepte.

Van den Heever het 'n probleem daarmee dat die Afrikaner klakkeloos die Engelse modes na-aap (soos aangehaal uit die Nederlands-Amerikaner Adriaan Barnouw se "Language and Race Problems in South Afica", 1934), soortgelyk aan wat die Vlaminge met die Franse modes en giere gedoen het. So word die oorspronklikheid van die eie kultuur ingeboet, die grense vervaag van wat nou eintlik die eie "tradisie-bakens" is en wat nie (wat tot verdere vervreemding bydra) en laastens ontstaan 'n kwyning van geestelike aantrekkingskrag: voorstellings, ideë, ideale, sisteme, teorieë, morele en intellektuele waardes, styl- en kunswaardes. Die innerlike betekenis word gestroop sodat net die dop van die kultuur oorbly en later wegkalwer.

Die ideaal is dat beskawing, soos ook uitgebeeld in sy letterkunde, parallel loop tussen inhoud en vorm.

Van den Heever stel ook voor dat die Afrikaner herbesin en nadink oor sy Dietse nalatenskap (en benadering) wat hy met die tyd verleer het. Dit is juis die kultuurandersheid wat 'n kultuur van 'n ander onderskei – nie slaafse navolging nie. Nietemin beskou Van den Heever die invloed van die Engelse kultuur nie soseer as sleg nie, dit het ook verfyning onder die Afrikaner gebring. So het die Afrikaner byvoorbeeld geleer om meer te let op sy voorkoms; iets wat 'n tipiese Nederlander op daardie tydstip nie veel sou kon skeel nie.

Hy vermaan die Afrikaner om eerder rustig op sy taal en kuns voort te bou as agter die politici en modes aan te draf of ander tale en kulture te kritiseer. Dan sal daar geen rede tot taalfanataci, gesanik en onverdraagsaamheid wees nie.

Die beste uitkoms, skryf Van den Heever, is om soos die Romeine van destyds nie weg te deins van die Griekse kultuur nie. Verryk jou kultuur met invloede van buite, sonder om jou eie kultuur te verdring:

In hierdie hoofstuk word gefokus op twee Vlaamse skrywers uit verskillende tydperke. By albei word daar weggebreek van die "norme", "rymery", "geoliede tegniek", giere (soos die "fin-de-siècle") en gemeensplasies van die eietydse poësie. Elkeen slaan sy eie individualistiese weg in, die natuur word so eerlik moontlik omskryf, 'n soort aardse en sintuiglike word met die hoë geestelike in die werke verenig.

Van den Heever beskou elke krisistyd in die 25 jaar van Afrikaanse letterkunde as die voortdrywer van verdieping en fyner waarneming in die Afrikaanse skryfkuns, op sy beste verwoord in die poësie. Die prosa en drama skiet aanvanklik nog heelwat te kort. Eers met die koms van "Ampie" (en 'n mate van selfkritiek) vind daar 'n beweging in die prosa plaas: die weg word gebaan van die realisme van die Dertigers. Ook word wegbeweeg van die tipiese jagverhale wanneer Sangiro met 'n mensliker en simpatieke oog na die diereryk rondom hom kyk. Daar word wegbeweeg van die "gemeenplasige", "probleemontvlugting", "wolkigheid" en gefokus op die indiwiduele in seggingskrag en uitbeelding, veral innerlike (sintuiglike) belewing en geesteservaring. Die plaaslewe, strande en veldatmosfeer word later na die agtergrond geskuif om met die stad te eksperimenteer. Van den Heever stel voor dat daar "minder retoriek en knikkery vir voorskryfkommissies" moet wees "om op internasionale peil te staan en 'n volledige beeld van ons hele komplekse samelewing te gee."
Hy merk op dat die letterkunde teen 1930 'n vernuwing begin beleef het deur die Nederlandse invloed: "Hier is die indiwiduele, die „moderne ervaring” veel meer op die voorgrond en verneem ons min van nasionale motief".

Kenmerke soos die mens se gehegtheid aan sy grond, sintuiglikheid, die mens se onderworpenheid aan Moeder Natuur (wat die boer heel gelate so aanvaar), maar ook om self deel van die lewensiklus (soos deur die natuur bepaal) te wees, kom in die skryfwerk van Streuvels aan die bod. Groot klem word ook op die atmosfeer geplaas wat in die teks oorgedra word. Daar is 'n positiewe terughunkering in die skrywers van die Westerse beskawing waar die "kontak mens-aarde" al meer vernietig word, en "ou vaste waardes by ons ondermyn". Van den Heever glo die ondermyning van hierdie grondliefde kelder 'n gesonde plattelandse lewe en boeregemeenskap, wat op sy beurt aanleiding gee tot 'n kunsmatige beskawing. Deur van die natuur los te raak, gaan 'n deel van die mens se ware self verlore: vandaar die senuweewrakke van die stad.

Aansluitend by die vorige hoofstukke word daar weer gelet op "insig" en unieke "waarneming".

Van den Heever is bekommerd oor mense wat nooit geleer het hoe om diep, met insig, en die skoonheid (estetika) raak te "sien" nie. Daar is geen soeke na die haarfyne of korrekte nie: alles is 'n "min-of-meer". Die mens is gou om te kibbel en andere se swakhede uit te wys, maar die mens in sy groot geheel word selde raakgesien. So is daar ook vitters wat nooit die lewe sal geniet nie – hulle is bloot gelukbederwers.

Hierdie waarnemings- en onderskeidingsvermoë moet reeds vir die jeug aangeleer word. Van den Heever is bekommerd dat hierdie "kunswaardering" egter weer eens op 'n resepmatige wyse deur onderwysers aan die leerders oorgedra sal word – soos reeds die geval is met die "voorgeskrewe boeke". Dit veroorsaak op sy beurt weer dat 'n kind, wat later 'n volwassene word, enige prentjie met 'n Pierneef of Wenning sal gelykstel: goeie werke kan nie van derderangse werke onderskei word nie. Ook kan daar nie tussen die essensiële en nie-essensiële onderskei word nie. Kring dieselfde gebrek aan onderskeid na die daaglikse bestaan uit, word die volk ook meegevoer deur "seerrug" grappe van politici wat op hul ondersteuners se holle sentiment teer. Die mens se oordeel, en die gevolge daarvan, bly nie alleen by die kunste nie, maar dit beïnvloed ook sy hele wêreldaanskouing en lewensbenadering.

Daar word aangevoer dat die tydsgees tot uiting kom in die poësie van die digters, soos uit die gedagte dat die volk se vryheid verlore is en dat dit met onsekere skredes die toekoms tegemoet gaan. Wat die vorm betref, is hierdie werk volkspoësie. Omstreeks 1919 kom 'n aantal jongeres op die voorgrond, en in hul werk kan 'n nuwe klank gehoor word; baie nuut is dit egter nie, want alhoewel die sonnetvorm nou ernstig gebruik word as tekens van indiwiduele uitingsdrang, daar 'n mate van opstandigheid is teen die tradisie-vaste opvattings, bly die meeste motiewe bekend – die belangrikste verjonging is seker die opbloei van die liefdesliriek – en daar is nie so 'n mate van vormvernuwing dat dit baie opval nie.

Wat duidelik op te merk is, is die invloed van die Nederlandse digkuns. Tog lyk die ontwikkelingsgang belowend: "Die toekoms van die Afrikaanse liriek lê in die rigting van vergeesteliking, van 'n dieper delwing in die innerlike fynhede van die gees waar die lig van die uiterlike lewe tot simboolwaarde omgetoor word."

Van den Heever wys op die resitasies wat tog so gereeld in die skool opgesê word. Hoewel hierdie opsê van gedigte miskien bekoring kan verskaf, is dit eintlik sinloos as die inhoud daarvan nie begryp word nie. Eers wanneer 'n mens die lewenservaring opgedoen het, snap jy die doel van die teks.

Daar is diegene wat nie van poësie hou nie:

By laasgenoemde verwys Van den Heever na diegene wat aanstellerig voorkom rakende die kuns. Ware waardering van die kuns is "ervaring" en "vatbaarheid vir die skone". Net lewenservaring kan dit doen. 'n Ondiepe mens sal nie dieselfde ervaring van 'n gedig hê as een wat wel deurwinter is nie. Vir 'n deurwinterde mens is daar geen sprake van goedkoop sentimentaliteit nie.

Daar is dikwels twee soorte gedigte: een wat suiwer uitstorting van die gevoel is (dit word gebore uit die stemming van die oomblik), en een waaroor die gedagtes lankal gekoester is.

Verder moet kritiese vrae gestel word. Om 'n gedig behoorlik te waardeer, is dit nodig om dit aanvanklik, wanneer die smaak nog nie skerp ontwikkel is nie, 'n paar keer sorgvuldig deur te lees en dan die vraag te stel: Wat wou die digter hier meedeel? Hoe het hy dit gedoen? Was dit die moeite werd om 'n dergelike gedagte so mee te deel? As ons so lees, moet dit die noodwendige gevolg hê, dat ons nie dinge sal prys wat waardeloos is nie, en dat ons 'n groter respek kry vir gedigte waarin die lewe self klop.

Die gedig behoort die leser te help om sy gevoelens uit te bring in woorde wat hy wou sê maar nie kon nie.

Van den Heever kyk krities na die ontmensliking van die masjientydperk (eie aan die tydsgees), die ontvolking van die platteland, asook die demoraliserende uitwerking van die skielike verstedeliking op die Afrikaner se waardestelsel [met die gevolglike Armblankevraagstuk]. Pleks daarvan dat die Afrikaner by die nuwe stedelike omgewing aanpas en 'n nuwe kultuur skep, gegrond op die goeie karaktereienskappe van die platteland (soos goeie maniere), is die stedelike kultuur egter die na-aping van die holle geratel van die hoogs gemeganiseerde Westerse beskawing (in kruiwa-Engels). Daar heers ook provinsialisme (asook kliekerigheid), die afsku in die platteland ("wat tog seer sekerlik nie die bron van beskawing kan wees nie"), asook die najaag van materialisme en niksseggende, opswepende politiek.

Party Afrikaners beskou dit as geregverdig om "plat" op te tree, juis omrede hulle "nou eenmaal" as "plat boere" bestempel word. Party voel selfs van hul waardigheid gestroop deur "op die onderste sport" te begin deur die "beskeidenste" werke te doen, soos om strate te vee of om rioolpype aan te lê – werke wat tog ook belangrik is – in die nuwe klasbehepte samelewing.

In hierdie hoofstuk antwoord die skrywer op die stellings:



Die hoofstuk kan saamgevat word met een paragraaf:
Ander punte wat Van den Heever opper:


"Kwasstrepe" behandel 'n verskeidenheid onderwerpe onder die hofies:

"Verwyding van Blik", "Verbreding van Afrikaanse Prosa", "Die doodsgedagte by Totius", "Afrikaanse Skryfsters", "Kennisuitstalling, retoriek en patos", "Waarde van die Klassieke", "Van Bruggen en Buysse", "Die Natuuragtergrond by Jonker" (Abraham Jonker), "Afwerking van 'n Gedig", "Mocke se digterpersoonlikheid", "Van Melle as digter", "Die wese van die roman", "Idee en motief in Afrikaanse Romans".

Die voorafgaande teoretiese hoofstukke word in hierdie hoofstuk op die Afrikaanse en Nederlandse maatskappy en werke toegepas.

Van den Heever gee 'n samevatting van die hele boek en stel sy verwagtinge. In hierdie laaste hoofstuk benadruk hy die rol van kultuur.



</doc>
<doc id="106204" url="https://af.wikipedia.org/wiki?curid=106204" title="Gereformeerde kerk Klerksdorp">
Gereformeerde kerk Klerksdorp

Die Gereformeerde kerk Klerksdorp is in werklikheid die oudste gemeente van die GKSA in Klerksdorp, maar vandat die Gereformeerde kerk Klerksdorp-Wes met Klerksdorp verenig het, word laasgenoemde se stigtingsjaar as 1995 aangegee.

Lidmate in die omgewing van Klerksdorp het eers ’n wyk van die Gereformeerde kerk Potchefstroom gevorm. Vanaf 1907 het die predikant van Potchefstroom af en toe ’n erediens op Klerksdorp gehou en vanaf 1919 Nagmaal hier bedien. Twee wyke van die moedergemeente met 80 belydende en 73 dooplidmate het in Oktober 1927 afgestig as die Gereformeerde kerk Klerksdorp. Van toe tot 1949 het baanbrekersjare vir die gemeente gevolg. Dikwels was hy in kombinasie met buurgemeentes en ook moes hy allerhande probleme oorkom.

Die kerkgebou is op 13 September 1952 in gebruik geneem nadat ds. A.A. Venter die hoeksteen op 10 November 1951 gelê het. Die argitek was Pieter Dykstra, wat vir geen kerkverband buiten die Gereformeerde kerke ontwerp het nie. Die kerk het sitplek aan 500 mense gebied. Daar is probeer om die ontwerp so eenvoudig moontlik te hou, maar tog te voldoen aan die eise van die bediening van die Woord en sakramente asook katkisasiedoeleindes. So is naas 'n mooi, ruim konsistorie ook 'n kamer met 'n luidspreker ingerig vir moeders met hul jong kinders. Dié vertrek is ook toegerus met die nodige geriewe om as kombuis te dien. Volgens die bouplan is 'n opwasbak, ingeboude kas en stoofkontak vir warm water aangebring. Bo-oor dié kamer en die konsistorie is 'n lokaal gebou waarin vergaderings gehou kon word. In hierdie vertrek is 'n ingeboude kas aangebring waarin al die kerk se boeke en ander benodigdhede toegesluit kon word. In die konsistorie is 'n brandkluis met staaldeur onder beton ingebou. Die orrel is geplaas op 'n gewapende betonblad wat bo-oor die preekstoel gegaan het sodat die orrel wel in die kerk gestaan het, maar nie hinderlik hard vir die prediker was terwyl dit bespeel is nie.

Die vensters het, volgens 'n naamlose skrywer in die GKSA se "Almanak" vir die jaar 1953, mooi vertoon en genoeg lug en lig binnegelaat. Die hoofligte in die kerkgebou is oorkruis geplaas en het elk 'n lengte van 32 voet (amper 10 m) beloop. Teen die mure onderom is houtpaneelwerk aangebring. Aan die voorkant van die galerye was akoestiese teëls. Die vloere van liggekleurde asfaltteëls het mooi saam met die kiaathoutwerk van die banke en preekstoel gegaan. Die skrywer sluit sy bydrae af: "Hier het ons 'n eenvoudige maar mooi treffende ontwerp. Die kerkgebou wat opgerig is deur die firma P. Leemhuis en Seuns, het £170 00 gekos."

Reeds vroeër in 1952 is ook die pastorie voltooi waarin ds. en mev. Venter 24 jaar lank sou woon. In 1958 is ’n kerksaal teenaan die kerkgebou opgerig en genoem na Hettie Venter. Dié saal is in 1975 vergroot en ’n administratiewe gedeelte bygevoeg.

Die derde kerkgebou (die bron verstrek geen besonderhede van die eerste kerkgebou nie) is op 16 September 1989 in gebruik geneem nadat dit opgerig is op dieselfde plek waar die oue, wat gesloop is, gestaan het. Die banke, orrel en klok van die ou kerk is in die nuwe aangebring.

Nadat die gemeente se lidmate mettertyd afgeneem het, is in 1995 met Klerksdorp-Wes verenig. Laasgenoemde se sieletal was toe sowat 400 en die verenigde gemeente s’n einde 2015 447, 19 minder as ’n jaar vantevore. Klerksdorp-Noord het op 11 Januarie 1981 gesamentlik van Klerksdorp en Klerksdorp-Wes afgestig.




</doc>
<doc id="106205" url="https://af.wikipedia.org/wiki?curid=106205" title="Kalorimetrie">
Kalorimetrie

'n Kalorimetrie (van Latyn "calor": warmte, hitte) is 'n meetmetode wat gebaseer is op die meting van warmte.

Daar is talle van vorme van kalorimetrie:



</doc>
<doc id="106206" url="https://af.wikipedia.org/wiki?curid=106206" title="Gereformeerde kerk Klerksdorp-Noord">
Gereformeerde kerk Klerksdorp-Noord

Die Gereformeerde kerk Klerksdorp-Noord is die laaste van die drie Afrikaanse gemeentes van die GKSA wat tussen 1927 en 1981 in Klerksdorp tot stand gekom het. Einde 2015 het die gemeente 259 belydende en 58 dooplidmate gehad, vergeleke met 280 en 61 ’n jaar vantevore.

Die gemeente Klerksdorp-Noord het op 11 Januarie 1981 van sowel die Gereformeerde kerk Klerksdorp as die Klerksdorp-Wes afgestig. Op 5 Maart daardie jaar het die nuwe gemeente n kleinhoewe in die woonbuurt Wilkoppies gekoop. Nadat ’n groot erf afgebaken is vir die pastorie en kerkgebou, is die oorblywende grond in ses woonerwe verdeel en verkoop om die koste van die kleinhoewe te bestry. Hendrik Vermooten se neef Hennie Vermooten, van die argiteksfirm Hartman, Van der Walt en Vermooten in Pretoria, is as argitek aangewys en Grobbelaar Bouers van Pretoria as bouaannemer.

Ds. J.J. Cloete het die gebou se hoeksteen op 24 September 1984 onthul en op 27 April 1985 is die gebouekompleks ingewy. Die kerkgebou bied sitplek aan 343 kerkgangers en het ’n saal wat daarmee aaneenskakel met nog 209 sitplekke, ’n moederskamer, wiegkamer, katkisasielokale, konsistorie en ’n kombuis. Kameeldoringbome omring die kompleks. ’n Digitale Allen-orrel is geïnstalleer. 




</doc>
<doc id="106207" url="https://af.wikipedia.org/wiki?curid=106207" title="Bomkalorimetrie">
Bomkalorimetrie

Bomkalorimetrie is 'n metode om die verbrandingswarmte van 'n chemiese stof te meet.

Die apparaat bestaan uit 'n silinder van staal met 'n deksel dat daarop geskroef kan word. Die silinder (die bom) kan gevul word met suiwere suurstof, gewoonlik met 'n druk van 25 Atm. Deur die deksel steek twee elektrode. In een daarvan is 'n bakkie bevestig met daarin 'n geperste tablet van die chemiese stof. Gewoonlik weeg die 1-1.6 gram. Die elektrodes word verbind deur 'n dun ysterdraadjie wat met 'n skerp punt op die tablet rus. 'n Elektriese stroom word deur die draadjie gevoer wat roodgloeiend word en die verbranding ontsteek. Die stof verbrand in 'n ontploffing en die verbrandingswarmte word vrygestel. Die bom bevind hom in 'n waterbad met gewoonlik presies twee liter gedemineraliseerde water. Die temperatuur van die water word dopgehou deur 'n termokoppel wat met 'n rekenaar verbind is. Die verskil in temperatuur ΔT voor en ná die ontploffing is 'n maat vir die verbrandingsenergie van die chemiese reaksie.

By die meting word die volume van die bom konstant gehou en wat gemeet word is ΔU die verandering in die interne energie van die reaksie. Dit kan verkry word uit die temperatuurverandering:

C is die warmtekapasiteit van die heel sisteem. Daarvan is die kapasiteit van die water die grootste aandeel, maar die bom, die elektrodes ens. dra ook by. Die waarde van C kan egter deur yking bepaal word. Dit kan gedoen word deur 'n ykstof soos bensoësuur te verbrand waarvan die molêre verbrandingsentalpie ΔH in die literatuur bekend is.

Die verskille tussen ΔU en ΔH is gewoonlik nie groot nie en kan geskat word deur te kyk na die gebalanseerde reaksievergelying:

Die aantal mole gas verminder van 3.5 na 2 mol (vir 1 mol brandstof) in hierdie reaksie, en dat wil in hierdie geval sê dat:

Uit die ykproef en die literatuurwaarde kan C vir die instrument bepaal word en daarmee onbekende stowwe gemeet word.


</doc>
<doc id="106210" url="https://af.wikipedia.org/wiki?curid=106210" title="Trafalgarplein">
Trafalgarplein

Trafalgarplein (Engels: "Trafalgar Square" [ˌtrəˈfælɡər]) is 'n openbare plein in die City of Westminster, Sentraal-London, wat rondom die historiese Charing Cross ontstaan het. Sy naam is ter herdenking aan die Britse Vloot se oorwinning in die Seeslag van Trafalgar op 21 Oktober 1805 gekies, een van die belangrikste militêre gebeurtenisse gedurende die Napoleontiese Oorloë met Frankryk en Spanje.

Die huidige plein se perseel was reeds in die 13de eeu een van die bekendste bakens in die destydse Engelse hoofstad wat die Koninklike Perdestalle ("Royal Mews") gehuisves het. Nadat dié stalle tydens die regering van koning George IV na die Buckingham-paleis verskuif is, is die buurt volgens 'n ontwerp van die befaamde argitek John Nash herontwikkel. Ná Nash se afsterwe het die bouwerk egter net stadig gevorder sodat die plein eers in 1844 geopen kon word.

Die sentrale monument op Trafalgarplein is Nelson se kolom wat deur vier leeue-standbeelde bewaak word, naas 'n aantal ander monumente en standbeelde wat hier opgerig is. Net die Vierde (noordwestelike) Plint is sedert 1840 vrygelaat en vanaf 1999 vir wisselende vertonings van moderne kuns gebruik.

Die vernaamste geboue op en rondom die plein is die Nasionale Kunsgalery ("National Gallery"), Admiralty Arch ('n triomfboogvormige gebou wat as poort tot The Mall dien), Suid-Afrika-huis en Kanada-huis (die setels van dié twee lande se Hoë Kommissies in die Verenigde Koninkryk) en die kerk St Martin-in-the-Fields.

Die plein is 'n gewilde plek vir gemeenskapsvergaderings en politieke betogings, waaronder die Bloedige Sondag van 1887, die eerste Aldermaston-optog, anti-oorlogsbetogings en veldtogte teen globale klimaatsverandering. Trafalgarplein se bekende kersboom is 'n geskenk van Noorweë wat sedert 1947 jaarliks tydens twaalf dae voor en twaalf dae ná Kersfees verlig word. Die plein staan daarnaas sentraal in die Oujaarsaandvieringe van Londenaars.


</doc>
<doc id="106211" url="https://af.wikipedia.org/wiki?curid=106211" title="Antieke Griekse kuns">
Antieke Griekse kuns

Die kunste van antieke Griekeland het ’n groot invloed op die kultuur van baie lande regoor die wêreld gehad, veral op die gebied van beeldhouwerk en argitektuur. In die Weste is die kuns van die Romeinse Ryk grootliks van die Griekse model afgelei. In die Ooste het Alexander die Grote se verowerings etlike eeue van wisselwerking tussen die kulture van Griekeland, Sentraal-Asië en Indië tot gevolg gehad, wat gelei het tot Grieks-Boeddhistiese kuns, met implikasies tot in Japan. Ná die Renaissance in Europa, het die humanistiese estetika en die hoë tegniese standaarde van Griekse kuns geslagte van Europese kunstenaars geïnspireer. Tot diep in die 19de eeu het die klassieke tradisie afkomstig uit Griekeland die kuns van die westerse wêreld oorheers.

Die kuns van Antieke Griekeland word gewoonlik stilisties in vier tydperke verdeel: die Geometriese, Argaïese, Klassieke en die Hellenistiese. Die Geometriese tydperk word gewoonlik gereken vanaf ongeveer 1000 v.C. Hoewel daar in werklikheid min bekend is oor kuns in Griekeland gedurende die voorafgaande 200 jaar (wat tradisioneel bekend staan as die Griekse Donker Eeue), het die tydperk vanaf die 7de eeu v.C. die stadige ontwikkeling gesien van die Argaïese styl, soos toegelig deur swartfiguurstyl van vaasskilderkuns. Die aanvang van die Persiese Oorloë (480 v.C. tot 448 v.C.) word gewoonlik beskou as die skeidslyn tussen die Argaïese en Klassieke tydperk, en die heerskappy van Alexander die Grote (336 v.C. tot 323 v.C.) word beskou as die skeiding tussen die Klassieke en Hellenistiese tydperk.

Daar was in werklikheid geen waarneembare oorgang van die een tydperk na die ander nie. Kunsvorme het in verskillende dele van die Griekse wêreld teen verskillende tempos ontwikkel, en soos in enige tydperk het party kunstenaars in meer innoverende style as ander gewerk. Sterk plaaslike tradisies, konserwatief van aard, en die vereistes van plaaslike kultusse, het geskiedkundiges in staat gestel om die oorsprong selfs van verplaaste kunswerke vas te stel.

Die Antieke Grieke het erdewerk vir daaglikse gebruik gemaak, nie vir die vertoon nie. ’n Uitsondering daarop is die trofeë wat by wedstryde gewen is, soos die Panatheneïese amfore (wynhouers). Die meeste erdewerk wat behoue gebly het, bestaan uit drinkhouers soos amfore, kraters (bakke om wyn en water in te meng), hydriae (waterbakke), bakke vir drankoffers, bekers en koppies. Geverfde begrafniskruike is ook gevind. Miniature is ook in groot getalle gemaak, hoofsaaklik vir gebruik as offers by tempels. Gedurende die Hellenistiese tydperk is ’n groter verskeidenheid erdewerk gemaak, maar die meeste daarvan is van min belang op kunsgebied.

Aan die einde van die Geometriese fase is die abstrakte geometriese ontwerpe gedurende die Oriëntaliserende fase van vaasskilderkuns vervang deur die meer geronde, realistiese vorme van Oosterse motiewe, soos die lotus, palmet, leeu en sfinks. Versiering het meer en komplekser geword.

In vroeëre tydperke het selfs betreklik klein Griekse stede erdewerk vir hulleself vervaardig. Dit het grootliks verskil in styl en standaarde. Kenmerkende erdewerk wat as kuns beskou kan word, is in party van die Egeïese eilande, in Kreta en in die ryk Griekse kolonies van Suid-Italië en Sisilië vervaardig. Teen die latere Argaïese en vroeë Klassieke tydperk het die twee groot handelsmoondhede, Korinthe en Athene, egter oorheersend geword. Hulle erdewerk is na die hele Griekse wêreld uitgevoer en het die plaaslike variëteite verdring. Potte van Korinthe en Athene is tot in Spanje en Oekraïne gevind en is so algemeen in Italië dat hulle aanvanklik in die 18de eeu as "Etruskiese vase" beskou is. Baie van hierdie potte is massageproduseerde produkte van lae gehalte. Trouens, teen die 5de eeu v.C. het erdewerk ’n bedryf geword en was vaaskilderkuns nie meer ’n belangrike kunsvorm nie.

Die geskiedenis van Antieke Griekse erdewerk word stilisties in vyf tydperke verdeel:
Die verskeidenheid kleure wat op potte gebruik kon word, is beperk deur die tegnologie van die brandproses: swart, wit, rooi en geel was die algemeenste. Tydens die drie vroeëre tydperke is potte in hulle natuurlike ligte kleur gelaat en is dit met slib versier wat in die oond swart geword het.

Die ten volle ontwikkelde swartfiguurtegniek, met rooi en wit detail bygevoeg en snywerk vir buitelyne en detail, het gedurende die vroeë 7de eeu v.C. in Korinthe ontstaan en is omtrent ’n geslag later in Attika ingevoer. Dit het tot die einde van die 6de eeu v.C. gefloreer. Die rooifiguurtegniek, wat in ongeveer 530 v.C. uitgevind is, het hierdie tradisie omgekeer. Die potte is swart geverf en die figure is in rooi geverf. Rooifiguurvase het die swartfiguurstyl geleidelik vervang. Soms is groter houers gegraveer sowel as geverf.

Gedurende die Protogeometriese en Geometriese tydperk is Griekse erdewerk met abstrakte ontwerpe versier. In latere tydperke, namate die kunssin verander het en die tegniese vaardigheid van pottebakkers verbeter het, het versierings die vorm van mensefigure aangeneem, en het dit gewoonlik die gode of die helde van Griekse geskiedenis en mitologie uitgebeeld. Oorlog- of jagtonele was ook gewild, aangesien die perd, wat deur die Grieke hooggeag is, daarin verskyn het. In latere tydperke het erotiese temas algemeen geword.

Griekse erdewerk is gewoonlik onderteken, soms deur die pottebakker of die meester van die pottebakkery, maar selde deur die skilder. Honderde skilders kan egter uitgeken word aan hulle kunstige persoonlikheid: waar hulle handtekening nie oorleef het nie, word hulle onthou weens hulle keuse van onderwerp, soos "die Achilles-skilder", weens die pottebakker vir wie hulle gewerk het, soos die Laat-Argaïese "Kleofrades-skilder", of selfs weens hulle hedendaagse ligging, soos die Laat-Argaïese "Berlyn-skilder".

Veral gedurende die Geometriese en Argaïese fases was die produksie van groot metaalhouers ’n belangrike uitdrukking van Griekse kreatiwiteit en ’n belangrike stadium in die ontwikkeling van bronswerktegnieke, soos gietwerk en bosseleerwerk. Vroeë heiligdomme, veral Olimpia, het honderde van hierdie houers opgelewer, wat as dankoffers daar geplaas is. Hoewel groot metaalhouers gedurende die Argaïese en Klassieke tydperk minder belangrik geword het, is daar nie heeltemal opgehou om hulle te maak nie. Die Vix-krater is ’n beroemde voorbeeld wat uit c. 530 v.C. dateer.

Klei is ’n materiaal wat dikwels gebruik is om dankofferbeeldjies te maak, van lank voor die Minoïese beskawing tot die Hellenistiese tydperk en daarna. Gedurende die 8ste eeu v.C. vind ’n mens in Beosië vervaardigde "Klokafgode", vroulike beeldjies met beweegbare bene: die kop, klein in vergelyking met die res van die liggaam, is bo-op ’n lang nek, terwyl die liggaam baie vol, in die vorm van ’n klok is. Aan die begin van die 8ste eeu v.C. ontvang grafte wat as dié van helde bekend staan, honderde, selfs duisende, klein beeldjies met eenvoudige versiering, wat gewoonlik karakters uitgebeeld het met opgehefte arms, d.w.s. karakters wat vergoddelik word.

In latere tydperke het die terracottabeeldjies hulle godsdienstige aard verloor en daarna karakters uit die daaglikse lewe voorgestel. Vanaf die 4de en 3de eeu v.C. toon ’n soort wat as Tanagra-beeldjies bekend staan ’n mate van verfyning. Tanagra-beeldjies behou dikwels baie oorblyfsels van verf op die oppervlak. Terselfdertyd het stede soos Alexandrië, Smirna of Tarsus ’n oorvloed groteske beeldjies opgelewer, wat mense uitgebeeld het met misvormde ledemate, uitpeuloë en in verwronge liggaamsposisies. Sulke beeldjies is ook van brons gemaak.

Beeldjies van metaal, hoofsaaklik brons, is besonder algemeen by vroeë Griekse heiligdomme soos Olimpia, waar duisende sulke voorwerpe, wat meestal diere uitbeeld, gevind is. Hulle is gewoonlik geproduseer met behulp van die verlorewastegniek en kan gereken word as die vroeë stadium van die ontwikkeling van Griekse bronsbeeldhoukuns. Die algemeenste onderwerpe gedurende die Geometriese periode was perde en bokke, maar honde, beeste en ander diere is ook uitgebeeld. Menslike figure kom soms voor. Die produksie van klein dankofferbeeldjies van metaal het deur die hele Griekse antieke tyd voortgeduur. Gedurende die Klassieke en Hellenistiese tydperk het meer ingewikkelde brons beeldjies, wat nou verband hou met monumentale beeldhoukuns, ook algemeen geword.

Beoefenaars van die visuele kunste, insluitende beeldhoukuns, is nie in antieke Griekeland hooggeag nie en bloot as arbeiders beskou. Plutarchus ("Lewe van Perikles", II) het gesê: "Ons bewonder die kunswerk, maar verag die skepper daarvan." Dit was ’n algemene beskouing in die antieke wêreld. Antieke Griekse kuns word vandag dikwels in drie tydvakke ingedeel: "Argaïes", "Klassiek" en "Hellenisties".

Antieke Griekse beeldhouwerke is meestal van twee soorte materiaal gemaak. Klip, veral marmer of ander duursame kalkstene, is gebruik en met die hand deur middel van metaalgereedskap gekerf. Klipbeeldhouwerke kon vrystaande wees, of was slegs gedeeltelik gekerfde reliëfs wat nog aan 'n agtergrondplaat vas was, byvoorbeeld in argitektoniese friese of grafsteles.

Bronsstandbeelde het hoër status geniet, maar baie minder daarvan het behoue gebly weens die herbruikbaarheid van die metaal. Hulle is gewoonlik deur middel van die verlorewastegniek vervaardig. Chryselefantyn-, of goud-en-ivoor-, standbeelde was dikwels in tempels en is as die hoogste vorm van die beeldhoukuns beskou, maar bykans geen daarvan het behoue gebly nie.

Terracotta is gewoonlik vir groot standbeelde gebruik. Min voorbeelde hiervan het behoue gebly, waarskynlik weens die breekbaarheid van hierdie standbeelde. Die beste bekende uitsondering hierop is 'n standbeeld van Zeus wat Ganimedes dra en by Olimpia gevind is, wat uit ongeveer 470 v.C. dateer. In hierdie geval is die terracotta geverf.

Geïnspireer deur die monumentale klipbeeldhouwerk van Egipte en Mesopotamië het die Grieke gedurende die Argaïese tydperk beeldhouwerk in klip begin doen. Vrystaande figure deel die stabiliteit en frontale houding wat kenmerkend is van Oosterse modelle, maar hulle vorm is meer dinamies as dié in Egiptiese beeldhouwerk, soos byvoorbeeld die Dame van Auxerre en die Torso van Hera (Vroeg-Argaïese tydperk, c. 660-580 v.C., albei in die Louvre, Parys). Ná ongeveer 575 v.C. het figure soos dié, manlik sowel as vroulik, die sogenoemde argaïese glimlag gehad. Hierdie uitdrukking, wat nie noodwendig gepas het by die persoon of situasie wat uitgebeeld is nie, was moontlik 'n manier om die figure 'n kenmerkende menslike eienskap te gee.

Daar was oor die algemeen drie soorte figure — die staande naakte jongman (kouros), die staande gedrapeerde meisie (kore) en die sittende vrou. Almal beklemtoon en veralgemeen die noodsaaklike eienskappe van die menslike figuur en toon 'n toenemende begrip van die menslike anatomie. Die jongmans was of graf- of dankofferstandbeelde. Voorbeelde is Apollo (Metropolitan Museum of Art, New York), 'n vroeë werk; die van (Britse Museum, Londen), 'n baie latere werk; en die Anavyssos-Kouros (Nasionale Argeologiese Museum van Athene). Meer van die spiere en skeletstruktuur is in hierdie standbeeld sigbaar as in vroeëre werke. Die staande, gedrapeerde meisies het 'n groot verskeidenheid uitdrukkings soos in die beelde in die Akropolis-museum van Athene. Hulle drapeersels is gekerf en geskilder met die delikaatheid en sorgvuldigheid wat algemeen is in die detail van beeldhouwerke uit hierdie tydperk.

Die Grieke het dus vroeg reeds besluit dat die menslike liggaam die belangrikste onderwerp in kuns was. Aangesien hulle van mening was dat hulle gode in menslike gedaante was, was daar in kuns geen onderskeid tussen die heilige en die wêreldlike nie. 'n Manlike naakfiguur kon net so maklik Apollo of Herakles gewees het as daardie jaar se Olimpiese bokskampioen. Gedurende die Argaïese tydperk was die belangrikste beelhouvorm die kouros (meervoud "kouroi"), die staande manlike naakfiguur (Sien byvoorbeeld Biton en Kleobis). Die :kore (meervoud "korai"), of staande geklede vroulike figuur, was ook algemeen, maar aangesien die Grieke tot die 4de eeu v.C. nie openbare vroulike naaktheid toegelaat het nie, word die kore van minder belang in die ontwikkeling van die beeldhoukuns beskou.

Soos met die pottebakkerskuns het die Grieke nie beeldhouwerk bloot vir vertoon geproduseer nie. Aristokrate of die staat het opdrag gegee dat standbeelde gemaak word en dit is gebruik as openbare gedenktekens, as offers by tempels, orakels en heiligdomme gebruik (soos dikwels deur inskripsies op die standbeelde getoon word) of as merkers by grafte. In die Argaïese tydperk het nie alle standbeelde spesifieke individue voorgestel nie. Hulle was uitbeeldings van 'n ideaal—skoonheid, vroomheid, eer of opoffering. Dit was altyd uitbeeldings van jong mans, wat in ouderdom gewissel het van adolessensie tot vroeë volwassenheid, selfs wanneer dit op die grafte van (vermoedelik) bejaarde burgers geplaas is. "Kouroi" was stilisties almal soortgelyk. Verskille in die sosiale aansien van die persoon wat die standbeeld bestel het, is aangedui deur grootte eerder as deur kunsinnovering.

Gedurende die Klassieke tydperk was daar 'n rewolusie in Griekse beeldhouwerk, wat gewoonlik verbind word met die invoering van demokrasie en die einde van die aristokratiese kultuur wat met die "kouroi" verband gehou het. Tydens die Klassieke tydperk het veranderinge in die styl en funksie van beeldhouwerke ingetree. Liggaamshoudings het natuurliker geword (sien die Strydwadrywer van Delfi vir 'n voorbeeld van die oorgang na meer natuurlike beeldhouwerk), en die tegniese vaardigheid van Griekse beeldhouers om die menslike liggaam in 'n verskeidenheid houdings uit te beeld het grootliks toegeneem. Vanaf ongeveer 500 v.C. het standbeelde werklike mense beweging voorstel. Die standbeelde van Harmodius en Aristogeiton wat in Athene opgerig is om die omverwerping van die tirannie te herdenk, is glo die eerste openbare monumente vir werklike mense.

Grafbeelde het gedurende hierdie tydperk ontwikkel uit die stywe en onpersoonlike kouroi van die Argaïese tydperk in die uiters persoonlike gesinsgroepe van die Klassieke tydperk. Hierdie monumente word in die voorstede van Athene gevind, wat in antieke tye begraafplase aan die buitewyke van die stad was. Hoewel party "ideale" gesinne uitbeeld — die bedroefde moeder, die eerbiedige seun — het hulle al hoe meer werklike mense uitgebeeld, en het hulle tipies die afgestorwene uitgebeeld waar hy van sy gesin afskeid neem.

Gedurende die Klassieke tydperk weet ons vir die eerste keer wat die naam van die indiwiduele beeldhouers is. Phidias het toesig gehou oor die ontwerp en bou van die Parthenon. Praxiteles het die vroulike naakfiguur vir die eerste keer in die Laat Klassieke tydperk (middel-4de eeu) fatsoenlik laat word: sy Afrodite van Knidos, waarvan kopieë behoue gebly het, is deur Plinius as die wonderlikste standbeeld ter wêreld beskryf.

Die grootste werke van die Klassieke tydperk, die Standbeeld van Zeus by Olimpia en die Standbeeld van Athena Partenos (albei van chryselefantyn en deur Phidias of onder sy toesig vervaardig), is verlore, hoewel kleiner kopieë (in ander materiale) en goeie beskrywings van albei nog bestaan.

Die oorgang van die Klassieke na die Hellenistiese tydperk het gedurende die 4de eeu v.C. plaasgevind. Ná die verowerings van Alexander die Grote (336 v.C. tot 323 v.C.) het die Griekse kultuur tot in Indië versprei, soos getoon word deur die uitgrawings van Ai-Khanoum in Oos-Afghanistan asook die Grieks-Baktriese en die Grieks-Indiese beskawing. Grieks-Boeddhistiese kuns het 'n samesmelting tussen Griekse kuns die visuele uitdrukking van Boeddhisme verteenwoordig.

Griekse kuns het dus meer divers geword en is meer beïnvloed deur die kultuur van die mense wat in die Griekse wêreld opgeneem is. Na die mening van party kunsgeskiedkundiges het dit ook afgeneem in gehalte en oorspronklikheid. Dit is egter 'n mening wat nie gedeel wou gewees het deur kunstenaars en kunsliefhebbers uit daardie tyd nie. Trouens, baie beeldhouwerke wat vroeër as klassieke meesterstukke beskou is, is in werklikheid uit die Hellenistiese tydperk. Die tegniese vaardigheid van die Hellenistiese beeldhouers kan ook duidelik gesien word in sulke groot werke soos die Nike van Samotrake, en die Pergamon-altaar. Nuwe sentrums van Griekse kultuur, veral in beeldhouwerk het in Alexandrië, Antiogië, Pergamon en ander stede ontwikkel. Teen die 2de eeu het die toenemende mag van Rome ook baie van die Griekse tradisie—en baie van sy produkte—geabsorbeer.

Gedurende hierdie tydperk het standbeelde meer realisties geword. Gewone mense, vroue, kinders, diere en huislike tonele het aanvaarbare onderwerpe vir standbeelde geword, en welgestelde families het dit bestel om hulle huise en tuine te versier. Realistiese portrette van mans en vroue van alle ouderdomme is geproduseer en beeldhouers het nie meer verplig gevoel om mense as ideale van skoonheid of liggaamlike volmaaktheid uit te beeld nie. Terselfdertyd het die nuwe Hellenistiese stede wat oral in Egipte, Sirië en Anatolië gestig is, standbeelde nodig gehad om die gode en helde van Griekeland in hulle tempels en openbare ruimtes uit te beeld. Dit het van beeldhouery, soos pottebakkery, 'n bedryf gemaak, met die gevolglike standaardisering en 'n mate van verlaging van gehalte. Om hierdie redes het baie meer standbeelde uit die Hellenistiese tydperk behoue gebly as uit die Klassieke tydperk.

Party van die bekendste Hellenistiese standbeelde is die Nike van Samotrake (2de of 1ste eeu v.C.), die standbeeld van Afrodite van die eiland Melos wat as die Venus de Milo (middel-2de eeu v.C.) bekendstaan, die Sterwende Galliër (ongeveer 230 v.C.), en die monumentale groep Laokoön en sy seuns (laat-1ste eeu v.C.). Al hierdie standbeelde beeld Klassieke temas uit, maar hulle behandeling is baie meer sinnelik en emosioneel as wat gedurende die streng Klassieke tydperk toegelaat sou gewees het of wat met die tegniese vaardigheid van daardie tydperk moontlik was.

Ontdekkings wat sedert die einde van die 19de eeu naby die antieke Egiptiese stad Herakleum (nou onder water) gedoen is, sluit 'n 4de-eeuse v.C. ongewoon sinnelike, gedetailleerde en feministiese (teenoor vergoddelikte) uitbeelding van Isis in, wat 'n kombinasie van Egiptiese en Hellenistiese vorms aandui wat omstreeks die tyd van Egipte se verowering deur Alexander die Grote begin het.

Hellenistiese standbeelde is ook gekenmerk deur 'n toename in skaal, wat 'n hoogtepunt bereik het in die Kolos van Rhodos (laat-3de eeu), wat dieselfde grootte was as die Vryheidstandbeeld in New York. Die gekombineerde uitwerking van aardbewings en plundering het dit, sowel as ander baie groot werke uit hierdie tydperk, vernietig.

Argitektuur (geboue wat volgens ’n estetiese ontwerp opgerig is) het vanaf die Miceense tydperk (ongeveer 1200 v.C.) tot die 7de eeu, toe stadslewe en voorspoed herstel het tot die punt waar openbare geboue opgerig kon word, nie bestaan nie. Maar aangesien die meeste Griekse geboue in die Argaïese en vroeë Klassieke tydperk van hout of kleisteen gebou is, bly niks van hulle oor behalwe ’n paar grondplanne nie. Daar is ook bykans geen geskrewe bronne oor vroeë argitektuur of beskrywings van geboue nie. Die meeste van ons kennis van Griekse argitektuur kom van die paar oorblywende geboue van die Klassieke, Hellenistiese en Romeinse tydperk (aangesien Romeinse argitektuur die Griekse styl nageboots het), en uit laat skriftelike bronne soos Vitruvius (1ste eeu n.C.). Dit beteken dat daar ’n sterk neiging tot tempels is, die enigste geboue waarvan daar heelwat eksemplare oorgebly het.

Daar was twee vername style (of "ordes") van Griekse argitektuur, die Doriese en die Ioniese. Hierdie name is deur die Grieke self gebruik en het hulle mening weerspieël dat die style van die Doriese en Ioniese Grieke uit die Donker Eeue gekom het, maar dit is onwaarskynlik. Die Doriese styl is in Griekeland self gebruik en het van daar af na die Griekse kolonies in Italië versprei. Die Ioniese styl is in die stede van Ionië (nou die weskus van Turkye) gebruik sowel as van die Egeïese eilande. Die Doriese styl was formeler en eenvoudiger, terwyl die Ioniese styl meer ontspanne en dekoratief was. Die meer versierde Korinthiese styl was ’n latere ontwikkeling uit die Ioniese styl. Hierdie style word die maklikste uitgeken aan die drie ordes van kolomkapitele, maar daar is verskille in die meeste elemente van ontwerp en versiering tussen die ordes.

Die meeste van die bekendste Griekse geboue wat behoue gebly het, soos die Parthenon en die Tempel van Hefaistos in Athene, is Dories. Die Erechtheum, langs die Parthenon, is egter Ionies. Die Ioniese orde het gedurende die Hellenistiese tyd oorheersend geword, aangesien die meer dekoratiewe styl beter by die kunssin van die tyd gepas het as die sediger Doriese styl. Party van die beste Hellenistiese geboue wat behoue gebly het, soos die Celsus-biblioteek, kan in Turkye, in stede soos Efese en Pergamon, gesien word. Maar in die grootste van die Hellenistiese stede, Alexandrië in Egipte, het byna niks behoue gebly nie.



</doc>
<doc id="106214" url="https://af.wikipedia.org/wiki?curid=106214" title="Gereformeerde kerk Delareyville">
Gereformeerde kerk Delareyville

Die Gereformeerde kerk Delareyville is die 14de oudste van die 30 gemeentes in die GKSA se Klassis Noordwes en was einde 2015, toe hier net 20 belydende en vyf dooplidmate was, die tweede kleinste. Vyf jaar vantevore was dit onderskeidelik 28 en drie, maar in 1997 77 en 36.

Die gemeente het op 3 Mei 1964 van die Gereformeerde kerk Sannieshof afgestig. Die eerste behoefte was aan ’n eie pastorie. Aan die begin het die lidmate in die stadsaal vir eredienste byeengekom en daarna ook ’n tyd lank in die plaaslike Hervormde kerk. Net twee jaar nadat die gemeente gestig is, is begin beplan om ’n kerk te bou. Die hoeksteen is in 1969 gelê en die pas voltooide gebou, in ’n waaiervorm, op 18 November daardie jaar ingewy. 

Die eerste predikant van Delareyville, ds. P. du Plessis, het die hoeksteen onthul. Die boukoste het sowat R37 000 beloop en is bestry met ’n lening van die Administratiewe Buro in Potchefstroom. Die lidmate het self vir die orrel van R5 500 betaal. Die kerkgebou bied sitplek aan sowat 300 kerkgangers en word, buiten deur die handjie vol Gereformeerdes van Delareyville, ook deur die plaaslike Afrikaanse Protestantse gemeente gebruik. Dié gemeente is op 14 Augustus 1988 gestig en het in 2016 15 dooplidmate en 112 belydende lidmate gehad.




</doc>
<doc id="106215" url="https://af.wikipedia.org/wiki?curid=106215" title="Gereformeerde kerk Rustenburg-Wes">
Gereformeerde kerk Rustenburg-Wes

Die Gereformeerde kerk Rustenburg-Wes is die grootste van die drie Afrikaanse gemeentes van die GKSA in Rustenburg, Noordwes. Met ’n sieletal van 736 einde 2015, vergeleke met 1 120 einde 2011, was dit trouens die grootste van al 22 gemeentes in die Klassis Molopo.

Die gemeente het op 26 Augustus 1973 as derde gemeente van die Gereformeerde kerk Rustenburg afgestig. Die eerste dopeling was Christo Harmse op die stigtingsdag. Kort voor lank het die kerkraad begin beplan om ’n kerk te bou. Die argitek Renier Roos het die plan van die Gereformeerde kerk Meyerspark in Pretoria aangepas by plaaslike omstandighede. Die bouers was Bun Malan en Pieter Eager. Die orrel moes met ’n hyskraan in die kerk aangebring word, maar dit was te groot vir die beskikbare ruimte sodat ’n muur (blykbaar 'n buitemuur) uitgebreek moes word om plek daarvoor te maak. Granite Memorials het ’n gedenksteen geskenk. Die kerk is op 21 November 1979 in gebruik geneem.




</doc>
<doc id="106216" url="https://af.wikipedia.org/wiki?curid=106216" title="Gereformeerde kerk Rustenburg-Oos">
Gereformeerde kerk Rustenburg-Oos

Die Gereformeerde kerk Rustenburg-Oos was die laaste van die vier Afrikaanse gemeentes van die GKSA wat tussen 1859 en 1975 in Rustenburg, Noordwes, gestig is. 

Die Gereformeerde kerk Rustenburg-Noord het van die sestigerjare af gedurig gegroei, hoofsaaklik vanweë die bedrywighede van die platinummyne. In 1974 was daar 704 belydende en 482 dooplidmate. Al het dié lidmate baie gewissel, soos gewoonlik die geval is in ’n myngemeenskap, het die moedergemeente dit goed gedink om die Gereformeerde kerk Rustenburg-Oos in November 1975 af te stig.

Die afstigtingsooreenkoms het bepaal dat die Noord-gemeente die helfte van sy eiendom se waarde aan die Oos-gemeente sou uitbetaal. Vanaf Maart 1976 het lidmate in die Laerskool Dawid Brink vir eredienste byeengekom. ’n Pastorie was die eerste behoefte en is in 1977 voltooi nadat die gemeente as eienaarbouer opgetree het.

Die onbestendigheid van die mynbou het kerkbou lank gestrem. Ds. W. Venter het omstreeks 1980 ’n groot aandeel gehad in die bou van ’n moderne kerk op die hoek van Dawes- en Wolmaransstraat. Rustenburg-Oos is egter ’n bestaan van net 18 jaar gegun, want weens veral die veranderende demografiese samestelling van die woonbuurte binne sy grense, het dit noodsaaklik geraak om saam te smelt. Die nuwe kerkgebou is toe aan die Ou Apostels verkoop in 1993 het Rustenburg-Oos met Rustenburg-Noord saamgesmelt as die Gereformeerde kerk Rustenburg-Noordoos. Die saamgestelde gemeente gebruik die kerkgebou van die ou Rustenburg-Noord op die hoek van Klopper- en Lukasstraat.




</doc>
<doc id="106217" url="https://af.wikipedia.org/wiki?curid=106217" title="Tellende syfer">
Tellende syfer

Die tellende syfers of beduidende syfers van 'n getal is syfers wat die betekenis dra tot die metingsresolusie.

Die volgende is voorbeelde:


</doc>
<doc id="106224" url="https://af.wikipedia.org/wiki?curid=106224" title="Waterglas">
Waterglas

Waterglas is 'n oplosbare metasilikaat gewoonlik van natrium, soms kalium. Dit is rond 1818 ontdek deur J.N. von Fuch en al in 1823 beskryf vir sy brandwerende eienskappe.

Die algemene formule vir die natriumsilikaat is mNaO.nSiO. Dit bevat veral die metasilikaat NaSiO, maar ook dimetasilikaat NaSiO en ortosilikaat NaSiO. The n/m verhouding word die "modulus" genoem en is karakteristiek vir die produk. Vir n/m=2 is dit veral ortosilikaat, maar in waterige oplossings sal dit hidroliseer (en polimeriseer) volgens

Ook die metasilikaat is basies

Waterglas (NaO.nSiO; n=1,2 – 4) kan verkry word deur kwartssand (suiwere SiO) saam te smelt met soda (natriumkarbonaat) by 1500C. Dit is ook moontlik NaSO en koolpoeier te gebruik.

Dit is 'n belangrike industriële produk, waarvan 30% na die seepindustrie en 30% na die tekstiel-, papier-, en verfindustrie gaan, dikwels om sy brandwerende eienskappe.

Dit word ook gebruik om funderinge te versterk. Saam met kalsium chloried bind dit sandkorreltjies saam. Saam met okside soos CaO, MgO en ZnO vorm dit onoplosbare silikate wat uithard.
Waterglas word as bindmiddel gebruik in verf en veral in deklae. Die infrarooi spektrum in die gebied 1002–1044 cm kan gebruik word om te bepaal of dit monomere/dimere eenhede betref (1002 cm) of of dit kettings van drie of vier eenhede bevat (1044 cm) 

'n Bekende chemiese eksperiment is die chemiese tuin. Brokke sout van nikkelnitraat, kopersulfaat of kobaltchloried word toevoeg aan 'n 1:1 oplossing van waterglas in water. Die metaalione vorm 'n onoplosbare vel van nikkel- koper- of kobaltsilikaat wat deur osmotiese werking breek en 'n nuwe vel kan vorm



</doc>
<doc id="106228" url="https://af.wikipedia.org/wiki?curid=106228" title="Mieresuur">
Mieresuur

Mieresuur of metanoësuur is 'n karboksielsuur met formule HCOOH (CHO) Dit is die eenvoudigste karboksielsuur. Die soute en esters heet formiate.

Mieresuur is 'n vloeistof met 'n skerp reuk wat ontbind met verhitting of deur toevoeging van swaelsuur. Dit lewer die produkte koolstofmonoksied (CO) en water.

Die vloeistof is brandbaar. Die suiwer vloeistof is erg irriterend en veroorsaak brandwonde op die menslike vel en skade aan die oë. Dit word opgeneem deur die spysverteringstelsel, longe en intakte vel en word omgesit in CO (koolstofdioksied) en water.

Mieresuur word geproduseer deur metanol te karbonileer met CO, wat metielformiaat vorm. Dit word gehidroliseer tot metanol en mieresuur.

Dit word veral gebruik om tekstiele te verf en leer te looi.


</doc>
<doc id="106233" url="https://af.wikipedia.org/wiki?curid=106233" title="Gereformeerde kerk Rustenburg-Noord">
Gereformeerde kerk Rustenburg-Noord

Die Gereformeerde kerk Rustenburg-Noord was die tweede van die vier Afrikaanse gemeentes van die GKSA wat tussen 1859 en 1975 in Rustenburg, Noordwes, gestig is.

Die gemeente is gestig op 30 Oktober 1949, 90 jaar ná die Gereformeerde kerk Rustenburg, die eerste in die hele kerkverband. Die standplaas waar ds. Dirk Postma die Gereformeerde Kerk gestig het, het ná afstigting binne Rustenburg-Noord se gemeentegrense geval. Aan die begin het moeder en dogter dieselfde kerkgebou gebruik omdat die Noord-gemeente geldelik nog swak was en dus nie dadelik aan kerkbou kon dink nie. Ook ’n pastorie moes eers wag sodat die eerste predikantspaar op die dorp moes loseer.

Die dorpsraad het ’n stuk grond geskenk waarop ’n kerk gebou kon word. Die argitek J.M. van der Westhuizen het die plan geteken en die kerkraad het as eienaarbouer opgetree met diaken T.J. Coetzee as voorman. Die hoeksteen is op 30 Augustus 1952 onthul tydens welke geleentheid prof. S. du Toit die feesrede gelewer het. Om die een of ander rede is die toring nie volgens plan voltooi nie, maar ’n ander spits aangebring wat dit stomp laat lyk. Hierdie gebou is op 21 Maart 1953 in gebruik geneem en die saal in 1971 nadat ds. G.L. Kruger die hoeksteen vroeër gelê het.

Die Gereformeerde kerk Rustenburg-Oos, wat in 1975 van die Noord-gemeente afgestig het, het vroeg in die negentigerjare begin swaarkry omdat lidmate weggetrek het uit sy gebied en elders op die dorp gaan woon het. So het sowel Oos as Noord in 1993 ontbind en saam die Gereformeerde kerk Rustenburg-Noordoos gevorm.





</doc>
<doc id="106234" url="https://af.wikipedia.org/wiki?curid=106234" title="Gereformeerde kerk Rustenburg-Noordoos">
Gereformeerde kerk Rustenburg-Noordoos

Die Gereformeerde kerk Rustenburg-Noord-Oos is die jongste van die drie Afrikaanse gemeentes van die GKSA in Rustenburg, Noordwes. 

Die gemeente het in Januarie 1994 ontstaan nadat die Gereformeerde kerk Rustenburg-Oos begin swaarkry het weens demografiese veranderings binne sy gemeentegrense (met ander woorde, die lidmate het weggetrek en elders gaan woon). Die Gereformeerde kerk Rustenburg-Noord het terselfdertyd ontbind en so het die nuwe, saamgestelde gemeente in Januarie 1994 tot stand gekom. Dié gemeente het in 1997 300 belydende en 125 dooplidmate gehad en in 2015 onderskeidelik 180 en 24, vergeleke met 232 en 48 vyf jaar vantevore. 

Dié gemeente is gestig op 30 Oktober 1949, 90 jaar ná die Gereformeerde kerk Rustenburg, die eerste in die hele kerkverband. Die standplaas waar ds. Dirk Postma die Gereformeerde Kerk gestig het, het ná afstigting binne Rustenburg-Noord se gemeentegrense geval. Aan die begin het moeder en dogter dieselfde kerkgebou gebruik omdat die Noord-gemeente geldelik nog swak was en dus nie dadelik aan kerkbou kon dink nie. Ook ’n pastorie moes eers wag sodat die eerste predikantspaar op die dorp moes loseer.

Die dorpsraad het ’n stuk grond geskenk waarop ’n kerk gebou kon word. Die argitek J.M. van der Westhuizen het die plan geteken en die kerkraad het as eienaarbouer opgetree met diaken T.J. Coetzee as voorman. Die hoeksteen is op 30 Augustus 1952 onthul toe prof. S. du Toit die feesrede gelewer het. Om die een of ander rede is die toring nie volgens plan voltooi nie, maar ’n ander spits aangebring wat dit stomp laat lyk. Hierdie gebou is op 21 Maart 1953 in gebruik geneem en die saal in 1971 nadat ds. G.L. Kruger die hoeksteen vroeër gelê het.

Die Gereformeerde kerk Rustenburg-Noord het van die sestigerjare af gedurig gegroei, hoofsaaklik vanweë die bedrywighede van die platinummyne. In 1974 was daar 704 belydende en 482 dooplidmate. Al het dié lidmate baie gewissel, soos dikwels die geval is in ’n myngemeenskap, het die Noord-gemeente dit goed gedink om die Gereformeerde kerk Rustenburg-Oos in November 1975 af te stig.

Die afstigtingsooreenkoms het bepaal dat die Noord-gemeente die helfte van sy eiendom se waarde aan die Oos-gemeente sou uitbetaal. Vanaf Maart 1976 het lidmate vir eredienste in die Laerskool Danie Brink byeengekom. ’n Pastorie was die eerste behoefte en is in 1977 voltooi nadat die gemeente as eienaarbouer opgetree het.

Die onbestendigheid van die mynbou het kerkbou lank gestrem. Ds. W. Venter het omstreeks 1980 ’n groot aandeel gehad in die bou van ’n moderne kerk op die hoek van Davis- en Wolmaransstraat. Rustenburg-Oos is egter ’n bestaan van net 18 jaar gegun, want weens veral die veranderende demografiese samestelling van die woonbuurte binne sy grense, kon die gemeente nie meer selfstandig voortbestaan nie. Die nuwe kerkgebou is toe in 1993 aan die Ou Apostels verkoop en in Januarie 1994 het Rustenburg-Oos met Rustenburg-Noord saamgesmelt as die Gereformeerde kerk Rustenburg-Noordoos. Die saamgestelde gemeente het die kerkgebou van die ou Rustenburg-Noord op die hoek van Klopper- en Lukasstraat gebruik.

Lidmate het op Sondag 29 April 2018 afskeid geneem van die kerkgebou op die hoek van Lukas- en Klopperstraat. Dit was nadat die omgewing waar die kerkgebou geleë is, met die jare onveilig geword het, veral ná donker, wat dit moeilik gemaak het om byvoorbeeld ná ure vergaderings te hou. Ds. Frikkie van Rensburg, die predikant sedert 2012, het in dié tyd gesê: “Almal in die gemeente was dit eens dat dit die regte besluit is, ná baie gemeentevergaderings. Die demografie van die onmiddellike omgewing is besig om spoedig en drasties te verander (busdienste wat tot stand kom, voortdurende geweld tussen Nigeriërs en plaaslike inwoners, onveiligheid, prostitusie).” 

Die gemeente het die kans benut om uit die ongunstige omgewing van die ou kerkgebou te verhuis en elders ’n perseel gekoop, waarop ’n nuwe kerkgebou oprig sal word. Dis geleë in 'n gevestigde, rustige woongebied, Safarituine Uitbreiding 8, waarvan die aard in die nabye toekoms nie nadelig behoort te verander nie. In teenstelling hiermee is ’n ontwikkeling in die omgewing van die ou kerkgebou beplan wat nie gunstig was vir ’n Afrikaanse kerk nie. Die ou kerk is verkoop aan 'n ander kerkverband wat, volgens ds. Van Rensburg, “baie beter gawes het om die demografiese gedeelte van die dorp (insluitend die taxistaanplek) te bedien met die Woord.” 

Die Hervormde Kerk het omstreeks 2010 ook hul kerkgebou in die middestad verkoop en langs die R24 gaan bou, waar die gemeente mooi groei ervaar. In 2018 was nog vier kerke om die Gereformeerde kerk in die mark. 

Weens die veranderende demografie van die omgewing het geen enkele lidmaat in die Rustenburg-Noord oorgebly nie en het teen 2018 net 23% van die lidmate in die ou Rustenburg-Oos gewoon. Die oorblywende 77% het toe gewoon in die ander twee gemeentes op die dorp se tradisionele "gemeentegrense", wat lankal nie meer geld nie, maar die moeite doen om na Rustenburg-Noordoos te kom vanweë die besonderse identiteit wat dié gemeente saambind. “Ons is oortuig dat die besondere identiteit wat ons gemeente in Jesus Christus dra, nie verlore moet gaan nie,” het ds. Van Rensburg gesê; “daarom het ons teen samesmelting besluit.” 

Die gemeente het ’n reëling met die Sewendedagadventiste getref om hul kerkgebou by Moquasilaan 16, Proteapark, te gebruik en vir dié doel ’n huurkontrak met hulle opgestel. Dié kerkverband, wat die Gereformeerdes baie goedgesind is, gebruik nie hul kerkgebou op ’n Sondag nie. Die ander twee Gereformeerde gemeentes in Rustenburg, Rustenburg en Rustenburg-Wes, was albei bereid om hul kerk tot Rustenburg-Noordoos se beskikking te stel, maar dit sou beteken het dat laasgenoemde se erediens eers omstreeks 12:00 op ’n Sondag sou kon begin het.

Die kerkraad het begin Mei 2018 met die argitek begin beraadslaag oor die voorlopige bouplanne vir die nuwe kerk in Waterval-Oos, langs die N4-snelweg. Die nuwe perseel, erf 1571 in Safarituine Uitbreiding 8, sou toe na verwagting binnekort hersoneer word vir kerklike gebruik.





</doc>
<doc id="106235" url="https://af.wikipedia.org/wiki?curid=106235" title="Gereformeerde kerk Koster">
Gereformeerde kerk Koster

Die Gereformeerde kerk Koster is die vierde oudste van die 22 gemeentes in die GKSA se Klassis Molopo. Die gemeente het in 2015 234 belydende en 49 dooplidmate gehad vergeleke met onderskeidelik 254 en 60 vyf jaar vantevore.

Selfs nog voor die gemeente in 1914 van die Gereformeerde kerk Rustenburg afgestig het (vyf jaar voor die NG gemeente Koster), is ’n kerksaal in 1912 vir die Gereformeerdes op Koster opgerig. Die saal was kort voor lank te klein vir die toenemende getal lidmate; daarom het die kerkraad op 30 Maart 1928 besluit om dit te vergroot. Weens die wêreldwye depressie moes die bouwerk vir ’n paar jaar uitgestel word sodat die verbouing eers op 15 Augustus 1938 kon begin. Die noordelike en suidelike mure is uitgebou tot gewels en met behulp van die argitek Pieter Dykstra, wie se kerkontwerpe almal vir die Gereformeerde kerkverband was, het dié gebou toe ná meer as ’n kwarteeu die eerste keer die voorkoms van ’n kerk gekry. Dit was die geboorte van die sogenaamde wit kerk met sy kappietoring.

Die gemeente het dié gebou 20 jaar lank met groot seën gebruik, maar in 1958 het die pleisterwerk en messelkalk onnatuurlike tekens van verweer begin toon. Die mure was deurweek en dringende optrede was nodig om die kerk van algehele verval te red.

Onder ene H. van der Bijl as tekenaar en S. Woudstra as boumeester se leiding is ’n siersteenlaag om die bestaande mure gebou. Swak gedeeltes van die bestaande mure is verwyder en deur bakstene vervang. So het die kerkgebou ontstaan waarvan die verbouings R18 300 gekos het en wat die gevolg was van twee keer se veranderings aan die kerksaal van 1912. Tydens die laaste verbouings het die vrouelidmate ’n pyporrel van R6 000 kontant laat installeer. 

In 1970 is ’n groot saal aan die suidekant van die kerkgebou opgerig.

Die Nederduitsch Hervormde Kerk se gemeente Koster is op 24 Februarie 1945 gestig, maar het blykbaar omstreeks 2013 geskeur, want in 2012 was die sieletal 407, maar in 2014 net 54. Die kerkgebou het blykbaar tydens dié geleentheid in die slag gebly. Die NG gemeente Koster, wat in 1919 as die tweede Afrikaanse gemeente hier gestig is, het in 2014 140 dooplidmate en 505 belydende lidmate gehad.





</doc>
<doc id="106237" url="https://af.wikipedia.org/wiki?curid=106237" title="Gereformeerde kerk Dendron">
Gereformeerde kerk Dendron

Die Gereformeerde kerk Dendron is die negende oudste van die 25 gemeentes in die GKSA se Klassis Limpopo en einde 2015, toe hier 78 belydende en 25 dooplidmate as, die sesde kleinste.

Die pleknaam Dendron beteken "boom" in Grieks. Dié gemeente is op 6 Junie 1959 afgestig van die Gereformeerde kerk Pietersburg. In 1960 het die belydende lidmate 47 getel en die dooplidmate 33. Aan die begin is net 11 eredienste per jaar gehou en wel in die plaaslike skoolsaal en later ook in die kerksaal van die NG gemeente Dendron, wat in 1946 gestig is en in 2014 99 belydende lidmate en 31 dooplidmate gehad het. Die plaaslike gemeente van die Nederduitsch Hervormde Kerk was op Vivo gesetel, wat Dendron ingesluit het. In 2012 het dié gemeente nog 96 belydende en 14 dooplidmate gehad, maar ’n jaar of wat later het dit die kerkverband verlaat.

Ds. Frans Lion Cachet (later professor in teologie) was aan die begin die predikant wat verantwoordelikheid vir Dendron se Gereformeerdes aanvaar het. Op Vivo is ook twee jaar lank ’n erediens gehou in ’n kerkgebou wat al drie die Afrikaanse susterkerke saam besit het. Einde 1974 het die Gereformeerde kerk Dendron sy aandeel in die gebou op Vivo vir R1 000 aan die Hervormde gemeente verkoop. Piet Booysen, die stigter van die dorp Dendron, het die grond geskenk waarop die huidige Gereformeerde kerk staan.

Op 2 Maart 1963 is ’n boukommissie saamgestel. Johan Snyman, ’n Gereformeerde lidmaat van Pietersburg en argitek, het die plan geteken en op 31 Oktober 1964 is dit finaal goedgekeur. Die bouwerk aan die kerk het op 31 Julie 1965 begin. Lidmate het self die boumateriaal aangekoop en op 5 Maart 1966 is berig dat die bouwerk fluks vorder. Die gebou is dan ook op 1 Oktober 1966 in gebruik geneem teen ’n koste van R14 500 toe ds. H.J.S. Venter die hoeksteen onthul het.

Kort nadat die gebou voltooi is, is besluit om die banke te verdeel sodat daar ’n paadjie in die middel van die kerk sou wees. Die paneel agter die preekstoel is terselfdertyd aangebring. Eers vroeg in 1978 is elektrisiteit vir die eerste keer in die kerkgebou geïnstalleer. Kort daarna, op 19 Maart daardie jaar, is die eerste kerkorrel aangekoop.

In 1987 het die gemeente weer ’n bouprojek aangepak en binne vier maande nadat die besluit geneem is, is die moederskamer en saal in Februarie 1988 voltooi net ’n koste van net R50 000.




</doc>
<doc id="106238" url="https://af.wikipedia.org/wiki?curid=106238" title="Gereformeerde kerk Ventersdorp">
Gereformeerde kerk Ventersdorp

Die Gereformeerde kerk Ventersdorp is die sesde oudste van die 22 gemeentes in die GKSA se Klassis Molopo. Einde 2015 het die gemeente 170 belydende en 45 dooplidmate gehad, vergeleke met onderskeidelik 169 en ook 45 vyf jaar vantevore. Einde 2017 was dit 142 en 36.

Die Gereformeerde kerk Ventersdorp het ontstaan uit afstigting van die wyk Schoonspruit van die Gereformeerde kerk Potchefstroom op 16 Oktober 1927. Die erwe waarop die kerkgebou staan, het die moedergemeente geskenk. Kort voor die gemeente se stigting het prof. J.D. du Toit (Totius) die hoeksteen van die kerk op 18 Junie 1927 gelê. Hierdie bouwerk was die verwesenliking van ’n ideaal wat die plaaslike Gereformeerdes amper drie dekades lank gekoester het.

Die bouaannemer, ene A. Pienaar, is genader en het self die gebou ontwerp met ’n Griekse kruisplan met Neo-Gotiese spitsvensters en ’n sinkdak. P. Vermaas, destyds Ventersdorp se burgemeester, het toesig oor die bouwerk gehou. Die ontwerp van die kerkgebou is destyds op talle plattelandse dorpe gesien, maar baie van dié kerkies is later gesloop. Gelukkig het Ventersdorp se Gereformeerde kerkraad in 1955 besluit om die gebou op te knap, pleks daarvan om dit te sloop. Die gebou bied sitplek aan 500 kerkgangers, wat vandag na baie klink vir ’n betreklike klein gemeente, maar in 1932 was hier 382 belydende en 308 dooplidmate en selfs in 1960 nog onderskeidelik 278 en 142.

Die kerk is op 17 Februarie 1928 in gebruik geneem nadat tydens die beplanning reeds voorsiening gemaak is vir elektriese beligting, al munisipale krag eers in 1931 aangesluit. Net ná die inwyding het die gemeente geld begin insamel vir ’n pyporrel en ’n klok. Dié fonds is die Halfkroonfonds genoem. Tot 1951 is huisorrels gebruik toe ’n pyporrel van SA Orrelbouers in gebruik geneem is. Ook in daardie jaar is gereserveerde sitplekke in die kerk laat vaar nadat betaalde sitplekke hier, soos oral in die Gereformeerde Kerk, lank ’n bron van inkomste was.

In 1956 is die oorspronklike preekstoel herbou en in 1972 is die aangesig van die kerk opvallend verander toe besluit is om die baksteenmure te verf om verweer en krake teen te werk. 





</doc>
<doc id="106239" url="https://af.wikipedia.org/wiki?curid=106239" title="Gereformeerde kerk Thabazimbi">
Gereformeerde kerk Thabazimbi

Die Gereformeerde kerk Thabazimbi is die tweede jongste en vierde grootste van die sewe gemeentes in die GKSA se Klassis Krokodilrivier. Einde 2015 was hier 319 belydende en 88 dooplidmate vergeleke met onderskeidelik 437 en 123 vyf jaar vantevore. Einde 2017 het dit verder afgeneem tot onderskeidelik 261 en 57.

Predikante het verspreidwonende lidmate van die Gereformeerde kerk Matlabas in die rigting van Boshoffsberg in die beginjare per muilkar of te voet besoek. In 1932 het Yskor met die ontginning van ystererts by Thabazimbi begin en het ’n paar Gereformeerdes hulle op die myndorpie gevestig. Die NG gemeente Thabazimbi is in 1943 gestig en het in 2014 1 326 belydende en 383 dooplidmate gehad (einde 2016 was dit 1 182 en 321) terwyl die plaaslike gemeente van die Nederduitsch Hervormde Kerk, Vliegepoort, reeds op 27 Junie 1931 gestig is en in 2014 807 belydende en 289 dooplidmate gehad het. Twee jaar later was dit 710 en 268.

Omstreeks 1946 is dienste in die NG kerkgebou gehou en later in die myn se ontspanningsaal. In Februarie 1954 het Thabazimbi afgestig, maar eers sewe jaar later kon die gemeente oorgaan tot kerkbou, moontlik omdat hulle besluit het om eers die volle bedrag van die boukoste in te samel voor hulle sou begin bou. Johan de Ridder, lidmaat van die Gereformeerde kerk Pretoria-Sunnyside, is aangestel as argitek en die gemeente sou as eienaarbouer optree. Die dak se ontwerp, so tipies van De Ridder se planne vir kerke in die tentstyl, stel ’n groot tent voor wat van laag agter tot hoog voor styg. Oom Tjaart Coetsee was die kontrakteur wat al die bouwerk gedoen het. Sy kleinkinders en agterkleinkinders is steeds lidmate van die gemeente. Jan van Wyk, ’n lidmaat, het die toring gebou. Die gebou is op 25 Maart 1961 in gebruik geneem en ná 46 jaar, in Junie 2007, is die teëldak vervang deur een van Chromodeck.




</doc>
<doc id="106241" url="https://af.wikipedia.org/wiki?curid=106241" title="Amiese Doopsgesindes">
Amiese Doopsgesindes

Die Amiese Doopsgesindes (Engels: "the Amish") is 'n Christelike protestantse geloofsgemeenskap in Noord-Amerika. Die groep het in 2018 sowat 330 000 lede gehad en woon in Pennsilvanië, Ohio, Indiana en sowat 30 ander deelstate in die VSA asook 4 provinsies in Kanada. Hulle volg streng gedragsriglyne en verkies 'n eenvoudige lewenstyl. Hulle dra byvoorbeeld tradisionele klere en mag nie telefone, motors en ander moderne uitvindsels gebruik nie. Hulle praat ou Duitse dialekte, meestal Pennsilvaniese Duits, maar klein groepies praat ook 'n Switserse dialekte of 'n Elsassiese dialek. 

Amiese Doopsgesindes is volgelinge van die Switser Jakob Amman (1644–1730) wat in 1693 van die minder radikale mennonistiese hoofstroom afgeskei het. As gevolg van gedwonge geloofsvervolging in Switserland trek baie van hulle na die platteland van Elsas (Frankryk) en Palts (Duitsland). Kleiner groepe het ook na Nederland, Pole en Rusland verhuis. Vanaf 1737 emigreer talle Amiese gemeenskappe van Europa om hulle in Noord-Amerika te vestig.

In die tweede helfte van die 19de eeu het die Amiese gemeenskap in twee groepe verdeel: die tradisionaliste, wat sowat 'n derde uitmaak, en moderner lede, wat tweederdes uitmaak. Die traditonaliste het die "Ou Orde" geword soos hulle vandag bekend is, terwyl die moderner groep "Amiese Mennoniete" geword het. Laasgenoemde is in die eerste helfte van die 20ste eeu in die Noord-Amerikaanse meerderheidsgemeenskap opgeneem.

Die Amiese Doopsgesindes is oor die algemeen vriendelik en waai meestal vir verbygaande persone. Hulle woon egter in landelike gemeenskappe en meng nie met die hoofstroom Amerikaanse samelewing nie. Dit is teen hul geloof om vir foto's te poseer. Hulle sal dikwels hulle kop wegdraai as iemand 'n kamera in hulle rigting mik.

Getroude mans mag nie hulle baarde skeer nie, maar word ook nie toegelaat om snorre te hê nie. Slegs ongetroude mans skeer hul gesigte.

Die aantal Amiese Doopsgesindes is in 2010 op 230 000 tot 250 000 geraam. As gevolg van hul tradisioneel groot gesinne groei die bevolkingsgroep in 2012 nog sterk.


</doc>
<doc id="106243" url="https://af.wikipedia.org/wiki?curid=106243" title="Gereformeerde kerk Witbank-Suid">
Gereformeerde kerk Witbank-Suid

Die Gereformeerde kerk Witbank-Suid was een van drie Afrikaanse gemeentes van die GKSA wat tussen 1931 en 1983 op Witbank gestig is. Weens samesmeltings bly sedert 2010 net die Gereformeerde kerk Hoëveld oor.

Die Gereformeerde kerk Witbank-Suid het in November 1969 van die Gereformeerde kerk Witbank afgestig. Eers is dienste in die Laerskool Taalfees sê en kerkraadsvergaderings in die moedergemeente se gebou gehou. Sowat drie jaar ná afstigting is ’n tender van Witzies Konstrukie aanvaar vir die oprigting van ’n kerkgebou volgens ’n plan wat die Gereformeerde argitek Johan de Ridder geteken het. Die Presutu-boumetode is gebruik. Vir die oprigting van die mure is betonpanele gebruik. As ’n besparingsmaatreël het die kerkraad besluit om nie ’n kerkklok te koop nie en die vrouelidmate het vir die aankoop van die banke en die orrel gesorg.

Hierdie gebou is op 12 Mei 1973 in gebruik geneem en ’n jaar later is 'n klok tog aangekoop, wat in die toring aangebring is. Weens verwering moes die toting later afgebreek word en dit is vervang deur ’n kleinere waarin die klok opnuut gemonteer is.

In 1989 het Witbank-Suid en Witbank-Oos ontbind en die Gereformeerde kerk Witbank-Suidoos gevorm, wat op sy beurt in 2010 met die Gereformeerde kerk Witbank saamgesmelt het as die Gereformeerde kerk Hoëveld.




</doc>
<doc id="106244" url="https://af.wikipedia.org/wiki?curid=106244" title="Gereformeerde kerk Witbank-Oos">
Gereformeerde kerk Witbank-Oos

Die Gereformeerde kerk Witbank-Oos was die laaste van drie gemeentes van die GKSA wat tussen 1931 en 1983 op Witbank gestig. Die volgende twee stigtings, dié van die Gereformeerde kerk Witbank-Suidoos in 1989 en Gereformeerde kerk Hoëveld in 2010, was samesmeltings van reeds bestaande gemeentes sodat die dorp sedertdien net een Gereformeerde gemeente het, pleks van die oorspronklike drie.

Die Gereformeerde kerk Witbank-Oos het in November 1983 van die Gereformeerde kerk Witbank-Suid afgestig as die derde gemeente op die destyds snelontwikkelende Witbank. Van die nuwe gemeente se 16 wyke was sewe buite die dorp, onder meer op Ogies, waar een maal per maand ’n middagdiens gehou is, en op Kendal.

Die gemeente het in die skoolsale van die Laerskool Dalridgepark en die Laerskool Duvhapark byeengekom. In 1985 het die GKSA se orgaan, "Die Kerkblad", nog berig dat die gemeente hard werk om geld in te samel vir kerkbou deur onder meer koeksisters te verkoop, maar in 1989 het Witbank-Oos ontbind sonder dat hy ooit sy kerk gehad het en met die Suid-gemeente saamgesmelt as Witbank-Suidoos wat op sy beurt in 2010 met die Gereformeerde kerk Witbank saamgesmelt het as Hoëveld.




</doc>
<doc id="106245" url="https://af.wikipedia.org/wiki?curid=106245" title="Gereformeerde kerk Witbank-Suidoos">
Gereformeerde kerk Witbank-Suidoos

Die Gereformeerde kerk Witbank-Suidoos was een van twee samesmeltings van Afrikaanse gemeentes van die GKSA op Witbank waardeur die drie gemeentes wat tussen 1931 en 1983 hier gestig is, eindelik net een geword het.

Die Gereformeerde kerk Witbank-Suid het in November 1969 van die Gereformeerde kerk Witbank afgestig. Eers is dienste in die Laerskool Taalfees sê en kerkraadsvergaderings in die moedergemeente se gebou gehou. Sowat drie jaar ná afstigting is ’n tender van Witzies Konstrukie aanvaar vir die oprigting van ’n kerkgebou volgens ’n plan wat die Gereformeerde argitek Johan de Ridder geteken het. Die Presutu-boumetode is gebruik. Vir die oprigting van die mure is betonpanele gebruik. As ’n besparingsmaatreël het die kerkraad besluit om nie ’n kerkklok te koop nie en die vrouelidmate het vir die aankoop van die banke en die orrel gesorg.

Hierdie gebou is op 12 Mei 1973 in gebruik geneem en ’n jaar later is ’n klok tog aangekoop, wat in die toring aangebring is. Weens verwering moes die toring later afgebreek word en dit is vervang deur ’n kleinere waarin die klok opnuut gemonteer is.

Die Gereformeerde kerk Witbank-Oos het in November 1983 van die Gereformeerde kerk Witbank-Suid afgestig as die derde gemeente op die destyds snelontwikkelende Witbank. Van die nuwe gemeente se 16 wyke was sewe buite die dorp, onder meer op Ogies, waar een maal per maand ’n middagdiens gehou is, en op Kendal.

Die gemeente het in die skoolsale van die Laerskool Dalridgepark en die Laerskool Duvhapark byeengekom. In 1985 het die GKSA se orgaan, "Die Kerkblad", nog berig dat die gemeente hard werk om geld in te samel vir kerkbou deur onder meer koeksisters te verkoop, maar in 1989 het Witbank-Oos ontbind sonder dat hy ooit sy kerk gehad het.
Witbank-Suid en –Oos het saamgesmelt as Witbank-Suidoos, wat op sy beurt in 2010 met die moedergemeente saamgesmelt het as die Gereformeerde kerk Hoëveld.




</doc>
<doc id="106246" url="https://af.wikipedia.org/wiki?curid=106246" title="Gereformeerde kerk Witbank">
Gereformeerde kerk Witbank

Die Gereformeerde kerk Witbank was die oudste van die drie gemeentes van die GKSA wat tussen 1931 en op Witbank gestig is, hoewel nog deur, onderskeidelik in 1989 en 2010, deur samesmeltings tot stand sou kom sodat die dorp eindelik net een Gereformeerde kerk oorhet.

Die Gereformeerde kerk Witbank is op 12 Desember 1931 op Clewer, suidwes van die huidige Witbank, gestig onder leiding van ds. W.J. Postma. As bruidskat het die gemeente die plaas Blauwbank van die Middelburg, Tvl., ontvang. Op 19 Augustus 1936 is ’’n klein kerkgebou op Clewer in gebruik geneem. Ná die Tweede Wêreldoorlog het Witbank sodanig gegroei dat die kern van die gemeente daarheen verskuif het. Op 11 Januarie 1947 is die gemeente se naam amptelik verander na die Gereformeerde kerk Witbank en is die ou kerkgebou verkoop.

’n Nuwe kerk is toe op Witbank opgerig waarvan die argitek Hendrik Vermooten was en die bouaannemer M. Buys. Op 17 Junie 1950 is die hoeksteen gelê en ses maande later, op 20 Januarie 1951, is die nuwe gebou van rooi bakstene in gebruik geneem. Die stene vir die bouwerk het per trein van Pretoria af gekom, maar om oornagkoste te bespaar, moes die stene dadelik per hand van die trein afgelaai word. Die leiklip buiteom die kerk is eiehandig naby Kendal met ’n skerpgemaakte motorkar-staalveer uitgehaal.

Die Gereformeerde kerk Witbank-Suid het in November 1969 van Witbank afgestig en Witbank-Oos in 1983 van die Suid-gemeente. Oos het net ses jaar bestaan toe dit in 1989 ontbind en met Suid saamsmelt as die Gereformeerde kerk Witbank-Suidoos. Dié gemeente het in 2001 376 belydende lidmate gehad en Witbank onderskeidelik 326 en 130. In 2011, 'n jaar nadat Suidoos en Witbank saamgesmelt het as die Gereformeerde kerk Hoëveld het die enigste oorblywende gemeente op Witbank se belydende lidmate 609 getel en die dooplidmate 135. Die jongste syfers (2015) is onderskeidelik 361 en 70. Anders as die Gereformeerde Kerk se lidmaattal het dié van die NG Kerk hier bestendiger gebly: In 2001 was hier 6 763 belydende lidmate en in 2014 was dit 5 433. Ook die Nederduitsch Hervormde Kerk, waarvan drie gemeentes in 2016 op Witbank bestaan het, het meer sukses met die handhawing van sy lidmaattal gehad: In 2000 (toe daar vier gemeentes was) was hier 2 374 belydende lidmate en in 2014 was dit 1 588. So het die belydende lidmate van die Gereformeerde Kerk op Witbank van 2001 tot 2015 met amper 49 persent afgeneem, die belydende NG lidmate met amper 20 persent en die belydende Hervormde lidmate met net meer as 33 persent. 




</doc>
<doc id="106247" url="https://af.wikipedia.org/wiki?curid=106247" title="Gereformeerde kerk Hoëveld">
Gereformeerde kerk Hoëveld

Die Gereformeerde kerk Hoëveld is die enigste oorblywende Afrikaanse gemeente van die GKSA in Witbank, Mpumalanga.

Die gemeente is die gevolg van twee samesmeltings waardeur die oorspronklike drie Gereformeerde gemeentes op Witbank eindelik net een geword het. Die oorspronklik Gereformeerde kerk Witbank is in 1931 op Clewer, suidwes van die dorp, gestig, maar toe Witbank ná die Tweede Wêreldoorlog sterk begin uitbrei, het die kern van die gemeente hierheen verskuif. In die sestigerjare het die dorp sterk uitgebrei sodat dit nodig geword het om die Gereformeerde kerk Witbank-Suid in November 1969 van die moedergemeente af te stig. Van dié dogtergemeente het ook nog die Gereformeerde kerk Witbank-Oos in 1983 afgestig, maar dié gemeente is net ’n kortstondige bestaan gegun, want in 1989 ontbind Suid en Oos en smelt saam as die Gereformeerde kerk Witbank-Suidoos. 

Eindelik, in 2010, het ook die moedergemeente ontbind toe dit met Suidoos saamsmelt as Hoëveld. Dié gemeente se getal belydende lidmate het in 2011 nog 609 getel en die dooplidmate 135, maar intussen was daar ’n afname van sowat 40 persent in die belydende lidmate tot net 361, terwyl die dooplidmate amper met die helfte afgeneem het tot 70. In min of meer dieselfde tyd het die NGK se belydende lidmate hier met sowat 20 persent afgeneem en die Hervormde Kerk s’n met sowat 33 persent. 




</doc>
<doc id="106250" url="https://af.wikipedia.org/wiki?curid=106250" title="P.R. Anderson">
P.R. Anderson

P.R. Anderson is 'n Suid-Afrikaanse digter en akademikus wat aan die Engels-departement van die Universiteit van Kaapstad verbonde is. Sy werk, "Foundling's Island", wat op die vernietiging van die natuur fokus, is in 2003 met die Sanlam Literêre Prys bekroon. Hy deel die prys met Finuala Dowling.



</doc>
<doc id="106253" url="https://af.wikipedia.org/wiki?curid=106253" title="Afrikaanse coris">
Afrikaanse coris

Die Afrikaanse coris ("Coris cuvieri") is vis wat voorkom in die Rooisee, Oman en die ooskus van Afrika tot by die suide van KwaZulu-Natal. In Engels staan die vis bekend as die "African coris".

Die wetenskaplike naam van die spesie is die eerste keer in 1831 deur Bennett gepubliseer. Volgens die IUCN Rooilys word dit as 'n veilige, nie-bedreigde spesie gelys.

Die vis 'n medium groot lipvis en verander van kleur soos dit ontwikkel. Aanvanklik is die klein vissie groenbruin reg oor sy lyf en daar is klein, blou kolletjies op die lyfskubbe en stertvin terwyl bruin of groen strepe oor die kop sigbaar is. Volwasse mannetjies lyk amper net so maar het 'n ligte groen vertikale streep agter die pektorale vin.

Die vis leef in sand en rotsrommel langs riwwe in water wat tot 50 m diep is. Die klein vissies word ook gevind in rotspoele. Die visse is alleenlopers en beweeg vinnig. Hulle begrawe hul onder sand wanneer hulle bedrieg voel. Die vis stoot klippe om om voedsel te soek en vreet klein, harde ongewerweldes. Die spesie is nie volop nie.




</doc>
<doc id="106256" url="https://af.wikipedia.org/wiki?curid=106256" title="Gereformeerde kerk Potchefstroom-Suid">
Gereformeerde kerk Potchefstroom-Suid

Die Gereformeerde kerk Potchefstroom-Suid is een van 10 gemeentes van die Gereformeerde Kerke in Suid-Afrika in die universiteitstad Potchefstroom. Die gemeente het einde 2015 165 belydende en 42 dooplidmate gehad vergeleke met 191 en 29 vyf jaar vantevore.

Hoewel dit met sy stigting reeds die vyfde Gereformeerde gemeente op Potchefstroom was, is dit sedert 2011 die derde Afrikaanse weens die samesmelting van Potchefstroom-Noord (gestig in 1949) en Noordbrug (1957) in daardie jaar as die Gereformeerde kerk Potchefstroom-Die Bult. Die Gereformeerde kerk Potchefstroom het al in 1859, die stigtingsjaar van die kerkband, tot stand gekom en die Gereformeerde kerk Ikageng in 1954.

Potchefstroom-Suid het op 8 Oktober 1961 van die moedergemeente afgestig. Laasgenoemde het in die vorige jaar ’n sieletal van 1 030 gehad, Potchefstroom-Noord 811 en Noordbrug 651. Aan die begin is eredienste in die M.L. Fick-skoolsaal gehou, maar ’n lidmaat, Willie Kotze, het namens die gemeente ’n aanbod van R65 000 gemaak vir die NG gemeente Potchefstroom-Suid se ou kerkgebou. Die NG kerkraad het die aanbod aanvaar en met die bruidskat wat die dogter van die ou moeder ontvang het, kon sy die perseel aankoop.

Byna 10 jaar lank is dié gebou gebruik, maar later het die gemeente beplan vir ’n groter gebou. Die vrouelidmate het geld vir ’n orrel ingesamel en dis aangekoop selfs nog voor die kerkgebou gebou is. Die orrel is toe voorlopig in die ou gebou, ’n tipies eenvoudige saalkerk, geïnstalleer.

Op 28 April 1973 is die nuwe kerkgebou plegtig in gebruik geneem. Die gebou se ontwerp is uitsonderlik deurdat die dak soos ’n tentdoek oor die struktuur span. Die steenwerk, staalkonstruksie en houtwerk smelt saam om die gebou akoesties uitstekend, temperatuurgewys gematig en ligsensitief te maak. Die ou gebou is toe omskep in ’n saal met ’n moderne kombuis en koelkamer. ’n Pastorie is ook op die perseel gebou.




</doc>
<doc id="106258" url="https://af.wikipedia.org/wiki?curid=106258" title="Gereformeerde kerk Potchefstroom-Oos">
Gereformeerde kerk Potchefstroom-Oos

Die Gereformeerde kerk Potchefstroom-Oos is die derde grootste gemeente van die GKSA in die universiteitstad Potchefstroom. Einde 2015 was hier 568 belydende en 130 dooplidmate vergeleke met onderskeidelik 519 en 133 vyf jaar vantevore.Terwyl die Klassis Potchefstroom se sieletal dus met 151 van 3 706 einde 2011 afgeneem het tot 3 555 vyf jaar later, het Potchefstroom-Oos se sieletal toegeneem met 46.

Die Gereformeerde kerk Potchefstroom-Oos het in April 1970 van die Gereformeerde kerk Potchefstroom afgestig. Die nuwe gemeente het grond met geboue daarop van ene Petersen gekoop, onder meer ’n skuur. Bannie Britz is as argitek aangewys met die opdrag dat die skuur ingesluit moes word by die plan vir die kerkgebou. Die bouaannemer was W.P. Huysamen. Potchefstroom Grafsteenmakers het die hoeksteen aan die gemeente geskenk en oudl. At Erasmus het vir die graveerwerk betaal.

Ds. J.J. De Wet Krüger het die kerk se hoeksteen op 17 Maart 1973 gelê en op 17 Oktober 1973 is die gebou in gebruik geneem. Prof. P.W. Buys het tydens dié geleenthede ’n feesrede gelewer. Hierdie gebou bied sitplek aan 460 kerkgangers. Die hoofingang het ’n groot afdak en ’n geplaveide binnehof met ’n toring is aaneengeskakel met die skuur.




</doc>
<doc id="106259" url="https://af.wikipedia.org/wiki?curid=106259" title="Jane Fonda">
Jane Fonda

Jane Fonda (geb. Jayne Seymour Fonda op 21 Desember 1937) is ’n Amerikaanse aktrise, skryfster en politieke aktivis, asook ’n fiksheidsghoeroe en voormalige model. Sy het die Oscar al twee keer gewen en in 2014 het sy ’n prys vir haar lewenslange bydrae tot die rolprentbedryf van die Amerikaanse Filminstituut ontvang.

Fonda het in 1960 haar verhoogdebuut gemaak in "There Was a Little Girl", en vir haar spel is sy vir die eerste van twee Tony-pryse benoem. Later in dié jaar het sy haar rolprentdebuut gemaak in "Tall Story". Sy het in die 1960's bekend geword danksy rolle in prente soos "Period of Adjustment" (1962), "Sunday in New York" (1963), "Cat Ballou" (1965), "Barefoot in the Park" (1967) en "Barbarella" (1968). Haar eerste benoeming vir ’n Oscar was vir die prent "They Shoot Horses, Don't They?" (1969), en daarna het nog ses benoemings gevolg. Sy het twee Oscars gewen: vir "Klute" (1971) en "Coming Home" (1978).

Fonda is die dogter van die akteur Henry Fonda en die Kanadees gebore sosiale vlinder Frances Ford Brokaw (geb. Seymour). Een van Jane se voorouers aan vaderskant was die stigter van die stad Fonda in die deelstaat New York (sien en ) Sy is genoem na Jane Seymour, die derde vrou van koning Hendrik VIII van Engeland, aan wie sy verlangs verwant is deur haar ma se familie. Sy het ’n broer, Peter, ook ’n akteur, en ’n halfsuster, Frances de Villers Brokaw.

Voor haar toneellooppbaan was Fonda ’n model en het sy twee keer op die voorblad van die tydskrif "Vogue" verskyn.

Fonda het in 1954 in toneelspel begin belangstel terwyl sy saam met haar pa in ’n welsynopvoering van "The Country Girl" gespeel het. In 1958 het sy die akteur, regisseur en toneelafrigter Lee Strasberg ontmoet en hy het vir haar gesê sy het talent. Dit het volgens Fonda haar hele lewe verander en toneelspeel was al waaraan sy daarna kon dink.

Ná haar verhoogloopbaan in die 1950's het sy in die 1960's in amper twee rolprente per jaar verskyn. Die eerste was "Tall Story" (1960). Daarna het "Period of Adjustment" en "Walk on the Wild Side" in 1962 gevolg. Vir laasgenoemde het sy ’n Golden Globe gewen vir die beste nuweling.

Ná nog ’n paar rolle het haar deurbraak in 1965 gekom met "Cat Ballou". Dié komedie-western het vyf Oscar-benoemings gekry en was een van die top-10-prente by die loket. Hierna het die komedies "Any Wednesday" (1966) en "Barefoot in the Park" saam met Robert Redford (1967) gevolg. In 1968 is haar rol as ’n sekssimbool gevestig met die prent "Barbarella". Vir haar spel in die tragedie "They Shoot Horses, Don't They?" (1969) het sy groot lof gekry, asook haar eerste Oscar-benoeming.
Fonda het in 1971 haar eerste Oscar vir beste aktrise gewen vir haar rol as ’n prostituut in die moordraaisel "Klute". Sy het ook ’n Golden Globe daarvoor gewen, en in 1978 nog een vir "Coming Home". Vir laasgenoemde het sy ook nog ’n Oscar gewen.

Tussen die twee laasgenoemde prente het Fonda op politieke aktivisme gefokus en nie eintlik in suksesvolle prente verskyn nie. Die komedie "Fun with Dick and Jane" (1977) word algemeen beskou as haar terugkeer. In dié jaar was sy ook in "Julia", waarvoor sy positiewe resensies, ’n Bafta vir beste aktrise in ’n hoofrol, ’n Golden Globe vir beste aktrise in ’n dramaprent en ’n Oscar-benoeming gekry het. In dié tyd het sy aangekondig sy gaan haar toespits op prente oor belangrike sake, en sy het dit gedoen. Sy het nog ’n Bafta vir beste aktrise gewen vir haar spel in "The China Syndrome", oor ’n toesmeerdery ná ’n ongeluk by ’n kernaanleg.

In 1980 het Fonda in "9 to 5" verskyn saam met Lily Tomlin en Dolly Parton. Dit was baie gewild by die loket en die prent in dié jaar met die tweede grootste finansiële sukses.

Fonda wou al lank saam met haar pa werk en het gehoop dit sal hul stram verhouding verbeter. Sy het die rolprentregte vir die toneelstuk "On Golden Pond" gekoop vir hulle twee. Vir die prent, met ook Katharine Hepburn in, het Henry Fonda sy enigste Oscar vir beste akteur gewen. Jane het dit namens haar pa ontvang omdat hy siek was. Hy is vyf maande later dood.

In die 1980's het Fonda in nog ’n paar prente gespeel en ’n Emmy in 1984 gewen vir "The Dollmaker". Die romatiese drama "Stanley & Iris" (1990) saam met Robert de Niro was haar laaste rolprent vir 15 jaar.

Fonda het baie jare lank ballet geneem om fiks te bly, maar nadat sy haar voet seergemaak het tydens die verfilming van "The China Syndrome", kon sy nie meer dans nie. Sy het aan aërobiese klasse begin deelneem onder Leni Cazden. Die "Leni Workout" het die "Jane Fonda Workout" geword, wat vir ’n tweede loopbaan vir Fonda gesorg het. Sy het jare daarmee volgehou. Dit word beskou as een van die redes vir die fiksheidsbewustheid onder middeljarige vroue destyds. In 1982 het Fonda haar eerste oefeningvideo, "Jane Fonda's Workout", uitgereik wat geïnspireer is deur haar trefferboek "Jane Fonda's Workout Book". Die video was ’n paar jaar lank die beste verkoper onder tuisvideo's; meer as ’n miljoen is verkoop. Nog 23 video's in die reeks het gevolg, waarvan altesaam 17 miljoen verkoop is – meer as enige ander oefeningvideoreeks.

Sy het tot in 1995 vyf boeke met oefeninge uitgereik asook 13 oudioprogramme. Twee fiksheid-DVD's het in 2010 gevolg, wat gemik was op ’n ouer gehoor.
In die vroeë 1990's, ná drie dekades as aktrise, het Fonda haar uittrede uit die rolprentbedryf aangekondig.

In Mei 2005 het sy na die skerm teruggekeer in die prent "Monster-in-Law", saam met Jennifer Lopez. Twee jaar later het sy ’n byrol gehad in die drama "Georgia Rule", saam met Felicity Huffman en Lindsay Lohan.

In 2009 het sy vir die eerste keer sedert 1963 weer op die verhoog verskyn in Moisés Kaufman se "33 Variations". Sy is vir ’n Tony vir beste aktrise in ’n verhooghoofrol benoem vir haar spel.

Hierna het nog rolprentrolle gevolg in "All Together" (2011), "Peace, Love and Misunderstanding" (2011), "The Butler" (2013), "Better Living Through Chemistry", "This is Where I Leave You" (2014) en "Youth" (2015).

In die 1960's het Fonda begin deelneem aan die aktivistiese bedrywighede van die Amerikaanse burgerregtebeweging. Sy was sterk gekant teen die Viëtnamoorlog en het saam met ander akteurs op ’n toer na militêre dorpe aan die Amerikaanse weskus gegaan om met soldate te praat oor hul deelname. ’n Fliek is in 1972 van die toer gemaak, met sterk, openlike kritiek teen die oorlog deur manlike en vroulike soldate.

Sy het Hanoi in Julie 1972 tydens die oorlog besoek om die skade aan dyke in Noord-Viëtnam te bekyk en die Amerikaanse regering daarvan beskuldig dat hulle die dyke met opset vernietig. Benewens kritiek wat sy ontlok het met haar besoek aan beskadigde dorpe, hospitale, skole en fabrieke en haar kritisering van die Amerikaanse regering, is sy afgeneem waar sy op ’n Viëtnamese lugafweerwapen sit; die foto het sommige Amerikaners woedend gemaak en haar die bynaam "Hanoi Jane" besorg. In haar outobiografie van 2005 het sy geskryf sy is gemanipuleer om op die wapen te sit terwyl sy uitgeput was, en sy is jammer dat foto's daarvan geneem is.

In ’n onderhoud in 1988 met Barbara Walters het Fonda gesê sy is jammer oor sommige van haar dade en kommentaar en verskoning gevra vir Viëtnamsoldate wat sy seergemaak het. Sy het toe ook gesê sy is spyt oor die foto van haar op ’n lagafweerwapen van die vyand, wat dit laat lyk het of sy op Amerikaanse vliegtuie probeer skiet. In ’n onderhoud op 31 Maart 2005 in "60 Minutes" het sy gesê: "The image of Jane Fonda, Barbarella, Henry Fonda's daughter … sitting on an enemy aircraft gun was a betrayal … the largest lapse of judgment that I can even imagine."

Saam met ander bekendes het Fonda in 1969 die besetting van Alcatraz-eiland deur Amerikaanse Indiane gesteun; hulle wou daarmee die aandag vestig op die mislukking van die Amerikaanse regering in verdrae vir Indiaanse sowereiniteit.

Sy het die Black Panthers en hul medestigter die aktivis en rewolusionêr Huey Newton in die vroeë 1970's gesteun en gesê: "Rewolusie is ’n daad van liefde; ons is die kinders van rewolusie, gebore om rebelle te wees. Dit is in ons bloed." Sy het die Black Panthers "ons rewolusionêre voorhoede" genoem en gesê: "Ons moet hulle ondersteun met liefde, geld, propaganda en waagmoed." Sy is sedert die 1970's ook betrokke by die feministiese beweging.

Fonda is op 14 Augustus 1965 in Las Vegas met haar eerste man, die Franse regisseur Roger Vadim, getroud. Hulle het ’n dogter, Vanessa, wat in 1968 in Parys gebore is. Sy is genoem na die aktrise en aktivis Vanessa Redgrave. Op 19 Januarie 1973, kort ná hul egskeiding, is Fonda in Los Angeles met die aktivis Tom Hayden getroud. Hul seun, Troy Garity, is in 1973 in Los Angeles gebore. Hy het sy ouma aan vaderskant se van gekry omdat die vanne "Fonda en Hayden te veel bagasie saamdra". In 1982 het Fonda en Hayden ’n swart Amerikaanse tiener, Mary Luana Williams, nieamptelik aangeneem. Sy was die dogter van lede van die Black Panthers. Fonda en Hayden is in 1990 geskei.

Sy is op 21 Desember 1991 in Florida met haar derde man, die CNN-stigter Ted Turner, getroud. Hulle is in Mei 2001 geskei. Borskanker is daarna by haar gediagnoseer en in November 2010 het sy ’n kwaadaardige knop laat uitsny.

In 1981 het Fonda die Kristalprys van Women in Film Los Angeles ontvang. en in 1994 het die Verenigde Nasies haar ’n welwillendheidsambassadeur gemaak. In 2004 het sy die Women's eNews 21 Leaders for the 21st Century-prys gekry as een van "sewe wat die wêreld verander het". In 2007 het sy ’n ere-Palme d'Or by die Cannes-rolprentfees ontvang. Nog net drie ander mense het dié spesiale prys ontvang.

In Desember 2008 is Fonda in die Kaliforniese eresaal ("Hall of Fame") opgeneem. In 2009 het sy ’n lewensbydraeprys van die New York Women's Agenda gekry en in 2014 een van die Amerikaanse Filminstituut.

Benewens talle benoemings het Fonda die volgende pryse vir haar toneelspel gewen:



</doc>
<doc id="106261" url="https://af.wikipedia.org/wiki?curid=106261" title="Gereformeerde kerk Voortrekkerhoogte">
Gereformeerde kerk Voortrekkerhoogte

Die Gereformeerde kerk Voortrekkerhoogte was ’n gemeente van die GKSA met sy middelpunt in die militêre sentrum Voortrekkerhoogte.

Voortrekkerhoogte het met die jare ’n militêre tuiste gebied aas die duisende dienspligtiges wat van oor die hele land hierheen gekom het. So het "Die Kerkblad", mondstuk van die Gereformeerde Kerk, tereg in 1973 opgemerk: "Op (die) een of ander tydstip was of is daar ’n verbinding van hierdie gemeente met feitlik elke ander kerke." Gewese lidmate van hierdie gemeente is dus oor die hele land en elders versprei, ook as predikante.

Voortrekkerhoogte was eers ’n wyk van die Gereformeerde kerk Pretoria. Met die stigting van Pretoria-Suid in 1953 het Voortrekkerhoogte saam afgestig en in Mei 1957 op sy beurt van dié gemeente afgestig. In die jare wat gevolg het, het die Suid-Afrikaanse Weermag sterk gegroei en het voorstede soos Valhalla en Eldoraigne ook tot hul reg gekom. So het die gemeente uit militêre sowel as siviele lidmate bestaan.

Gedurende 1959 is drie erwe in Valhalla aangekoop vir die oprigting van ’n pastorie en kerkgebou wanneer Valhalla en Eldorainge tot selfstandigheid ontwikkel het. Die owerheid self het die kerkgebou op die hoek van Stephanus- en Schoemanstraat in 1966 op staatsgrond opgerig en deur die destydse minister van verdediging, P.W. Botha, in gebruik geneem op 18 Junie 1966. Dit is taamlik uniek in die 20ste-eeuse kerkgeskiedenis dat die owerheid betrokke is by die oprigting van ’n kerkgebou, maar die staat het ook die NG gemeente Voortrekkerhoogte se kerkgebou geskenk.

Vanweë die snelle ontwikkeling van Verwoerdburg (Centurion) is besluit om liewer ‘n gemeente te stig verder suid en in 1973 het die Gereformeerde kerk Wierdapark afgestig van Voortrekkerhoogte. Lidmaattalle, insluitende dienspligtiges, het vinnig vermeerder in Voortrekkerhoogte en in 1977 het die kerkraad ‘n besluit geneem om katkisasielokale te bou en die kombuis en onthaalgedeelte te vergroot. Die oorspronklike pyporrel se kapasiteit was onvoldoende en het die sustersaksie van die gemeente geld ingesamel vir die oprigting van ‘n nuwe, aansienlik groter pyporrel, wat in 1979 in gebruik geneem is. 

Weens die politieke veranderinge sedert 1994 en die uitwerking daarvan op die bevolkingsamestelling van Voortrekkerhoogte, het die gemeente in 1997 ontbind, soos trouens ook die NG gemeentes Voortrekkerhoogte, -Oos en -Wes, Skanskop en Lugmaggimnasium. Ook die Hervormde gemeente Voortrekkerhoogte, gestig in 1954, het ontbind en wel in 1996 nadat daar drie jaar vantevore nog 327 belydende lede hier was.

Van die lidmate het die meeste ingeskakel by Wierdapark en Verwoerdburg–Noord (Centurion). Die pastorie is verkoop, maar die kerkgebou, orrel en banke is as staatseiendom geklassifiseer en is oorgeneem deur die Volle Evangelie-kerk. 




</doc>
<doc id="106262" url="https://af.wikipedia.org/wiki?curid=106262" title="Gereformeerde kerk Standerton">
Gereformeerde kerk Standerton

Die Gereformeerde kerk Standerton is op 6 Mei 1905 gestig en die vierde oudste van die 10 gemeentes in die GKSA se Klassis Piet Retief. Met 160 belydende en 34 dooplidmate einde 2015 was dit toe die derde grootste gemeente in dié Klassis. Vyf jaar vantevore was hier ook 160 belydende en 34 dooplidmate, maar in 1997 was dit onderskeidelik 239 en 138.

Die Standertonse wyke van die Gereformeerde kerk Heidelberg het op 8 Oktober 1904 ’n eie kerkgebou op Standerton in gebruik geneem. Ds. Martinus Postma het die hoeksteen gelê en agt maande later is die Gereformeerde kerk Standerton gestig. Hierdie kerkgebou het ná 65 jaar soveel opknapping gekort dat die kerkraad besluit het om dit te sloop en ’n nuwe gebou dieselfde plek op te rig. 

Die nuwe kerk is, soos die oue, op een van die hoogste punte op Standerton gebou sodat dit van ver af sigbaar is. Ds. W. Venter het die hoeksteen op 21 Februarie 1970 gelê. Tydens die ingebruikneming op 15 Mei 1971 het prof. S. du Toit die diens gelei en ds. C.N. van der Merwe is terselfdertyd as predikant van die gemeente bevestig.




</doc>
<doc id="106263" url="https://af.wikipedia.org/wiki?curid=106263" title="Anaheim">
Anaheim

Anaheim is 'n stad naby Los Angeles in die suide van Kalifornië in die Verenigde State van Amerika. Dit is in 1857 deur Duitse immigrante gestig. Anaheim is die tuiste van Disneyland en twee professionele sportspanne: Die ""Los Angeles Angels of Anaheim"" (bofbal) en die ""Anaheim Ducks"" (yshokkie). Die stad word deur baie mense op pad na Disneyland besoek. In 2012 het onluste hier uitgebreek nadat die polisie twee mans doodgeskiet het.



</doc>
<doc id="106268" url="https://af.wikipedia.org/wiki?curid=106268" title="Gereformeerde kerk Reitz">
Gereformeerde kerk Reitz

Die Gereformeerde kerk Reitz is die sewende oudste gemeente in die GKSA se Klassis Oos-Vrystaat en met 68 belydende en 23 dooplidmate einde 2015 die vierde kleinste van die nege gemeentes. Buiten die hoofdorp, Reitz, sluit die gemeente ook Daniëlsrus, Petrus Steyn en Tweeling in.

Reeds voor 1928 het talle Gereformeerde gesinne hulle in die omgewing van Reitz en in die Riemland gevestig. Baie van die lidmate het ver vanaf die dorp gewoon en weens paaie wat dikwels onbegaanbaar was, kon heelparty lidmate selde dorp toe kom. Van ’n nederige begin het hierdie gemeente gegroei vanuit ’n geleende Engelse kerkgebou tot ’n eie selfstandige gemeente met haar eie kerkgebou.

Die lidmate het eers onder die Gereformeerde kerk Bethlehem geval. Reitz het uit twee wyke bestaan wat in kombinasie was met Lindley; dus is die lidmate bedien deur die predikant van Lindley, al was hulle deel van Bethlehem. Weens die groot afstande na Bethlehem is die twee Reitz-wyke toegelaat om op Reitz kerk te hou.

Sedert 16 Junie 1928 het Reitz haar eie notules begin hou en is besluit om ’n boufonds te stig en solank vir die doel van ’n eie kerkgebou geld bymekaar te maak. Destyds en nog tot 1952 het die gemeente gebruik gemaak van die Wesleyaanse kerkie. In daardie jaar het die Gereformeerde kerk haar eie kerksaal gebou.

Reitz het formeel op 9 Augustus 1941 afgestig. Op ’n gemeentevergadering op 12 Februarie 1949 is die lidmate meegedeel dat die boufonds toe op amper £3 250 gestaan het. Hierna het die boufonds ernstig aandag gekry. Ouderlinge het kollektelyste gekry en teen 23 September 1953 het die boufonds tienvoudig toegeneem. Toe is besluit om op die erf te bou wat oudl. A.L. Breed aan die kerk geskenk het, maar omdat dit in ’n woonbuurt was, het die munisipaliteit die gemeente belet om daar ’n kerk te bou. Gevolglik het die dorpsraad ’n ander erf aan die gemeente geskenk waar die kerk toe wel gebou is.

Op 15 Mei 1954 is die kerksaal in gebruik geneem nadat dit tydens die bediening van ds. H.J. Kruger gebou is. Dit het sitplek gebied aan sowat 200 kerkgangers. C.T. Tee was die argitek en broeders Buys en Fourie die bouaannemers.

Op 5 April 1971 het die gemeente besluit om haar kerksaal te verbeter en tot ’n volwaardige kerk met ’n toring te herbou. Die gebou is op 18 September 1971 in gebruik geneem teen ’n koste van R8 952,55. Die bioskoopstoele wat nog gebruik is toe dit ’n saal was, het plek gemaak vir kerkbanke wat R2 000 gekos het. Nuwe ligte is aangebring en bont panele agter ’n nuwe preekstoel het verder bygedra tot ’n nuwe voorkoms. Nadat die kerk in ’n saal omskep is, het ’n kerksaal nodig geword en so is ’n doelmatige saal opgerig wat op 28 Maart 1981 in gebruik geneem is.

Die volgende mylpaal in die gemeente se boubedrywighede was die installering van die eerste volwaardige orrel wat op 23 Januarie 1990 in gebruik geneem is. Die prys het R23 937,14 beloop nadat die ou harmonium ingeruil is.




</doc>
<doc id="106269" url="https://af.wikipedia.org/wiki?curid=106269" title="Balk-dikbek">
Balk-dikbek

Die balk-dikbek ("Hemigymnus fasciatus") is 'n vis wat voorkom in die Indo-Pasifiese gebied, die Rooisee, Oman en aan die ooskus van Afrika suidwaarts tot by die noorde van KwaZulu-Natal. In Engels staan die vis bekend as die "Barred thicklip wrasse".

Die vis word tot 50 cm groot en het kenmerkende diklippe. Die vis se kleure verander soos dit ontwikkel. Die wyfie het 'n swart lyf met vyf nou, wit vertikale strepe op die sye. Die kop is geel-groen met pienk strepe op. Die volwasse mannetjie se pienk strepe is meer duidelik. Gedurende broeityd kan die mannetjie die kleure op sy lyf omkeer: die wit word swart en die swart word wit. Die onvolwasse visse is bruinerig tot donker groen van kleur met verskeie dowwe strepe oor die lyf.

Die vis leef in water wat van 5 tot 25m diep is. Hulle verkies 'n mengsel van sand, rotsrommel en koraal in riwwe. Die onvolwasse vissies skuil in die korale se takke terwyl die volwasse visse orals op die riwwe swem. Die vis is alleenlopers of bly in klein groepies. Hulle vreet slakke en skaaldiere. Hierdie spesie word nie dikwels gesien nie.





</doc>
<doc id="106271" url="https://af.wikipedia.org/wiki?curid=106271" title="Boorgroep">
Boorgroep

Die boorgroep bestaan uit die chemiese elemente boor (B), aluminium (Al), gallium (Ga), indium (In) en tallium (Tl).

Dit is die dertiende kolom van die periodieke tabel wat ook met IIIA aangegee word, die derde hoofgroepkolom. Die elemente word gekenmerk deur die vorming van M-ione vir die bokant van die kolom en M-ione vir die benedekant. Daar is 'n oorgang van metaalachtig (B) na metaal (Al ens.). Die elemente het hoë kookpunte, maar veral In en Ga het verrassend lae smeltpunte.


</doc>
<doc id="106274" url="https://af.wikipedia.org/wiki?curid=106274" title="Vormingsentalpie">
Vormingsentalpie

Die standaard vormingsentalpie ΔH van 'n stof is die standaard reaksie-entalpie vir die reaksie waarin die stof gevorm word uit die elemente in hulle standaardtoestand.

Die vormingsentalpie ΔH van etanol is volgens die bostaande definisie die standaard reaksie-entalpie ΔH vir die reaksie:

Dis nie moontlik om hierdie reaksie in die laboratorium uit te voer nie, maar ons kan die drie stowwe (grafiet, waterstof, etanol) verbrand en die standaard verbrandingsentalpieë (hittewaardes) meet. Die Wet van Hess staan dan toe die vormingsetalpie van etanol te bereken.

Vormingsentalpieë van baie stowwe is bepaal en daaroor word in termodinamiese tabelle berig.


</doc>
<doc id="106276" url="https://af.wikipedia.org/wiki?curid=106276" title="Al Pacino">
Al Pacino

Alfredo James "Al" Pacino (geb. 25 April 1940) is ’n Amerikaanse rolprent- en verhoogakteur asook ’n regisseur en draaiboekskrywer. Hy word dikwels beskou as een van die beste akteurs van alle tye. Sy loopbaan strek oor meer as 50 jaar waarin hy talle pryse en erepryse ontvang het, onder meer ’n Oscar, twee Tonys, twee Emmys, vier Golden Globes en pryse vir sy lewenslange bydrae tot die rolprentbedryf. Hy is een van min akteurs wat al minstens een Oscar, Emmy en Tony ontvang het.

Pacino is ’n metode-akteur en voormalige student van die Herbert Berghof Studio en die Actors Studio in New York-stad. Hy het sy rolprentdebuut in 1969 gemaak met ’n klein rol in "Me, Natalie" en in 1971 het hy lof gekry vir sy hoofrol as ’n heroïenverslaafde in "The Panic in Needle Park". Hy het internasionaal beroemd geraak vir veral sy rol as Michael Corleone in Francis Ford Coppola se "The Godfather" (1972). Hy het sy eerste Oscar-benoeming daarvoor gekry en sou die rol ook in die opvolgprente "Part II" (1974) en "Part III" (1990) vertolk. Sy spel as Corleone word nou beskou as een van die beste vertolkings ooit op die silwerdoek.

Pacino het sy eerste Oscar-benoeming vir beste akteur vir "Serpico" (1973) ontvang; hy is ook benoem vir "The Godfather Part II", "Dog Day Afternoon" (1975) en "...And Justice for All" (1979), en het die prys gewen vir sy rol in "Scent of a Woman" (1992). Vir sy spel in "The Godfather", "Dick Tracy" (1990) en "Glengarry Glen Ross" (1992) is hy benoem vir ’n Oscar vir beste manlike byspeler. Ander noemenswaardige rolle was in onder meer "Scarface" (1983), "Carlito's Way" (1993), "Heat" (1995), "Donnie Brasco" (1997), "The Insider" (1999) en "Insomnia" (2002). Hy was op TV in verskeie reekse, soos die minireeks "Angels in America" (2003), en die fliek "You Don't Know Jack" (2010) – vir albei het hy ’n Emmy gewen vir uitmuntende akteur in ’n hoofrol in ’n minireeks of TV-fliek.

Pacino het ook ’n lang lys rolle op die verhoog agter die rug en het twee Tonys gewen, in 1969 en 1977, vir onderskeidelik "Does a Tiger Wear a Necktie?" en "The Basic Training of Pavlo Hummel". Hy is ’n groot aanhanger van Shakespeare en was die regisseur van "Looking for Richard" (1996), ’n dokumentêr oor die toneelstuk "Richard III", ’n rol wat hy in 1977 op die verhoog vertolk het. Hy het ook self in die dokumentêr gespeel. Hy was ook te sien in ’n 2004-rolprentweergawe en 2010-verhoogproduksie van "The Merchant of Venice". 



</doc>
<doc id="106279" url="https://af.wikipedia.org/wiki?curid=106279" title="Christian Bale">
Christian Bale

Christian Charles Philip Bale (* 30 Januarie 1974–) is ’n Britse akteur. Hy het al in groot rolprente gespeel en in kleiner produksies van onafhanklike vervaardigers en kunsateljees.

Hy het op 13 aandag getrek in Steven Spielberg se "Empire of the Sun" (1987). Hy het die rol vertolk van ’n Engelse seun wat tydens die Tweede Wêreldoorlog van sy ouers geskei raak en verdwaal, en hom eindelik bevind in ’n Japannese konsentrasiekamp. In 2000 het hy lof gekry vir sy uitbeelding van die reeksmoordenaar Patrick Bateman in "American Psycho". Hy gaan tot uiterstes om vir ’n rol voor te berei; dit was veral die geval met die sielkundige riller "The Machinist" (2004), waarvoor hy 28,5 kg verloor het om die rol van Trevor Reznik te vertolk.

Bale het internasionaal meer bekend geraak vir rol as Bruce Wayne/Batman in "Batman Begins" (2005), "The Dark Knight" (2008) en "The Dark Knight Rises" (2012). Vir sy spel in "The Fighter" (2010) het hy ook groot lof gekry asook verskeie pryse, onder meer ’n Oscar vir beste manlike byspeler. Nog noemenswaardige rolle was in "American Hustle" en "The Big Short".

Bale is in Haverfordwest in Pembrokeshire, Wallis gebore as die seun van David Bale, ’n entrepreneur, vlieënier en talentbestuurder, en Jenny (geb. James), wat in ’n sirkus opgetree het Hy het drie susters. 

Bale se ma is Engels en sy pa ’n gebore Suid-Afrikaner. Hy het al gesê: "Ek is in Wallis gebore, maar ek is nie Wallies nie – ek is Engels." Hy het in Wallis, Surrey en Dorset in Engeland, en in Portugal grootgeword. 

Sy ouers is in 1991 geskei. Sy ma en susters het in Engeland agtergebly terwyl hy en sy pa na Los Angeles, Kalifornië, verhuis het toe hy 17 jaar oud was. Sy eerste toneelspelondervinding was in 1982 in ’n advertensie vir ’n wasgoedversagmiddel. In 1984 het hy sy verhoogdebuut gemaak in "The Nerd" in die West End in Londen.

Bale het sy rolprentdebuut in 1986 gemaak as die tsarewitsj Aleksei Nikolajewitsj van Rusland in die TV-prent "Anastasia: The Mystery of Anna". Daarna het hoofrolle gevolg in die minireeks "Heart of the Country" en die fantasieprent "Mio in the Land of Faraway".

Vir sy spel in "Empire of the Sun" (1987) is hy deur die Amerikaanse National Board of Review of Motion Pictures benoem as beste jong akteur – dit was die eerste keer dat die prys toegeken is. Hy het nie gehou van die bohaai wat die publiek en sy skoolmaats daaroor gemaak het nie en het oorweeg om op te hou toneelspeel, totdat Kenneth Branagh hom oorreed het om in 1989 in "Henry V" te speel. In 1990 het hy saam met Charlton Heston verskyn in "Treasure Island". Hierna het rolle gevolg in "Newsies", "Swing Kids", "Little Women" en "Velvet Goldmine".

In 1999 het Bale die rol van die reeksmoordenaar Patrick Bateman in "American Psycho", ’n rolprentweergawe van die omstrede boek met dieselfde naam, vertolk. Hy het tot uiterstes gegaan om die voorkoms te kry wat in die boek beskryf word. Hy het hom ook eenkant gehou om die donker kant van Bateman se persoonlikheid baas te raak. "American Psycho" het groot reaksie uitgelok, sommige daarvan negatief. Die resensent en rolprenthistorikus Roger Ebert het dit selfs pornografie genoem. Hy het dit egter ’n positiewe resensie gegee en Bale geprys vir sy spel.

Sy eerste rol daarna was "Captain Corelli's Mandolin". In 2000 het hy weer ’n moordenaar gespeel, dié keer in "Shaft". Bale het in 2002 sy eerste aksierol gekry in die post-apokaliptiese aksiefantasieprent "Reign of Fire". Hy het daarin saam met Matthew McConaughey gespeel.

Ná ’n blaaskans van ’n jaar het hy in 2004 in die sielkundige riller "The Machinist" gespeel. Hy het weer tot uiterstes gegaan om hom vir sy rol voor te berei om Reznik se uitgeteerde voorkoms te kry. Hy het in binne ’n paar maande 27 kg verloor. Aan die einde van die verfilming het Bale net 55 kg geweeg. 

In 2004 het Bale die hoofrol van Batman en sy alter ego, Bruce Wayne, gekry in "Batman Begins". Dit was net nadat hy maer geword het vir sy rol in "The Machinist" en hy moes weer spiere oefen om soos Batman te lyk. Hy het ses maande gekry om dit te doen. Hy het die spertyd gehaal en binne dié tyd 45 kg gewig aangesit. "Batman Begins" is op 15 Junie 2005 uitgereik en was ’n internasionale sukses. Hy het die rol weer in "The Dark Knight" vertolk. Die prent, wat in 2008 uitgereik is, was ’n treffer en het ’n nuwe rekord opgestel deur in sy eerste naweek in Amerika $158,4 miljoen te laat inrol. Dit het binne 10 dae $300 miljoen oorskry, binne 18 dae $400 miljoen en binne 43 dae $500 miljoen – drie nuwe Amerikaanse rekords. Dit het wêreldwyd meer as $1 miljard gemaak.

In 2012 het hy weer eens die rol van Batman vertolk in "The Dark Knight Rises". Dié opvolg het weer meer as $1 miljard gemaak. 
Ná "Batman Begins" het Bale weer in onafhanklike rolprente begin optree. Hy het een van die twee hoffrolle vertolk in die misdaaddrama "Harsh Times", saam met Freddy Rodriguez en Eva Longoria. In "The New World" het hy saam met Colin Farrell en Q'Orianka Kilcher gespeel. Hy as ’n sekondêre karakter wat net in die laaste derde van die prent sy verskyning gemaak het. Die prent was ’n mislukking in Amerika en dit het ook nie internasionaal ’n wins gemaak nie.

In 2006 het Bale vier projekte aangepak, onder meer "The Prestige" saam met Hugh Jackman, Scarlett Johansson, Piper Perabo en David Bowie en "I'm Not There" saam met Heath Ledger.

In 2010 het hy saam met Mark Wahlberg in die drama "The Fighter" gespeel. Hy het 14 kg vir die rol van Dicky Eklund verloor en het die Golden Globe vir beste manlike byspeler in ’n rolprent, die Oscar vir beste manlike byspeler en nog 30 pryse vir sy spel gewen. 

In Desember 2010 is aangekondig Bale sou in die historiese drama "The Flowers of War" speel, met Zhang Yimou as regisseur. Tydens die verfilming in Januarie 2011 het Bale en ’n span van CNN probeer om Chen Guangcheng, ’n blinde aktivis onder nie-amptelike huisarres weens sy kritiek teen China se eenkindbeleid, te besoek. Terwyl die kameraspan dit afgeneem het, is hy deur tientalle Sjinese veiligheidsbeamptes, wat hom nie herken het nie, geslaan, gestamp en toegang tot Guangcheng geweier. Bale het later gesê hy wou "die man ontmoet, met hom bladskud en vertel watter inspirasie hy is". Op videomateriaal kan ook gesien word hoe Bale en die CNN-span met klippe gegooi word en hoe ’n bussie 40 minute lank agter hul motor aanjaag.

In 2013 het hy Russell Baze gespeel in die riller "Out of the Furnace", en ook verskyn in "American Hustle".
Vir laasgenoemde prent het hy 20 kg aangesit, sy kop kaal geskeer en ’n houding ontwikkel wat hom 3 cm korter laat vertoon het – wat tot rugprobleme gelei het. Robert de Niro, wat ’n kameerol in die prent gehad het, het hom na berig word nie herken toe hy aan hom voorgestel word nie. 

Bale was Moses in Ridley Scott se Bybelse epos "Exodus: Gods and Kings", wat op 12 Desember 2014 uitgereik is. Sy laaste prent (tot in Januarie 2016) was "The Promise" (2016).

Bale is op 29 Januarie 2000 met Sandra "Sibi" Blažić, ’n Serwies-Amerikaanse voormalige model en grimeerkunstenaar, getroud. Hulle het twee kinders, Emmaline (geb. 2005) en Joseph (geb. 2014). 

Bale woon sedert 1992 in Los Angeles. Nes sy pa steun hy omgewingsgroepe soos Greenpeace en die Wêreldnatuurlewefonds. Hy is saam met sy vrou op die beheerliggaam van die Dian Fossey-gorillafonds. 





</doc>
<doc id="106280" url="https://af.wikipedia.org/wiki?curid=106280" title="Gereformeerde kerk Kaapstad">
Gereformeerde kerk Kaapstad

Die Gereformeerde kerk Kaapstad is die tweede oudste gemeente in die GKSA se Klassis Boland. Die gemeente het einde 2015 95 en 20 dooplidmate gehad, vergeleke met 151 en 29 vyf jaar vantevore al sluit dit ’n reusedeel van die Kaapse Skiereiland in van Melkbosstrand tot Simonstad; trouens alle dele van Kaapstad wes van die gemeentes Bellville en Bellville-Oos, al word Melkbosstrand, Milnerton en Table View die afgelope paar jaar ook by laasgenoemde se beskrywing in die GKSA se "Almanak" ingesluit.

Die Gereformeerde kerk Kaapstad het op 6 Mei 1923 tot stand gekom met net 31 belydende lidmate. Die kerkperseel – Hofstraat 2, Tuine, aan die bopunt van die Kompanjiestuin en langs die Mount Nelson-hotel – het eers aan die Palmer-instituut behoort. Daarop het ’n saaltjie en ’n woonhuis gestaan. In 1931 het die gemeente dit vir £2 750 aangekoop. Dié geboue is in 1951 gesloop om plek te maak vir die nuwe kerkgebou.

Dr. P.J. Coetzee, die gemeenteleraar van 1945 tot 1952, het die hoeksteen van die nuwe kerk op 11 Augustus 1951 gelê. Die kerkgebou is amptelik in gebruik op 6 April 1952, presies 300 jaar nadat Jan van Riebeeck voet aan wal gesit het in Tafelbaai, ’n hanetree van die kerkperseel af. Baie jare later, in 1998 (toe gemeente nog 298 belydende lidmate gehad het), is as deel van die viering van die gemeente se 75-jarige bestaan boodskappe van lidmate agter die hoeksteen ingemessel.

Die kerkgebou met sy meer as 300 sitplekke is ontwerp deur Gerard Moerdyk en Henry Watson, wat ook saam gewerk het aan die Voortrekkermonument. Die perseel langs die kerkgebou op die hoek van Oranje- en Hofstraat, is in 1959 vir £6 500 aangekoop. In 1964 is die kerk- en saalperseel gekonsolideer. Die kerksaal, waarvan Braam Singels die gedenksteen op 27 September 1969 gelê het, het R35 400 gekos.

Die kerkraad het in 1942 begin met evangeliebediening aan verbyvarende seelui. Van 1947 af is die Gereformeerde gemeentes in die Skiereiland, die NG Kerk en later ook die VG Kerk deel van dié interkerklike bediening, genaamd Biblia.

Tot 1994 was die gemeente jare lank die tuiste van heelparty politici en staatsamptenare wanneer die parlement in sitting was. Dié lidmate veral in Seepunt, Rondebosch en Bellville (later afgestig) gewoon. Sen. Jan de Klerk en sy vrou, Corrie, was lidmate van 1969 tot 1974 en hul seun FW moontlik van 1978 tot moontlik 1997. Dr. Connie Mulder en sy vrou, Suzanne, was lidmate van 1968 tot 1978, toe hy weens die Inligtingsdebakel gedwing is om as minister te bedank. Min. Amie Venter was terwyl hy parlementslid was ook lidmaat van die gemeente en het die ingebruikneming van die eerste fase van die kerk se ouetehuis, Huis Boland, op 25 April 1990 waargeneem.

In Februarie 1923 het 17 Kaapse lidmate van die Gereformeerde Kerk 'n brief gerig aan die Algemene Vergadering van die Gereformeerde Gemeentes in die Kaapprovinsie. Die adres van die briefskrywers word aangedui as Buitengracht 65, ’n gebou wat dateer uit 1774 en vandag nog staan. Die brief, met die spelling onveranderd gelaat, lui soos volg:

Behalwe die sewentien mans en vroue wat hierdie brief onderteken het, kon van nog vyf met redelike sekerheid aangeneem word dat hulle gewillig sou wees om aan te sluit by 'n Gereformeerde gemeente in Kaapstad. Dus altesame 22 lede, en 15 dooplidmate. Ook is die name van agt of nege persone genoem wat moontlik belang sou stel. 

Die onsekerhede van Februarie het in Mei 1923 sekerheid geword. Die eerste diens van die Gereformeerde Gemeente het op Sondagmôre, 6 Mei, in die Wichtzaal (eiendom van die NG gemeente Tamboerskloof, toe nog bekend as De Nieuwe Kerk) plaasgevind. Onmiddellik né die môrediens is 'n vergadering van lidmate gehou en het ds. J.G.H. van der Walt (leraar van Middelburg, Kaap, van 1904 tot 1939) die doel van die vergadering uiteengesit: om na aanleiding van die versoek van die lidmate “van onse Kerk wat hier in die Skiereiland en omstreke woon, en op advies van onse Algemene Vergadering, wat in Maart 1923 te Steynsburg gesit het, die Gereformeerde Kerk alhier te Kaapstad tot openbaring te bring". In die eerste lidmaatregister is 31 name opgeteken. Nicolaas van der Walt is wettig as ouderling en Joseph Coetzee as diaken gekies, en in die aanddiens bevestig. Daarna is die eerste kerkraadsvergadering op 8 Mei gehou, en het br. Van der Walt skriba, korrespondent en kassier van die gemeente geword. 

In "Die Kerkblad", die Gereformeerde Kerk se orgaan, van 15 Mei 1923 het dié verslag verskyn van wat op 6 Mei in Kaapstad plaasgevind het: 

Noudat die gemeente van Kaapstad geinstitueer was, het die gemeentelike lewe langsaam koers begin kry. Oudl. Van der Walt en sy diaken het destyds die hele Boland as wyk gehad het. Die grense van die pas gestigte gemeente het tot op plekke soos Riversdal gestrek en duskant De Aar opgehou. Oudl. Van der Wa1t se een dogter, Engela, was die eerste bruid wat in die gemeente getroud is. Haar bruidegom was 'n polisieman, Petrus van Heerden. 'n Jong suster, Gina Rosing, wat nie lidmaat van die gemeente geword het nie omdat sy lojaal gevoel het teenoor die NG Kerk, het aangebied om wanneer daar dienste was, die klavier te bespeel, want 'n orrel was daar nog nie. Teen 'n nominale vergoeding in 1936 nog maar £3 per jaar, het sy langer as 20 jaar die orreliste van die gemeente gebly. Gereelde katkisasieklasse het begin, en is waargeneem deur oudl. Nicolaas van der Walt.

Op 18 Augustus 1923 was Sietske Boersma die eerste suster wat belydenis van haar geloof in hierdie Gemeente afgelê het. Die volgende dag het ds. Dirk Postma van Burgersdorp die Nagmaal bedien en by dieselfde geleentheid, op 19 Augustus, is die eerste kindjie van die gemeente gedoop: Hendrik Ryk de Vos. Ook het die arbeid onder Gereformeerde studente aan die Universiteit van Stellenbosch begin, nadat ds. Postma van ongeveer 16 Gereformeerde studente die belofte gekry het dat hulle vir Nagmaalsdienste sou oorkom na Kaapstad. 

In Oktober dieselfde jaar het ds. J.G.H. van der Walt, as eerste konsulent van die gemeente, weer die helpende hand gebied. 'n Nagmaalservies van £25 is gekoop, en die kerkraad het die moontlikheid bespreek dat in samewerking met die gemeente van De Aar, wat ook in 1923 gestig is, saamgewerk sou kon word. Die toekomstige predikant van De Aar sou dan gevra word om agt Sondae per jaar in die Kaap te preek. Die gemeente Kaapstad het kans gesien om te sorg vir sy losies, sy reiskoste van ongeveer £5 met £4 per Sondag as traktement. 

Met 'n blik op die toekoms het die kerkraad besluit om by die munisipaliteit van die stad aanvraag te doen om grond vir 'n toekomstige kerkgebou. Die jaar 1924 was 'n jaar van teleurstellings. Die NG Kerk het laat weet dat hulle die Wichtzaal nie langer beskikbaar kon stel nie en die munisipaliteit dat hulle geen grond beskikbaar gehad het nie. Daar was 'n tekort in die kas van £8.5.9. Ook het ds. Van der Walt die gemeente in kennis gestel dat hy nie langer as konsulent sou kon optree nie. Volgens 'n besluit van die Algemene Vergadering sou die predikant van Venterstad, ds. J.H. Boneschans, hierdie taak op hom neem. Die nuwe vergaderplek van die gemeente, die Metropolitan Hall, was allesbehalwe ideaal. Saterdagaande is tot laat gedans en langsaan het die Boy Scouts 'n kamer gehad, waar die geraas en rumoer dikwels die dienste moeilik verstaanbaar gemaak het. Maar hulle het volhard. Dr. Anna Böeseken, wat saam met ouers van die eerste lidmate van die gemeente was, skryf in 1973 met die oog op die gemeente se halfeeufeesviering: “Die dinge wat werklik belangrik was – die suiwere verkondiging van die Woord, die gemeenskap, die breking van brood en die gebede – kon nie deur moeilike omstandighede belemmer word nie.” Ds. Boneschans was 'n ywerige konsulent, en het ook op Stellenbosch, Wellington, in die Paarl en op Worcester gesinne opgespoor wat elders lidmate van Gereformeerde Kerke was. Ook op Ceres het so 'n gesin gewoon. 

Intussen het besoekende predikante, asook professore van die Teologiese Skool Potchefstroom, gehelp deur preekbeurte waar te neem. So het ds. D.G. Venter van Steynsburg en prof. J.A. du Plessis dienste waargeneem. Daar is ook ingegaan op die wenslikheid en moontlikheid van 'n gekombineerde beroep van een predikant vir De Aar, Clanwilliam en Kaapstad. 'n Ander kombinasie is voorgestel, naamlik Kaapstad, Oos-Londen en Clanwilliam, maar dit is deur die Kerkraad as onprakties verwerp. De Aar se ligging was beter, aangesien lidmate op Stellenbosch, Ceres, Wellington, Worcester, in die Paarl en op Moorreesburg dan ook besoek kon word. 

'n Belangrike besluit wat in die jaar 1926 geneem is, was dat Ceres te klein was om alleen die mas op te kom. Die Kerkrade van die twee Gemeentes het ooreengekom dat Ceres sou bydra tot Kaapstad se fondse, en dat Kaapstad sou sorg vir die geestelike behoeftes van Ceres. Aangesien ds. Boneschans in 1926 'n beroep na Transvaal aangeneem het, moes hy bedank as konsulent van Kaapstad, en het die Algemene Vergadering dit aan ds. H.S. van Jaarsveld van Philipstown opgedra om as konsulent op te tree. 

Hoewel dienste steeds in die Metropolitan Hall plaasgevind het, was daar verblydende tekens van vooruitgang. Volgens die kerklike statistiek was daar 65 lede in die gemeente Kaapstad-Ceres in die jaar 1927. Die batige saldo was £82.15.8 en daar was 'n boufonds wat op £757.14.3 gestaan het. Twee ouderlinge en twee diakens het die konsulent bygestaan. 

Nadat De Aar besluit het om die voorstel tot kombinasie met Kaapstad en Clanwilliam nie aan te neem nie, het Clanwilliam weer die moontlikheid geopper om saam met Kaapstad 'n predikant te beroep. Die broeders in Clanwilliam het aangebied om £100 per jaar by te dra vir die predikantstraktement “ingeval met hulp en steun van die Eerw. Algemene Vergadering 'n predikant kan verkry word wat aan Clanwilliam 12 Sondae bediening met huisbesoek kom gee, die Sondae vir Nagmaal ingesluit". Die Gemeente van Kaapstad het met blydskap van hierdie besluit kennis geneem, maar toe De Aar besluit om nie tot hierdie kombinasie toe te tree nie, moes met leedwese verklaar word dat die drakrag van die twee gemeentetjies te klein was om 'n predikant te bekostig. 

Dr. Böeseken skryf oor dié besluit: “Miskien is dit nodig om in hierdie stadium daarop te wys dat die denkwyse van 1930 nie die denkwyse van 1970 was nie. In 1929 en 1930 het die groot depressie voor die deur gestaan. Oor die algemeen was die mense bang vir skuld. In hul persoonlike sowel as hul kerklike lewe wou hulle seker maak dat hulle alle verpligtinge wat hulle op hulle neem, kon nakom. Dit was nie 'n gebrek aan geloof nie, maar wel 'n eerbaarheid, 'n strewe na geregtigheid en eerlikheid wat vandag maar alte dikwels ontbreek.” 

In hierdie jare van voorbereiding het lidmate van Kaapstad hard gewerk en gebid. Op 1 Februarie 1930 het die hele Kerkraad – bestaande uit die voorsitter, ds. D.G. Venter van Steynsburg, skriba-ouderling J. Dekker, oudl. S. Boersma en die broeders diakens P.J. van Heerden en C.M. van den Heever – die volgende beskrywingspunt aan die Algemene Sinode van Burgersdorp gestuur: “Die Kerkraad van die Gereformeerde Gemeente van Kaapstad wens die Generale Sinode te dank vir die hulp wat aan die gemeente gegee is. Die boufonds staan tans op amper £1 000. Maar beleefd maar ook dringend te vra dat die Sinode spesiaal ernstige aandag gee aan die behartiging van die Kerk se belange in die Westelike Provinsie." 

Wat die bediening van die Woord betref was die jaar 1930 vir die gemeente 'n besonder goeie jaar. Op Sondag 19 Januarie het prof. F. Postma twee maal gepreek en die volgende Sondag prof. (volgens die bron, maar waarskynlik ds.) J.A. van Rooy terwyl ds. C.W.M. du Toit van Bloemfontein, wat intussen parlementslid van die Nasionale Party geword het, belowe het om elke 14 dae 'n diens in die Metropolitan-saal waar te neem. 

Vir praktiese doeleindes is die gemeente Kaapstad in drie wyke verdeel. Vir die wyk Kaapstad was br. oudl. N. van der Walt verantwoordelik; vir die wyk Mosselbaai, George en Riversdal oudl. F.J. Steyn en vir die wyk Ceres oudl. J.D. du Plessis. Ds. C.W.M. du Toit het, volgens dr. Böeseken, baie gedoen vir die geestelike opbou en versorging van die gemeente Kaapstad, maar was weens siekte afwesig toe 'n groot besluit geneem moes word in verband met die koop van kerkeiendom. 

Op hierdie belangrike gemeentevergadering op Vrydagaand 30 Januarie 1931 was br. Nicolaas van der Walt voorsitter. Die vergadering moes besluit of hulle ten gunste was van 'n voorstel om 'n eiendom uit die boedel van Thomas Palmer aan te koop. Die koopkontrak is deur broeder P.P. Boshoff voorgelees, en het op die volgende neergekom: Die eiendom was geleë aan onderpunt van Hofstraat bo die Kompanjiestuin en die netto prys was £2 750. 'n Bedrag van £850 sou in kontant betaal word, en die balans van £1 900 op eerste verband teen 6,5 persent p.j. vir drie jaar. Die vergadering het met algemene stemme ten gunste van die koop van hierdie eiendom besluit. 

Die Kerkraad wat hierdie gewigtige besluit moes bekragtig, het op Woensdag, 4 Februarie, vergader aan die huis van br. A.C. Böeseken (eggenoot van Jantina Böeseken en dr. Böeseken se vader) onder die voorsitterskap van ds. C.W.M. du Toit. Belangrike besluite is daardie aand geneem. Die gemeente het nou 'n eie vergaderplek gehad. As elke lid 2 persent van sy inkomste aan kerklike bydraes sou afstaan, kon die verpligtinge nagekom word. Kollektelyste is ook voorberei. Brs. N. van der Walt en Böeseken, bestuur van Nedbank se Kaapstadse tak, is gevra om die finansies, boufonds en eiendomme van die gemeente te beheer. Aan hulle is ook opgedra om die werklik nodige ameublement vir die gebou aan te skaf. Br. Boshoff het die £20-kommissie wat op die koopkontrak betaal moes word, aan die gemeente geskenk; mnr. Rosing, vader van die getroue en ywerige orreliste, 'n huisorrel. Daar is ook besluit dat voortaan elke Sondag een kerkdiens sou wees, en dat br. S.G. du Plooy die katkisasieklasse na die diens sou waarneem.

Lidmate het hard en met vreugde en eensgesindheid gewerk om die klaskamers van Thomas Palmer se gewese skooltjie in 'n kerksaal te verander. Die eerste kerkraadsvergadering is op 20 Junie 1931 in die Kerksaal van Hofstraat gehou. Ds. D.G. Venter van Steynsburg het die konsulentskap aan ds. C.W.M. du Toit oorgedra, en laasgenoemde het onderneem om vier maal per jaar die Nagmaal in Kaapstad te bedien, en elke 14 dae daar te preek. Hy sou ook vier maal per jaar die Nagmaal op Clanwilliam bedien, en met Parlementsittings tussen die Nagmale een diens per Sondag om die 14 dae daar waarneem. Wanneer die Parlement in reses is, sou ds. Du Toit net die Nagmaal bedien, in Kaapstad sowel as op Clanwilliam. Ook sou hy albei gemeentes een keer per jaar met huisbesoek bedien. In die wyk wat uitstrek na Mosselbaai sou die Nagmaal jaarliks bedien word, en in die wyk wat uitstrek na Worcester se kant ook een maal per jaar. As vergoeding vir al hierdie werk sou ds. Du Toit £55 van die gemeente Kaapstad ontvang, en £45 van die gemeente Clanwilliam. 

Nou kon die gemeentelike lewe hom ten volle begin ontplooi. 'n Koster is aangestel teen 'n vergoeding van £1 per maand. Oudl. S. Boersma het al om die 14 dae 'n leesdiens gehou. Die gemeente is in twee wyke verdeel: Kaapstad–Seepunt en Kaapstad–suidwaarts, insluitende Tiervlei en Goodwood. 

Wat die verenigingslewe betref, het die Gereformeerde Jongeliede Vereniging van Kaapstad op voorstel van ds. H.S. van Jaarsveld reeds in 1927 'n konsepreglement opgestel, en het die Kerkraad in April 1934 besluit dat hulle toesig sou hou oor die verrigtinge van die jong mense. Die Sustersvereniging het op 23 Junie 1932 tot stand gekom toe sr. J.E. Böeseken op 'n vergadering van kerkraad en gemeente kennisgegee het dat die stigtingsvergadering die volgende aand sou plaasvind. Terselfdertyd is besluit dat die susters 'n kommissie sou benoem wat met br. L.F. van Wageningen en suster G. Rosing reëlings sou tref vir 'n verkoping en 'n konsert in Februarie 1935. Die eerste vergadering het op Donderdagmiddag, 28 Julie, om drieuur plaasgevind. 

Wat getalle betref, was daar destyds geen groot vordering nie. Nogtans het die klein klompie volhard. In 1933 is bereken dat die lidmate £228 bygedra het, en dat die kollektes altesame £69.12.5 beloop het. Op 23 Junie van daardie jaar moes die gemeente afskeid neem van hul konsulent, ds. C.W.M. du Toit, en is ds. D.G. Venter van Steynsburg aangewys as die nuwe konsulent van Kaapstad. Die volgende jaar toe De Aar sy nuwe, jong predikant, ds. W.J. van der Merwe, kry, is hy aangewys om konsulent te word. Die eerste vergadering wat hy in Kaapstad bygewoon het, was die op 13 April 1934. Toe het die Kerkraad besluit dat voortaan elke eerste Sondag van die maand ook 'n aanddiens sou wees. Met die volgende Nagmaalsgeleentheid sou dan besluit word of met hierdie aanddienste voortgegaan sou word of nie. 

Hierdie vergadering het ook met leedwyse kennis geneem van die afsterwe van br. S. Boersma, wat die kerk jare lank as ouderling en katkisasiemeester gedien het. 
Hoewel ds. C.W.M. du Toit nie langer konsulent van die gemeente was nie, het hy nog preekbeurte waargeneem op Stellenbosch en Ceres. Ook het hy elke Sondag wanneer hy in die stad was vir die gemeente gepreek.

Intussen is gevorder met die skulddelgingsfonds. In 1934 kon £100 op die verband afbetaal word. Ook het die Sustersvereniging ywerig gewerk om geld in te samel. 
In 1935 is die diens van die Woord behartig deur ds. W.J. van der Merwe van De Aar, ds. J.P. Jooste van Bethulie, ds. D.G. Venter van Steynsburg en prop. P.W. van der Walt. In daardie jaar het die gereelde môre- en aanddienste begin. Ook is Gereformeerdes op Worcester, Ceres en in die Paarl besoek. Tot 15 Junie 1936 het prop. P.W. van der Walt die gemeente bedien.

Lidmate het hard gewerk om die predikantefonds te styf, en 'n erflating van £500 uit Nederland is ook vir hierdie doel gebruik. Eindelik, in die kerkraadsvergadering van 5 Februarie 1937, kon die beroeping van 'n predikant vir die gemeente ernstig oorweeg word. Die kerkraad het besluit dis moontlik om 'n predikant £260 plus huisvesting of £360 sonder huisvesting per jaar aan te bied. Vergaderinge gehou op 23, 24 en 25 April, onder die voorsitterskap van ds. W.J. van der Merwe, het geluister na die verslag van dr. D. du Plessis oor die besluite geneem deur die Klassis gehou op Philippolis, dat op 1 April 1937 Kaapstad naamlik sou kon oorgaan tot die beroeping van 'n predikant in kombinasie met Clanwilliam. Ook is geluister na 'n brief van die gemeente Clanwilliam waarin vermeld is dat hulle £40 per jaar sou kon bydra tot die traktement van die predikant, plus reis- en verblyfskoste vir vier Nagmaalsgeleenthede per jaar. Dan sou Kaapstad £150 per jaar kon bydra en sou £110 van die sustentasiefonds gevra word. Ook is besluit dat 'n gemeentevergadering op Saterdagaand, 24 April, byeengeroep sou word om vas te stel of die gemeente gewillig was om die voorstel van die klassis te aanvaar. Indien wel, sou die volgende predikante op die groslys geplaas word: ds. J.P. Jooste van Bethulie, ds. S.P. van der Walt van Johannesburg-Suid, ds. W.J. Snyman van Venterstad en ds. E.L.J. Venter van Aliwal-Noord.

Op aanbeveling van die deputate van Kaapstad en Clanwilliam is die gemeentes gevra om op Saterdag 24 Julie 1937 oor die volgende tweetal te beslis: ds. S.P. van der Walt van Johannesburg-Suid en ds. W.J. Snyman van Venterstad. Op die gemeentevergadering is ds. S.P. van der Walt beroep tot herder en leraar van Kaapstad in kombinasie met Clanwilliam. Ná briefwisseling met ds. Van der Walt het hy besluit hy kon nie die beroep aanneem nie. Op die volgende groslys het die name van prop. J.W. Jansen van Ryssen, ds. S.J. van der Walt van Molteno, ds. Martinus Postma van Colesberg en ds. J.J.H. Booysen van Frankfort verskyn. Daar is besluit om ds. Booysen en prop. Van Ryssen te vra om in Kaapstad te kom preek. Ds. Booysen het die uitnodiging egter nie aanvaar nie, en op die Gemeentevergadering van 29 Augustus 1937, ná die middagdiens wat prop. Jansen van Ryssen waargeneem is, is laasgenoemde met 44 teen 7 stemme beroep tot herder en leraar van Kaapstad en Clanwilliam. 

Op Saterdagaand 2 Oktober het die bevestiging van die nuwe leraar plaasgevind. Ds. J.G.H. van der Walt, wat die stigting van die Gemeente gelei het, het die bevestiging waargeneem. Onder die afgevaardigdes was prof. dr. Fanus du Toit, ds. Dirk Postma en ds. W.J. van der Merwe, wat 'n lang pad as konsulent met die gemeente saamgeloop het. 

Die taak wat op ds. Van Ryssen gewag het, was veeleisend. Die gemeente was weliswaar klein met 160 belydende lidmate in Kaapstad en 65 op Clanwilliam, maar hulle het oor 'n wye gebied verspreid gewoon. Op 5 Oktober 1937 is besluit om nuwe wyke by die arbeidsgebied van die predikant te voeg. Behalwe Kaapstad, Clanwilliam en Ceres, sou oorgegaan word tot die stigting van 'n aparte wyk Paarl-Stellenbosch, en sou in die wyk Worcester-Ceres die bediening van Woord en Sakrament twee maa1 per jaar plaasvind. Al die werk moes die predikant sonder 'n motor doen. Die skuld op die aankoop van die gebouekompleks vir die kerk en pastorie in Hofstraat was nog £900, maar lidmate het hard gewerk om die skuld te verminder. 

In Desember 1937 is met die sing van Afrikaanse Psalms begin. In 1938 het die huis teenaan die kerksaaltjie (Hofstraat 2) in die ware sin van die woord 'n pastorie geword toe ds. Jansen van Ryssen in die huwelik tree en in 1939 saam met sy eggenote daar gaan woon het. Dit was gelukkige jare vir die gemeente, ten spyte van oorlogsgerugte.

Toe die Wêreldoorlog in September 1939 uitbreek, het ook vir die gemeente in Kaapstad gevaarvolle tye aangebreek. Jong lidmate van gesinne wat uit Nederland afkomstig was en nog nie Suid-Afrikaanse burgerskap gehad het nie, is opgeroep om oorsee te gaan veg, veral ná Mei 1940 toe hul land van herkoms deur die Duitsers binnegeval is. Verskil in politieke insigte het spanning veroorsaak, maar die gemeente het die strawwe toets deurstaan.

Die laaste vyf jaar van ds. Van Ryssen se dienstermyn het met die Tweede Wêreldoorlog saamgeval. Ondanks die haglike oorlogstoestande is hoë ideale gekoester en het die gemeente planne begin beraam om 'n groter en ruimer kerkgebou op te rig. Ook was die gemeente sending- en evangelisasiebewus. Weens ’n gebrek aan geld kon baie van die ideale kon nie onmiddellik verwesenlik word nie. Ondanks sy uitgestrektheid was die gemeente klein in getal, en het dit met die uitbreek van die oorlog in 1939 net 277 belydende lidmate getel. Aan die einde van die oorlog, in 1945, was dit 342. Dit was ook geen ryk gemeente nie. Hoewel die lidmate oor die algemeen mildelik bygedra het, is alle kragte en middele in beslag geneem vir die versorging van die armes, breër kerklike barmhartigheid, die instandhouding van die kerk se eiendom en die versorging van die leraar. Drie jaar lank moes hy sy wydverspreide gemeentelede sonder 'n motor besoek, voetslaan en per trein of bus die mense bereik. Saans is die werk verder bemoeilik deur die algehele verdonkering wat in Kaapstad en omstreke toegepas is weens die gevaar van see-tot-land-aanvalle. In 1941 het ds. Van Ryssen met die hulp van die kerkraad 'n 1938-model Austin 10 vir £150 gekoop wat hy by sy vertrek aan die gemeente verkoop het.

Die finansies het gaandeweg verbeter. In 1940 het die diakonie die leiding geneem en 'n spesiale poging aangewend om die kerkskuld te delg. Ook Worcester, wat destyds 'n deel van die gemeente was, het 'n verkoping gereël en die helfte van die opbrengs ter delging van die kerkskuld geskenk. In 1941 het die gemeente nog £250 op die skuld afgelos, wat destyds as 'n groot prestasie beskou is. In Augustus 1944 het br. A.H. Rooseboom namens die Kerkraad 'n beroep op die gemeente gedoen "om ruim by te dra in 'n moeilike tyd". 'n Reserwefonds, wat in vervloë dae deur die kassier, br. A.C. Böeseken ingestel is, is weer in die lewe geroep om onvoorsiene uitgawes die hoof te bied.

Hoewel veranderings aan die pastorie noodsaaklik was, het die predikant hom beswaard gevoel oor die hoë koste. Daar het toe nie veel van die herstelwerk gekom nie, maar 'n koelkas is darem vir die pastorie aangekoop. Daar was destyds besorgdheid oor mev. Van Ryssen se gesondheid. Aangesien dit verkieslik was dat sy in 'n hoër deel van die stad woon, is na 'n ander pastorie gesoek. Toe 'n huis in Bellevuestraat, Tamboerskloof, in die mark kom, is dit vir £2 500 aangekoop. Kort hierna, nadat hy reeds agt beroepe van die hand gewys het, het ds. Van Ryssen 'n beroep na Middelburg, Kaap, aanvaar.

Ds. P.J. Coetzee van Benoni het die beroep aanvaar. Vier jaar later, tydens sy bediening in Kaapstad, het hy 'n doktorsgraad in die wysbegeerte behaal met 'n proefskrif oor "Die Antropologie van die Vroeg-Moderne humanisme en die betekenis daarvan vir ons vandag".

Nog in dr. Coetzee se tyd het die gemeente die voorreg gehad om sy kwarteeufees van 24 tot 27 September 1948 luisterryk te vier. Prof. dr. H.G. Stoker van die PU vir CHO het as feesredenaar opgetree, terwyl die eredienste waargeneem is deur prof. dr. J.P. Jooste van die Teologiese Skool en ds. J.W. Jansen van Ryssen, die eerste predikant van Kaapstad. Dr. Coetzee het met groot ywer en toewyding in die gemeente gearbei, en baie het tot stand gekom in die sewe jaar van sy ampstermyn. Hy het besonderse aandag aan die finansiële posisie van die gemeente gegee. Onder sy leiding het die lidmatebydraes byvoorbeeld van £495 in 1945 tot £834 in 1946 toegeneem. In 1948 is die bates van die gemeente op £4 326 gestel, en was die finansies bevredigend. Die begroting vir daardie jaar was gunstig, en £1 000 kon op die verbandlening afgelos word.
Groter projekte kon nou onder die oë gesien word. Een van die grootstes en brandendstes was die oprigting van 'n nuwe kerkgebou. Toe is reeds vasgestel dit sou onprakties wees om die ou kerksaal te verbou. Omdat al die planne en versoeke om grond van die stadsraad te kry, skipbreuk gely het, het net een moontlikheid oorgebly: die saal en huis in Hofstraat moes gesloop word om plek te maak vir 'n nuwe kerkgebou. Maar die perseel is betreklik klein, en toe reeds is die moontlikheid van ’n tweede kerkgebou en wel in Bellville bespreek. (Die Gereformeerde kerk Bellville sou in 1957 van Kaapstad afstig.)

Eindelik, in 1946, is 'n voorlopige bouplan deur br. Bram Singels geteken. Dit het voorsiening gemaak vir 'n kerkgebou met 600 sitplekke, en die hoop is uitgespreek dat hierdie gebou op 6 Mei 1948 – presies 25 jaar ná die stigtingsdag van die gemeente – in gebruik geneem sou kon word. Maar die finansiële drakrag van die gemeente was te gering om hierdie planne te laat slaag.

Tog het dit aan geloofsmoed nie ontbreek nie, en volhardende werk het dit moontlik gemaak om in 1949 'n voorlopige bouplan te aanvaar. Die koste van hierdie bouplan, wat op tussen £10 000 en geraam is, was hoog, en bedenkinge is uitgespreek oor die doelmatigheid van die gebou. 'n Voorstel om 'n kerksaal onder die kerkgebou in te ruim, moes vanweë selfs hoër koste afgewys word.

In Maart 1950 het die argitek Gerard Moerdyk die kerkraad op uitnodiging toegespreek oor die aanpassing van 'n kerkgebou by sy ligging en omgewing, asook oor sake soos akoestiek, beligting, orrelplasing en rangskikking van sitplekke. Hierna het die kerkraad Moerdyk as argitek benoem.

In November 1950 het hy en die kerkraad weer bymekaargekom, en is tekeninge en spesifikasies aan hulle voorgelê. Tenders is gevra vir die bouwerk. Ook is besluit dat die kerkgebou, indien moontlik, gedurende die Van Riebeeck-fees in 1952 in gebruik geneem sou word. Die oprigtingskoste sou £16 900 beloop waarvoor 'n lening van £13 000 aangegaan is. Pleks van die gebruiklike weerhaan, is 'n replika van die Drommedaris, waarmee die Gereformeerde leer na die Kaap gebring is, op die toring geplaas. Die toring, wat sowat £1 100 gekos het, is deur br. W.P.H. Riethoff geskenk. Op 11 Augustus 1951 het dr. P.J. Coetzee die hoeksteen gelê. 'n Groot aantal mense het die plegtigheid bygewoon. Onder die hoeksteen is 'n bottel geplaas met dokumente daarin oor die gemeente se bedrywighede. Die groete van verskeie gemeentes is oorgebring, en die Jubilate-koor het gesing.

Die bouaannemer, br. P. Muhl, het in Mei 1951 met die werk begin, en reeds in Junie is die fondamente gelê van die kolomme waarop die kerk sou rus. Br. Muhl is kort voor die voltooiing oorlede en deur die kerkraad vir sy samewerking gehuldig. Sy seun het die werk voortgesit en voltooi.

Op 6 April 1952 – dag en datum 300 jaar ná die planting van die gereformeerde leer aan die suidpunt van Afrika – het die gemeente die mooi dag beleef om sy nuwe Kerkgebou dankbaar en feestelik in gebruik te neem. In sy voorwoord tot die feesprogram by dié geleentheid het dr. Coetzee geskryf: "Hierdie kerkgebou staan vandag ná 300 jaar, by die skeiding van die eeue, as 'n getuienis van ons onwrikbare geloof in die onverganklike beginsels van die Heilige Skrif soos uitgedruk in ons belydenisskrifte. Deur die geloof sien ons op Hom wat gesê het: 'Ek is die Alfa en die Oméga, die begin en die einde, sê die Here, wat is en wat was en wat kom, die Almagtige!'" 

Die orrel het intussen aangekom, en is geïnstalleer. So kon die gemeente ná harde werk onder dr. Coetzee se dinamiese leiding ’n langgekoesterde ideaal verwesenlik. 

Hy het kort daarna 'n beroep na Bloemfontein aanvaar. Reeds in 1949 het die gemeente hom byna verloor. Dr. Coetzee het 'n beroep na Pretoria-Oos opgevolg, maar ná heroorweging – en mede op advies van ’n aantal professore aan die Teologiese Skool Potchefstroom – het hy ingesien dat dit op daardie bepaalde tydstip onwenslik sou wees om Kaapstad herderloos te laat. C.W.M. du Toit, LV ('n gewese predikant van die Gereformeerde Kerk, wat 'n tyd lank deeltydse arbeid in die gemeente Kaapstad verrig het) het aansienlike vordering in die ressort van die gemeente gemaak met die herstigting van die ou Kruiskerk.
Weens sy optrede is besluit daar het "'n wesenlike gevaar" bestaan dat die Gereformeerde Kerk van sy lidmate kon verloor. Ná ernstige beraad het die kerkraad van Kaapstad hom genoodsaak gevoel om op grond van Art. 10 K.O. te besluit dat dit in belang van die hele Kerk sou wees dat die kerkraad dr. Coetzee se losmaking nie bewillig nie. Ná onderhandelinge het die kerkraad van Pretoria-Oos hom bereid verklaar om in hierdie besluit te berus. Die Kaapse kerkraad het met innige dank kennis geneem dat dr. Coetzee gewillig was om hom hierby neer te lê. 'n Gesamentlike verklaring van die twee kerkrade het hierna in "Die Kerkblad" verskyn en onder meer gelui: "Tydens 'n langdurige en broederlike bespreking van die saak het dr. Coetzee meegedeel dat hy nadere informasie ontvang het oor besondere omstandighede in sy gemeente, en dat dit volgens sy oortuiging in belang van die Kerk as geheel sou wees as die aanneming van die beroep as gekanselleer beskou sou kon word." Drie jaar later, in 1952, het dr. Coetzee 'n beroep na Bloemfontein opgevolg. Daar het hy gebly tot hy in 1958 as redakteur van "Die Kerkblad" aangewys is. Van 1970 tot sy emeritering in 1980 was hy professor aan die Teologiese Skool op Potchefstroom in die dogmatologiese groep van vakke.

Dr. Coetzee is in 1953 deur ds. L.S. van der Walt opgevolg. Hy en mev. Van der Walt het die gemeente wat destyds nog oor die hele Skiereiland en Boland gestrek het –binne 'n aantal maande van huis tot huis besoek. 'n Nuwe pastorie is in Mayfieldlaan, Rondebosch, aangekoop, maar na twee jaar moes ds. Van der Walt Kaapstad verlaat omdat die klam Kaapse winters nie met sy gesondheid geakkordeer het nie. Van Johannesburg-Wes was hy net enkele maande leraar toe hy sy emeritaat aanvra om sekretaris van die Bybelgenootskap te word. In dié amp is hy op 3 September 1962 oorlede, 

Sy opvolger, ds. H.L.M. du Plessis wat in 1955 bevestig is, het eweneens weens swak gesondheid nie langer as drie jaar in Kaapstad gewoon nie. Tydens sy bediening is die pastorie in Mayfieldlaan, Rondebosch, verkoop, en 'n nuwe pastorie in Belvederelaan, Oranjezicht, aangekoop. Tydens sy dienstermyn het die ledetal van die gemeente bestendig toegeneem, waardeur die stigting van nuwe gemeentes moontlik geword het. So is Worcester-Paarl in 1954 en Bellville in 1957 afgestig.

Ná ds. Du Plessis se vertrek in 1958, was die gemeente etlike maande lank vakant. Vyf ongeslaagde beroep is uitgebring, onder andere op ds. J.W.J. van Ryssen), waarna dr. P.G. Geertsema die vyfde predikant van Kaapstad geword en hy saam met sy gesin hul intrek in die pastorie in Belvederelaan geneem het.

In hierdie tyd het die gemeente se geldsake, danksy spesiale kollektes, asook 'n lening van R2 000 deur die Administratiewe Buro van die Gereformeerde Kerk met die oog op sendingwerk – merkbaar verbeter. Dr. Geertsema word onthou vir die besonderse wyse waarop hy die gemeente organisatories opgebou het. In 1963 het hy 'n beroep na die Reformed Church in Perth, Australië, aanvaar.

Die gemeente se sesde predikant, ds. L.H. Stavast, het nog in dieselfde jaar die beroep hierheen aangeneem. Dit was die derde van sy 11 gemeentes of werkkringe tussen 1957 en 1991. Die ou pastorie moes opgeknap word en was boonop te klein. Oorweging is geskenk aan 'n plan om 'n nuwe pastorie saam met 'n kerksaal langs die kerkgebou op te rig, maar die koste daaraan verbonde sou tussen R40 000 en R45 000 beloop sodat die gemeente dié plan moes laat vaar. Toe 'n aanbod van R13 000 vir die pastorie in Belvederelaan ontvang word, het die kerkraad besluit om die huis te verkoop en is 'n nuwe pastorie vir R18 000 aan die bo-ent van Moltenoweg (by no. 76), ook in Oranjezicht, aangekoop.

Die kerkraad het die moontlikheid om 'n tweede predikant te beroep, vir die eerste keer in Desember 1955 bespreek. In Januarie 1957, toe die belydende lidmate 450 getel het en die dooplidmate 294, is besluit om die noodsaaklikheid van meerdere bediening in beginsel te aanvaar. Die saak is op 'n buitengewone gemeentevergadering in Februarie van dieselfde jaar uitvoerig bespreek. Sommige van die lidmate het gemeen afstigting is die antwoord; ander dat oorgegaan moes word om 'n tweede predikant na Kaapstad te beroep. Op hierdie tydstip het die saak egter nie tot rypheid gekom nie.

Op 4 Mei 1957, twee dae voor die gemeente Kaapstad se 34ste verjaardag, het Bellville met 207 belydende en 140 dooplidmate afgestig en Kaapstad met 301 belydende en 162 dooplidmate gelaat. Die gedagte aan 'n tweede predikant vir Kaapstad is voorlopig daargelaat, maar ses jaar later, in 1963, nadat die belydende lidmate met sowat 80 toegeneem het, het dit weer ter sprake gekom. Dr. Geertsema het 'n mosie te dien effekte ingedien, maar die kerkraad het gemeen dat die tyd nog nie ryp was om 'n bepaalde besluit te neem nie. Die saak is na 'n beheerkommissie verwys, wat die finansiële implikasies moes ondersoek. Toe dr. Geertsema die beroep na Australië aanneem, is die kwessie van meerdere bediening uitgestel tot die gemeente weer 'n herder en leraar sou hê. 

Nadat ds. Stavast die beroep na Kaapstad aanvaar het, is die noodsaaklikheid van meerdere bediening herbevestig. Die verslag wat op 15 Desember 1963 by die kerkraad ingedien is, het gelui dat dit van die begin af duidelik gestel moes word dat albei predikante volledige predikante in die gemeente sou wees. Een van hulle sou met die oog op die intensiewe bearbeiding van die suidelike voorstede, daar gevestig word, terwyl die ander so na moontlik aan die middestad sou woon. Die gemeente sou, wat gewone pastorale arbeid betref, in twee predikantswyke verdeel word. Die leraar in die suidelike voorstede sou ook evangelisasie- en sendingwerk behartig. Die ander leraar sou deeltydse veldprediker en immigrasiepredikant wees. Preekbeurte en leiding in die kerkraadsvergaderings sou ook verdeel word. Die finansiële implikasies van 'n tweede predikant was 'n bykomende bedrag van R14 500, wat later tot R16 100 verhoog is. 'n Finale besluit is teen Desember 1963 nog nie geneem nie.

In die daaropvolgende jare het die reserwefonds vir meerdere bediening mooi gestyg, en in Oktober 1966 was die R4 000-kerf in sig. Toe kon die kerkraad oorgaan tot die langgekoesterde ideaal van 'n tweede predikant na Kaapstad te beroep. In 1967 is die beroep aangeneem deur ds. S.J. van der Bijl. 'n Woning is vir ses maande in Pinelands gehuur, terwyl gesoek is na 'n pastorie in die suidelike voorstede. Een is by Old Farmweg 25, Rondebosch, gevind. Later is dit met aanbouings doeltreffender gemaak.

Met twee predikante kon die pastorale bediening aansienlik uitgebrei word. Daar sou 20 eredienste per jaar op Simonstad gehou word teenoor die agt eredienste van vroeër. Op Robbeneiland sou 12 eredienste pleks van die vroeëre agt wees. 'n Werkverdeling tussen die twee predikante is onmiddellik ingestel. In 1967 sou ds. Stavast die noordelike stadsgebiede, die militêre kampe en evangelisasie vir sy rekening neem, terwyl ds. Van der Bijl die suidelike voorstede en die sending sou behartig. Gereelde dienste kon nou ook in Grassy Park waargeneem word, waar die sendingpredikant onder die toesig van ds. Van der Bijl sou werk. In 1969 is dié reëling hersien en besluit dat ds. Stavast die arbeid na buite – dit is die sending, evangelisasie en veldprediking – vir sy rekening sou neem, terwyl ds. Van der Bijl die arbeid na binne – dit wil sê arbeid van pastorale aard sou waarneem.

Met ds. Stavast se aanvaarding in 1969 van die beroep na Wonderboom-Suid, Pretoria, is die pastorie in Oranjezicht vir R34 000 verkoop. Ná aflossing van die verbandskuld het die gemeente nog met groot geldelike tekorte geworstel en die kerkkas was konstant boomskraap. 'n Tweede predikant kon nie beroep word nie, en ds. Van der Bijl moes die veeleisende werkterrein van Robbeneiland tot Simonstad alleen behartig,

Die afbakening van werk in die omliggende gebiede het met die tyd ook verander. Met die afstigting van Bellville in Mei 1957 het Kaapstad die wyke Vasco, Parow, Parow-Oos, Bellville-Oos en Bellville-Wes afgestaan. Die grens tussen die twee gemeentes sou die westelike munisipale grens van Goodwood wees sodat ook dié (toe nog) dorp deel van Bellville was. Die nuwe gemeente sou voorts ses erwe in Boston-landgoed as bruidskat ontvang. In 1966 het die kerkraad van Kaapstad met dié van Bellville ooreengekom om die grense van die Gemeentes so te bepaal dat dit die sendingterreine sou insluit. Kragtens 'n ooreenkoms vroeg in 1967 sou Bothasig voortaan binne die grense van Kaapstad val, terwyl Akasiapark, die parlementêre dorpie, later onder Bellville ingedeel is.

Op die gebied van die sending het die gemeente onder omstandighede oneindig baie bereik. 

Op 24 Julie 1942 het ds. Johan van Ryssen daarop gewys dat die gemeente toenemend sendingbewus geword het. Dit het onder meer geblyk uit die goeie reaksie op 'n oproep om geldelike bydraes vir dié doel. In Maart 1943 het die Klassis (destyds genoem Middelburg, Kaap) met waardering gewag gemaak van die sending, en die ander gemeentes is aangemoedig om dié voorbeeld na te volg.
Met die afstigting in 1957 het Bellville en Kaapstad besluit om gesamentlik die sendende kerk te wees, met Grassy Park as die eerste werkterrein. In dieselfde jaar het die Sendingkommissie by die Eeufeesbedieningsfonds aansoek gedoen om 'n lening van £1 600 sodat 'n huis vir die sendinghelper in Grassy Park aangekoop kon word. Vordering op die gebied is as bevredigend bestempel, en in September 1957 is besluit om 'n woning in Grassy Park aan te koop. Twee maande later is 'n motor vir die helper aangekoop. 'n Belangrike mylpaal is in Mei 1958 bereik, toe die Sendingkommissie by die kerkraad aanbeveel het dat tot die instituering van 'n selfstandige kerk (gemeente) in Grassy Park oorgegaan word. Die aanbeveling het gelui dat daar genoeg lidmate is en die gawes met betrekking tot die ampte aanwesig is. Dit is so goedgekeur, en die stigtingsdatum is vir 28 Junie 1958 bepaal. Die destydse sendinghelper, br. Matthysen, sou moontlik vertrek; daarom is besluit om 'n Kleurlingleraar vir die kombinasie Kaapstad-Bellville-Philipstown-Venterstad met standplaas in Grassy Park te beroep. Die kerkrade van Kaapstad en Bellville sou die jong kerk Grassy Park voorts finansieel sustenteer.

Prop. A. Lakay is op 24 Januarie 1960 as leraar bevestig. 'n Kerkgebou in Grassy Park sou sowat £2 500 kos. Daar is besluit om 'n kerk te bou, en 'n lening sou met dié doel aangegaan word. 'n Verband teen sekuriteit kon vanweë die bepalinge in die Wet op Groepsgebiede nie aangegaan word nie. 'n Bankoortrekking van £1 500 kon wel verkry word en is deur drie lede van die Sendingkommissie geborg. Br. Bram Singels het 'n daadwerklike bydrae gelewer tot die oprigting van die geboue in Grassy Park en met sy hulp het die ideaal van 'n kerkgebou daar werklikheid geword.

Die nuwe Kerkgebou is op 26 November 1960 in gebruik geneem, en in Maart 1961 was daar reeds 63 belydende lidmate en 106 dooplidmate. Ds. Lakay, die nuwe leraar, het ook dienste in Elsiesrivier waargeneem. Die sendende kerke, Kaapstad en Bellville, het sustentasie aan Grassy Park verleen. Daar het merkbare uitbreiding gekom, maar die werk moes onder moeilike omstandighede verrig word en die geld was min. Die Sendingkommissie sou intussen ook probeer om in ander gebiede grond te verkry met die oog op die latere oprigting van kerkgeboue vir nuwe gemeentes.

'n Bedrag wat deur br. W.P.H. Riethoff aan die gemeente Kaapstad nagelaat is, het meegebring dat heelwat geld vir die sending beskikbaar was. Die gemeente kon dus aan 'n eie sendingaksie dink. Bellville se finansies was egter beperk. Hy sou die sustentasie van die hulpbehoewende bruin kerk self moes dra as Kaapstad selfstandige sending onderneem. Daar was twee moontlikhede: óf Kaapstad moes alleen die verantwoordelikheid vir sustentasie dra en dit ook op hom neem om nuwe sendingterreine te open, terwyl Bellville na vermoë tot die sustentasiefonds sou bydra, óf die sending sou gesamentlik behartig word, ondanks die ongelyke vermoë van die twee gemeentes. Vir Bellville was die eerste uitweg die aanneemlikste, en dit het ook so deurgegaan. In die finansiële jaar 1964/'65 is 'n begin gemaak met die reëling dat Grassy Park se kerkraad voortaan verantwoordelik sou wees vir die lopende uitgawes van die kerk. Die gesamentlike sustentasie vir die jaar 1964/'65 was R1 455, en die werklike uitgawes R1 355. 

In 1965 het die kerkraad die geweldige geestelike nood onder die bruin mense van die Skiereiland bespreek en is besluit om 'n nuwe sendingaksie in Bonteheuwel te begin. Br. D.J. Marman is aangestel as sendinghelper, en 'n saal is in die aangrensende gebied Elsiesrivier vir R3 per maand gehuur. 'n Perseel is voorts in Bonteheuwel teen 'n nominale bedrag verkry op voorwaarde dat 'n kerkgebou binne twee jaar daar opgerig word. Die gemeente in Bonteheuwel het met 'n lidmatetal van 119 begin. Op 26 Maart het Kaapstad en Bellville ooreengekom om hul kragte opnuut te verenig in 'n gemeenskaplike sendingaksie. Kaapstad het sy vreugde hieroor uitgespreek aangesien afsonderlike sendingaksies onprakties en minder doeltreffend sou wees. In 1966 het die Klassis egter aanbeveel dat dit beter is om die sendingwerk van Kaapstad en Bellville te skei, aangesien groter spesialisasie beter vrugte sou afwerp. Die skeiding het op 21 Oktober 1966 in werking getree. Br. Marman is aan Bellville afgestaan, en die sendingterrein in Elsiesrivier is aan die gemeente Bellville toegesê. Die werk daar was so geseënd dat Elsiesrivier op 20 Mei 1972 as selfstandige kerk van Grassy Park kon afstig. Op 1 Oktober is 'n kerkgebou deur die nuwe gemeente in gebruik geneem, terwyl 'n bedieningsooreenkoms met Grassy Park aangegaan is.

Intussen het die sendingarbeid in Grassy Park ewe vrugbaar verloop. So het ds. A. Lakay in November 1965 gemeld dat op een dag 47 lidmate hulle by die gemeente aangesluit het. In Mei 1966 was daar 289 lidmate in die gemeente. Nadat Kaapstad 'n tweede predikant gekry het, kon die sendinggemeente in Grassy Park meer intensief bearbei word. So het ds. S.J. van der Bijl elke tweede Sondag 'n diens daar waargeneem, terwyl ds. Lakay elders met sendingwerk besig was. Van tyd tot tyd het ds. L.H. Stavast ook met die prediking gehelp.
ln 1968 het ds. Lakay 'n beroep na Newclare, Johannesburg, aangeneem, waar hy twee jaar later oorlede is. Hy is op 12 Januarie 1969 deur ds. A. de Leeuw opgevolg, wat dienste in Grassy Park, Hanoverpark en Elsiesrivier gehou het. Daar was toenemende belangstelling, maar ds. De Leeuw het prakties alleen gestaan. In Januarie 1971 het br. A. Kornet die sendingkerk herstel. Die gemeente van Grassy Park het self hard gewerk, en in 1971 selfs ’n bruin student, br. Cupido Jaftha, geldelik gesteun om sy teologiese studie aan Hammanskraal voort te sit. Toenemende belangstelling vir die sending in eie omgewing het ook ontstaan: Daar is byvoorbeeld besluit om 'n sendingfonds te stig; die kerkraad van Kaapstad het ook die beroeping van 'n tweede sendingpredikant oorweeg, maar dit vir eers nie moontlik gevind nie. In 1972 moes ds. De Leeuw se motor dringend vervang word, en na 'n baie suksesvolle en spoedige insamelingsveldtog is 'n kombi aangeskaf.





</doc>
<doc id="106282" url="https://af.wikipedia.org/wiki?curid=106282" title="Gereformeerde kerk Witrivier">
Gereformeerde kerk Witrivier

Die Gereformeerde kerk Witrivier is die vyfde jongste van die 16 gemeentes in die GKSA se Klassis Lydenburg. Einde 2015 was hier 202 belydende en 32 dooplidmate, toe dit die sewende grootste gemeente in die Klassis was. Vyf jaar vantevore was die syfers onderskeidelik 203 en 47.

Die gemeente Witrivier het in Februarie 1966 van die Gereformeerde kerk Nelspruit afgestig. Tydens die stigtingsvergadering het ’n lidmaat, Martiena van Bergen, aan die gemeente die Bybel en kanselkleed van die ontbinde Gereformeerde kerk Eldoret in Kenia geskenk. Vyf jaar later het oudl. M.J.L Duvenage ’n perseel voorberei sodat bouwerk aan ’n eie kerk daar kon begin.

Die argiteksfirma Derick Law & Dawson het die plan geteken en die bouaannemer was oudl. P.J.S. van Staden. Die bouwerk het sowat ’n jaar geduur en op 19 Februarie 1972 is die gebou in gebruik geneem tydens ’n geleentheid waar prof. Tjaart van der Walt die feesrede gelewer het.




</doc>
<doc id="106283" url="https://af.wikipedia.org/wiki?curid=106283" title="Gereformeerde kerk Middelburg-Noord">
Gereformeerde kerk Middelburg-Noord

Die Gereformeerde kerk Middelburg-Noord is die tweede gemeente van die GKSA op die dorp Middelburg, Mpumalanga. Dis die tweede jongste van die 16 gemeentes in die Klassis Lydenburg. Einde 2015 was hier 220 belydende en 69 dooplidmate, vergeleke met 220 en 67 vier jaar vantevore.

Die Gereformeerde kerk Middelburg-Noord het op 16 Mei 1983 van die toe 93 jaar oue Middelburg, Tvl., afgestig. In April daardie jaar het die kerkraad van die nuwe gemeente met die stadsraad ooreengekom dat hulle ’n 9 000 m-deel van die park aan Dahlialaan vir die gemeente sou afsny en dit dan aan hulle te koop sou aanbied vir die oprigting van ’n kerkgebou. Hierdie plan is in Augustus 1985 afgehandel en die kerkterrein aangekoop vir R26 000.

Die eerste gemeentevergadering is op 12 Junie 1983 gehou waarop die bou van ’n eie kerkgebou in die vooruitsig gestel is. Begin 1985 is ’n argitek aangestel, by name Koos Reyneke. In April 1985 is elke lidmaat individueel besoek en was die meeste ten gunste van kerkbou. Tydens dié besoeke het gemeentelede altesaam R15 000 vir kerkbou bygedra. In Februarie 1986 is tenders vir die oprigting van die kerk ontvang en daarna volg nog ’n gemeentevergadering waarna die kerkraad op 28 Mei 1986 saam met die diakonie vergader. Op voorstel van oudl. Gert Eloff word daar besluit om wel met kerkbou voort te gaan.

’n Sooispitgeleentheid is op 14 Junie 1986 gehou waartydens elke lidmaat teenwoordig ’n sooi gespit het. Einde September 1986 was die mure dakhoogte en in Desember was die dak reeds op. In die daaropvolgende maand het ’n fratswind die toring omgewaai, maar dit is gou weer opgerig. Die banke en matte is in April ingesit en op 10 Mei 1987 kom die lidmate vir oulaas in die skoolsaal bymekaar, want op Saterdag 16 Mei 1987 is die kerkgebou in gebruik geneem, tot op die dag vyf jaar ná die gemeente se stigting.

’n Rekenaarorrel is geïnstalleer en Willem Luitingh het as orrelis opgetree. Die kerkgebou het R350 000 gekos nadat lidmate ruim geskenk het, byvoorbeeld sand en sement. ’n Lening van R300 000 is dus aangegaan.

Tydens die beplanning van die kerkgebou is sekere beginsels in gedagte gehou: geen luukses nie, niks onnodigs nie, heelwat meerdoelige lokale en die gebou moes voorsiening maak vir alle vorme van gemeentelike aktiwiteite.




</doc>
<doc id="106284" url="https://af.wikipedia.org/wiki?curid=106284" title="Gereformeerde kerk Uitschot">
Gereformeerde kerk Uitschot

Die Gereformeerde kerk Uitschot is die agtste oudste van die 30 gemeentes in die GKSA se Klassis Noordwes. Einde 2015 het die gemeente 79 belydende en 19 dooplidmate gehad, vergeleke met 55 en 14 vyf jaar vantevore. Die gemeente sluit die dorp Ottosdal en die plekkies Bospoort, Gerdau, Kleinharts en Vermaas in. Die kerkgebou is op laasgenoemde geleë, tussen Sannieshof en Coligny.

Oudl. Koos Schutte het reeds in 1928 die gedagte geopper om ’n kerkgebou op die kerkgrond in dié geweste op te rig. Eers drie jaar later het dié ideaal begin gestalte kry toe Jurie Snyman en sy medebouer opdrag gekry het om te begin bou. Op 26 Maart 1932 is die gebou feestelik in gebruik geneem. Destyds was ds. J.C. van der Walt leraar van die Gereformeerde kerk Lichtenburg en hy het reeds die volgende dag die eerste kind in die nuwe kerk gedoop. Die plan was om van toe af een maal per maand ’n leesdiens in die nuwe kerk te hou en katkisasie elke Sondag.

Hoewel die kerk voltooi is, was daar nog nie banke nie en ook nie geld om dit mee te koop nie. Die wyk het wel kans gesien om later geld daarvoor byeen te bring, maar vir eers het hulle gaan hulp soek by die Administratiewe Buro van die Gereformeerde Kerk vir ’n lening van £380. Die penningmeester van die Buro wou nie graag dat geld aan ’n wyk geleen word nie, maar wel aan ’n gemeente, in dié geval Lichtenburg. Op oudl. Tom Catton se voorstel is besluit Lichtenburg sou die lening namens die wyk Uitschot aangaan vir ’n bedrag van £3 100 nie te bowegaande nie, en ook dat 'n bank uit Lichtenburg se kerk aan die wyk geleen sou word om as patroon vir Uitschot se banke te dien. Dit is op diaken Frans Schutte se wa gelaai, op Uitschot uitmekaargehaal en so kon Jurie Snyman en Tol Venter van Boschpoort begin om die banke te maak. Jare later is dié banke verkoop aan die NG sendinggemeente op Sannieshof.

Weens die toename in motorverkeer op die pad na Lichtenburg het die beweging van ossewaens ál moeiliker geword en so het dit ’n instelling geword om Nagmaal net een maal per jaar in die nuwe kerk te hou. 

Oudl. A.S. Schutte het hom al in 1934 vir die afstigting van die wyk as selfstandige gemeente beywer, maar die Klassis het talle versoeke afgekeur en 11 jaar lank sou die toestand so voortduur. Eindelik is afstigting tog goedgekeur en so is die ideaal van ’n Gereformeerde kerk Uitschot op 17 November 1945 verwesenlik. 




</doc>
<doc id="106285" url="https://af.wikipedia.org/wiki?curid=106285" title="Tariq Ramadan">
Tariq Ramadan

Tariq Ramadan (Arabies: طارق رمضان‎; gebore 26 Augustus 1962) is 'n Switserse filosoof, Islamitiese skolier en een van die bekendste Europese Moslems. Hy is van Egiptiese afkoms. Hy is die professor van Kontemporêre Islamitiese Studies in die Fakulteit van Oosterse Studies aan die Universiteit van Oxford.


</doc>
<doc id="106286" url="https://af.wikipedia.org/wiki?curid=106286" title="Adam Habib">
Adam Habib

Adam Mahomed Habib is 'n Suid-Afrikaanse akademikus en professor in politieke wetenskap, en sedert Junie 2013 die Vise-Kanselier en Rektor van die Universiteit van die Witwatersrand (Wits) in Johannesburg, Suid-Afrika. Hy was die voormalige adjunk-vise-kanselier van die Universiteit van Johannesburg.

Habib het aan twee Suid-Afrikaanse en een Amerikaanse universiteit gestudeer, naamlik die Universiteit van KwaZulu-Natal, Universiteit van die Witwatersrand en die Nagraadse Skool van die Universiteit van New York.

Hy verklaar dat Karl Marx en Leon Trotsky sy politieke oriëntasie beïnvloed het.

In Oktober 2006 is hy toegang tot die Verenigde State geweier omdat hy na bewering by "terroristiese aktiwiteite" betrokke was.

Op 20 Januarie 2010 is die verbod deur die destydse Amerikaanse Minister van Buitelandse Sake, Hillary Clinton, opgeskort.


</doc>
<doc id="106289" url="https://af.wikipedia.org/wiki?curid=106289" title="Bottersuur">
Bottersuur

Bottersuur of butanoësuur is 'n karboksielsuur met die chemiese struktuurformule CHCHCH-COOH, bevattende vier koolstofatome. Die afgeleide soute en esters heet butirate. Bottersuur is ontdek deur Adolf Lieben en Antonio Rossi in 1869.
'n Deel van melkvet (ongeveer 4%) bestaan uit 'n trigliseried van bottersuur. Bottersuur word egter ook in die derm gevorm veral uit dieetvesel. Daar is aanduidings dat bottersuur beskerming teen kanker bied, maar dit is nie duidelik of dit ongeag die bron die geval is nie. Die bottersuur uit melk of botter sal nooit die derm bereik nie. Dit word opgeneem en in die lewer gemetaboliseer.

Bottersuur kom voor in melk, veral bok-, skaap- en Amerikaanse buffel-melk, botter, parmesaankaas, en as 'n produk van anaërobiese fermentasie (insluitend in die kolon en as liggaamsreuk). Dit het 'n onaangename reuk en wrang smaak, met 'n soet nasmaak soortgelyk aan eter. Dit kan opgespoor word deur soogdiere met 'n goeie reukopsporingsvermoë (soos honde) teen 10 dele per miljard, terwyl mense dit kan opspoor in konsentrasies bo 10 dele per miljoen.

Bottersuur is teenwoordig in menslike braaksel, en gee dit die kenmerkende vrot reuk.

Daar is talle bakterieë wat monosakkariede kan omsit na bottersuur, soos "Clostridium butyircum, C. kluyberi, C. pasteurianum, Fusobarierium nucleatum, Butyrivibrio fibrisolvens" en "Eubacterium limosum"


</doc>
<doc id="106290" url="https://af.wikipedia.org/wiki?curid=106290" title="Gereformeerde kerk Uitenhage">
Gereformeerde kerk Uitenhage

Die Gereformeerde kerk Uitenhage is ’n gemeente van die Gereformeerde Kerke in Suid-Afrika op die Oos-Kaapse dorp Uitenhage. Dis die vierde oudste gemeente in die Klassis Karoo-Kei en einde 2015, toe hier 88 belydende en 13 dooplidmate was, die vierde kleinste van die 12 gemeentes. Vyf jaar vantevore was dit onderskeidelik 77 en ses en in 1997 99 en 14.

Die gemeente Uitenhage het op 8 Desember 1951 van die Gereformeerde kerk Port Elizabeth afgestig. Dienste is aanvanklik in huise en skoolsale gehou en op uitnodiging van die Kongregasionalistiese kerk is hul saal en later kerkgebou vir eredienste gebruik. In 1956 het die gemeente ’n kerkgeboutjie gekoop, maar dit ná 16 jaar verkoop en besluit om ’n groter gebou op te rig. Die erf vir dié doel het die gemeente teen R2 van die stadsraad aangekoop.

Prof. J.P. Snyman het as argitek opgetree in ’n tyd toe hy lidmaat was van Port Elizabeth. Die bouaannemer was Jaap vermaak, ’n lidmaat van Uitenhage. Hierdie gebou het ’n unieke karakter. Van die ingang af loop die mure van klein na groot, wat die klein mens voorstel wat na die grote God toe gaan. Die enigste venster in die hoofdeel van die gebou is so geplaas dat alles lig op die preekstoel val, want deur prediking van die Woord ontmoet die Here die gemeente. Dié kerk is op 1 Februarie 1975 in gebruik geneem.





</doc>
<doc id="106291" url="https://af.wikipedia.org/wiki?curid=106291" title="Gereformeerde kerk Jeffreysbaai">
Gereformeerde kerk Jeffreysbaai

Die Gereformeerde kerk Jeffreysbaai is die vierde jongste gemeente in die GKSA se Klassis Karoo-Kei. Toe hier einde 2015 221 belydende en 35 dooplidmate was, was dit die vierde grootste van die 12 kerke in dié Klassis. Vyf jaar vantevore was hier 229 belydende en 26 dooplidmate.

Jeffreysbaai is een van heelparty gemeentes van die Gereformeerde Kerk wat vanaf omstreeks 1985 op kusdorpe tussen Kaapstad en Port Elizabeth tot stand gekom het. Nog voorbeelde is Mosselbaai (1985), Hermanus (2000), Stilbaai (2002), Kleinmond (2006) en Eden (2006, Knysna en Plettenbergbaai).

In die sewentiger- en tagtigerjare was die dorpe Jeffreysbaai, Humansdorp, Kareedouw, Joubertina, Patensie em Hankey ’n wyk van die Gereformeerde kerk Uitenhage met sowat 14 verspreidwonende gesinne. Die predikant van Uitenhage het maandeliks ’n diens in die munisipale saal van Jeffreysbaai of in die Newtonsaal gehou, want hier was die grootste konsentrasie lidmate. Ook is ’n leesdiens een maal per maand gehou.

Toestande in die Newtonsaal was nie bevorderlik vir eredienste nie; daarom het die wyk besluit om sy eie saal te bou. Die hoeksteen daarvan is op 19 Julie 1987 onthul. Vroeg in 1988 het diaken Johan Roets die kansel gebou en einde 1988 is ’n elektroniese huisorrel aangekoop. 

Die sowat 70 km wat lidmate van Jeffreysbaai na Uitenhage moes aflê as hulle meer gereeld dienste wou bywoon en die groei in die lidmaattal tot sowat 35 gesinne, het dit moontlik gemaak om af te stig. So is die Gereformeerde kerk Jeffreysbaai in Augustus 1990 van Uitenhage afgestig. Aan die begin het besoekende predikante en professore dienste gehou en einde 1991 is ds. L.H. Stavast as hulpdienspredikante aangestel. Later is ’n pastorie gebou en in 1994 kon ds. Stavast daarin gaan woon.

Jeffreysbaai het destyds gedurig gegroei sodat die lidmate teen die middel negentigerjare tot 150 toegeneem het. Ds. Danie Erasmus het die beroep op 18 Januarie 1997 aanvaar en die gemeente se eerste voltydse predikant geword.

Vakansietye en met Nagmaal het die saal uit sy nate gebars. ’n Lidmaat het planne voorgelê en ’n groter saal is teenaan die oue gebou, met skuifdeure tussen die twee lokale. Veranderings is ook aan die ou saal se ablusiegeriewe aangebring, die moederskamer, pakkamers en kombuis. Die nuwe kompleks is op 4 Augustus 2000 in gebruik geneem en kan sitplek bied aan meer as 300 kerkgangers. Op dieselfde dag is ’n rekenaarorrel met ’n pypmodule ingewy. 




</doc>
<doc id="106292" url="https://af.wikipedia.org/wiki?curid=106292" title="Gereformeerde kerk Oudtshoorn">
Gereformeerde kerk Oudtshoorn

Die Gereformeerde kerk Oudtshoorn is die sesde oudste van die 20 gemeentes in die GKSA se Klassis Boland en einde 2015, toe hier 124 belydende en 21 dooplidmate was, die 12de grootste. Buiten die hoofdorp, Oudtshoorn, sluit die gemeentegrense ook dorpe soos De Rust, Calitzdorp en Ladismith en Uniondale in die Klein-Karoo in, en Willowmore, Beaufort-Wes, Prins Albert, Loxton en Fraserburg in die Groot-Karoo. 

Vroeër jare was Gereformeerde lidmate in die Suid-Kaap en Klein-Karoo heeltemal onbekend. Sover bekend, was die egpare J.A. Venter op Oudtshoorn en J.W. Olwage op George in die veertigerjare die enigste Gereformeerdes in die streek. Hulle het aansluiting gevind by die gemeentes Port Elizabeth en De Aar.

Vanaf omstreeks 1950 het die bediening begin vorm aanneem vanuit Port Elizabeth. Die wyk Oudtshoorn is gestig met grense van Plettenbergbaai in die ooste tot by Heidelberg, Kaap, en selfs Montagu in die weste en noordwaarts tot by Willowmore en Joubertina. Ten spyte daarvan dat dit ’n reusegebied is, het hier net vyf of ses gesinne gewoon. Wanneer ds. M. Venter van Port Elizabeth hier besoek afgelê het, het die NG Kerk geboue vir eredienste beskikbaar gestel. Leesdienste is in lidmate se huis gehou en in die saal van die Hoër Tegniese Skool op Oudtshoorn.

Op 19 Junie 1960 is die Gereformeerde kerk Oudtshoorn-George gestig met 64 belydende en 52 dooplidmate, onder wie ook verspreidwonendes. In 1966, ook op 19 Junie, tydens ds. J.J. de Jager se bediening, het die Gereformeerde kerk George afgestig wat einde 2016 359 belydende en 71 dooplidmate gehad het.

Op 22 Maart 1969 het oudl. J.A. Venter die kerkgebou op Oudtshoorn se hoeksteen gelê. Geld vir kerkbou is dringend ingesamel. Om koste te besnoei, het lidmate self met die bouery gehelp. Hierdie kerkgebou is op 2 Augustus 1969 in gebruik geneem. Dié eenvoudige dog sierlike gebou bied sitplek aan 200 kerkgangers. Die houtbanke en preekstoel is vervaardig deur P.A. Venter van Worcester en skep saam met die indirekte lig ’n rustige atmosfeer in die kerk. Later is ’n pyporrel geïnstalleer. Vandag nog is dié gebou ’n simbool van die Gereformeerdes se volhardende opoffering om ’n gemeentes hier tot stand te bring en ’n middelpunt vir baie verspreidwonendes.

Die volgende groot voorwaartse tree in die gemeente se bestaan was die bou van die kerksaal. Daarvan het br. Niko van die Walt die hoeksteen op 20 Julie 2008 gelê.





</doc>
<doc id="106293" url="https://af.wikipedia.org/wiki?curid=106293" title="Gereformeerde kerk Sannieshof">
Gereformeerde kerk Sannieshof

Die Gereformeerde kerk Sannieshof is die vyfde oudste van die 30 gemeentes in die GKSA se Klassis Noordwes. Einde 2015, toe hier 88 belydende en 20 dooplidmate was, was dit die tiende kleinste van die gemeentes in dié Klassis. Vyf jaar vantevore was dit onderskeidelik 90 en 28.

Die wyk Hartsrivier is in 1882 in die Gereformeerde kerk Lichtenburg gestig en het bestaan uit Uitschot, Klipplan, Tweebosch en De Klipdrif. Nagmaal is destyds op De Klipdrif in die skool gehou. Bokseile is van die stoep af gespan en die houtafskortings tussen die klaskamers is verwyder. Die predikant het dan staan en preek in die groot klaskamer. Die skoolbanke is met sulke geleenthede tydelike verwyder en elke lidmaat moes sy of haar eie stoel bring.

In 1919 het die gemeente Lichtenburg 48 morg van De Klipdrif gekoop en op 10 Oktober 1925, tot op die dag 'n eeu ná pres. Paul Kruger se geboorte, het Sannieshof van Lichtenburg afgestig met ’n bruidskat van die grond en £37.6.3 wat ’n lidmaat, Gert Coetzee, in ’n bliktrommeltjie bewaar het. Dadelik het die jong gemeente planne vir kerkbou begin maak. Kwotasies is ontvang van C. Sickman vir ’n gebou van 80 x 30 voet en ’n konsistorie van 10 x 10 voet. Die beraamde koste vir ’n sinkgebou was £250, vir ’n houtgebou £546 en vir een van stene £606. Die kerkraad het besluit op die sinkgebou met steenstutte as pilare en ’n steenmuur binne teen die sinkkante.

Hierdie eerste kerkie is op 9 April 1926 amptelik in gebruik geneem. Dit het ’n grondvloer gehad wat met Rubbertex bedek is. Ook hier was geen banke nie sodat elke lidmaat steeds sy of haar eie sitplek moes bring vir eredienste. In hierdie tyd het die gewoonte ontstaan dat elke ouderling of diaken se eggenote reg agter hom sit. H.W. Kruger het ’n Statebybel geskenk, wyk Klippan die Nagmaalservies en die Coetzees en De Bruyns ’n Nagmaaltafel en tafeldoeke. Vier wyke het 30 stoele geskenk. Ander het weer £50 vir ’n preekstoel bygedra, wyk Kleinharts het ’n doopvont en beker geskenk en die gesin Spoelstra ’n klok. Van G.A. van der Walt is ’n Psalmboek ontvang en van I.L. Coetzee vyf lampe. L. van der Walt se bydrae was twee kollektebusse en Marie Spoelstra s’n ’n preekstoelbehangsel.

Drie jaar later het die plaaslike smid en lidmaat van die gemeente, L. van der Walt, kerkbanke gemaak. Weens ’n probleem met miere moes die banke se pote met teer gesmeer word. Die ruite is met papier beplak om die Wes-Transvaalse son uit te hou.

In 1937 het die gemeente besluit om ’n nuwe kerkgebou op te rig. Die Gereformeerde argitek Pieter Dykstra is in Januarie 1944 aangestel om die plan te teken. Weens die Tweede Wêreldoorlog kon ’n boupermit eers in 1945 verkry word. Die bouaannemer as J.H. Stronkhorst. Prof. J.D. du Toit (Totius het die hoeksteen op 6 April 1946 gelê en twee maande later is die ou gebou van sink gesloop. Ds. J.V. Coetzee beskryf dié kerk in die "Almanak" van die GKSA vir die jaar 1948 as "een van die sierlikste kerkgeboue in Wes-Transvaal. 

Die nuwe gebou het Kaaps-Hollandse gewels, kenmerkend van baie Dykstra-kerke van destyds, op elke sy en ’n vierkante toring. Dié gebou is op 26 Julie 1947 in gebruik geneem en feitlik kontant betaal, maar die klok en horlosie wat uit Nederland bestel is, het toe nog nie opgedaag nie. Ten einde die boukoste te bestry, is die meeste banke, die ou klok en preekstoel verkoop. L.D.C. van Wyk se Seuns het ’n nuwe preekstoel geskenk en Robertson en Williams die stoel daarop.

Die gemeente het jare lank die ideaal gekoester om 'n sierlike kerkgebou op te rig. Toe die gemeente in 1926 afstig van Lichtenburg, is eers net 'n tydelike kerk opgerig. Dit was 'n gebou van sink en geensins doelmatig nie, maar dit moes dien as tussentydse gebou tot die ideaal verwesenlik kon word. Die kerkraad en gemeente het destyds besluit om 'n 21ste van hul inkomste in die boufonds te stort en het jare lank daarmee volgehou. Hieruit is die lopende uitgawes betaal en alle batige saldo's is oorgedra na die boufonds. Daar het swaar jare gekom toe die droogte en wêreldwye depressie sake moeilik gemaak het. Tot het die boufonds gestadig gegroei. In Julie 1947 kon die gemeente eindelik die vervulling van 'n langgekoesterde verlange beleef toe die mooi kerkgebou voltooi is en in gebruik geneem kon word. Ds. Coetsee skryf: "Watter vreugde was dit in die harte toe die voorsitter van die boukommissie, oudl. G.A.E. Coetzee, kon aankondig dat, op 'n betreklik klein bedrag na, die kerkgebou kontant betaal is! Bereken word dat die gebou, wanneer die finale rekening opgemaak word, iets meer as £11&nbsp000 sal kos!"

Op Saterdagmiddag 26 Julie 1947 het die gemeente en belangstellendes buite die gebou vir die ingebruikneming byeengekom. Die konsulent, ds. Coetzee, het Ps. 100:1-1 laat sing. Onder die sing van die psalm het die vergaderde menigte onder leiding van ds. Coetzee en oudl. G.A.E. Coetzee wat die Kanselbybel gedra het, stadig en eerbiedig aangetree om die gebou binne te gaan. Ná die sing van die psalm het die argitek, Dykstra, met 'n kort en gepaste woord oor die bediening van die sleutels van die hemelryk die sleutel van die hoofingang aan die voorsitter van die boukommissie en oudste ouderling, Coetzee, oorhandig. Hy het Ps. 122 voorgelees en met hierdie woorde die skare genooi om die nuwe gebou binne te tree vir die eerste Woordbediening wat daarin sou plaasvind. Nadat die deur oopgesluit is en nadat die mense binnegekom het, het die orreliste Ps. 146 gespeel. Dit was 'n plegte en indrukwekkende oomblik toe die gemeente die kerkgebou beset.

Die preekstoel – wat ds. Coetzee as "'n mooi stuk werk beskryf" – was 'n geskenk van ene Van Wyk en sy seuns van Sannieshof. Op versoek van ds. Coetzee het Van Wyk met 'n kort, gepaste toespraak die kansel as 'n geskenk van hom en sy seuns aan die kerkraad en gemeente oorhandig. Hy het die verwagting uitgespreek "dat die Woord van die Here altyd suiwer en onvervalst" vanaf die kansel gebring sou word. Nadat enige woorde van gelukwensing deur afgevaardigdes van ander gemeentes gespreek is, het prof. W.J. Snyman die rede gehou oor Ps. 84, die eerste Woordbediening in die nuwe gebou. Ds. Coetzee skryf: "Op baie mooi en gepaste manier het Sy Hooggel. die stemming van eerbiedige dankbaarheid van kerkraad en gemeente vertolk. Dit was 'n woord op sy plek." Hy skryf voorts dat hy in sy langer as 30 jaar in die bediening al in baie plekke gepreek het, maar "nog nooit 'n kerkgebou gevind het waar hy so lekker en maklik gepreek het as die nue kewrk van Sannieshof" nie. "Die akoestiek is volmaakt en argitek en boumeester het eer van hulle werk."





</doc>
<doc id="106294" url="https://af.wikipedia.org/wiki?curid=106294" title="Colin Farrell">
Colin Farrell

Colin James Farrell (geb. 31 Mei 1976) is ’n Ierse akteur. Sy eerste toneelervaring was in 1998 in die BBC se TV-drama "Ballykissangel". Hy is veral bekend vir sy rolle in "Alexander" (2004), "Miami Vice" (2006) en "In Bruges" (2008). Vir laasgenoemde het hy 'n Golden Globe gewen.

Farrell is in Dublin, Ierland, gebore as die seun van Eamon Farrell en Rita Monaghan. Sy pa het sokker gespeel vir die Shamrock Rovers en ’n gesondheidswinkel gehad. Sy oom Tommy Farrell het vir dieselfde klub gespeel.

Die akteur het ’n gay ouer broer, Eamon jr., wat getroud is met die kunstenaar Stephen Mannion, en twee susters, Claudine en Catherine. Eersgenoemde is sy persoonlike assistent. Farrell het ’n oudisie gedoen vir die Ierse musiekgroep Boyzone, maar is nie gekeur nie.

Onder aansporing van sy broer het hy die Gaiety School of Acting bygewoon en dit verlaat toe hy ’n rol in "Ballykissangel" kry. As ’n 18-jarige besoeker aan Sydney, Australië, was hy ’n verdagte in ’n poging tot moord. Die polisieskets het merkwaardig soos hy gelyk en hy het selfs erken dat hy die aand van die voorval bewusteloos geraak het. Sy enigste alibi was skynbaar ’n dagboek wat sy vriend gehou het waarin aangeteken is dat die twee in ’n ander deel van die stad was en die dwelmmiddel MDMA gebruik het.

Farrell het sy rolprentdebuut in 1999 gemaak in die drama "The War Zone".

Hollywood het hom ontdek toe hy die hoofrol in die oorlogsdrama "Tigerland" (2000) speel. In 2002 en 2003 het hy in die Amerikaanse rillers "Phone Booth", "S.W.A.T." en "The Recruit" gespeel en internasionaal aandag getrek. In dié tyd het hy ook in Steven Spielberg se wetenskapsfiksieriller "Minority Report" (2002) en in die superheldfilm "Daredevil" (2003) gespeel. Ná rolle in die onafhanklike rolprente "Intermission" (2003) en "A Home at the End of the World" (2004) het hy die rol van Alexander die Grote vertolk in Oliver Stone se prent "Alexander" (2004) en in "The New World" (2005) verskyn.

Daarna het werk gevolg in "Miami Vice", ’n rolprentweergawe van die TV-reeks met dieselfde naam, asook in Woody Allen se "Cassandra's Dream" (2007). Vir sy spel in "In Bruges" (2008) het hy ’n Golden Globe gewen. In onlangse jare het hy verskyn in die komedieriller "Fright Night" (2011), die wetenskapsfiksie-aksieprent "Total Recall" (2012) en die swartkomedie-misdaadprent "Seven Psychopaths" (2012). In 2013 was hy in onder meer in "Saving Mr. Banks", oor die skrywer van "Mary Poppins", en in 2014 in die fabel "Winter's Tale". In 2015 was hy speurder Ray Velcoro in die tweede seisoen van die TV-reeks "True Detective", saam met Vince Vaughn en Rachel McAdams.

Hy is gewild onder verskeie resensente en het ook ’n reputasie as ’n hartebreker opgebou. In die 2000's het hy met verskeie beroemde vroue uitgegaan.

Farrell het in 2001 met die sangeres Amelia Warner uitgegaan. Daar is gegis dat hulle getroud is, maar later het dit bekend geraak dat die troue nie wettig of ernstig was nie. Hy het ’n tatoe van Amelia se naam aan sy ringvinger. Teen die einde van 2003 was sy naam reeds gekoppel aan dié van die sangeres Britney Spears, die "Playboy"-voorbladmeisie Nicole Narain, die model Josie Maran en die aktrises Angelina Jolie, Maeve Quinlan en Demi Moore.

Colin en die Amerikaans-Kanadese model Kim Bordenave het in 2003 die ouers geword van James Padraig Farrell. In 2007 het hy gesê sy seun het Angelman-sindroom, ’n seldsame genetiese afwyking wat gekenmerk word deur ’n stadige intellek en ontwikkeling, ’n spraakgebrek en ’n gelukkige houding.

Daarna het hy uitgegaan met die Ierse mediese student Muireann McDonnell en die Brits-Amerikaanse skrywer Emma Forrest. Hy het in 2009 nog ’n seun, Henry Tadeusz Farrell, gehad by sy mede-akteur in "Ondine" Alicja Bachleda-Curuś. Die verhouding is in 2010 beëindig.

Farrell is in Desember 2005 in ’n rehabilitasiesentrum vir dwelmgebruikers opgeneem. Hy het ná sy ontslag daarvan vertel in die "Late Show with David Letterman" en in die jare daarna steeds daaroor gepraat.

In Julie 2006 het Farrell ’n hofsaak gemaak teen sy voormalige meisie die "Playboy"-model Nicole Narain en die Internet Commerce Group (ICG) vir die verspreiding van ’n seksvideo van 13 minute wat hy en Narain in 2003 gemaak het. Volgens hom wou Narain sy loopbaan skade berokken en "geld daaruit maak". Narain het dit ontken. Op 16 April 2006 het hulle ’n vertroulike skikking buite die hof bereik.



</doc>
<doc id="106300" url="https://af.wikipedia.org/wiki?curid=106300" title="Maggie Smith">
Maggie Smith

Dame Margaret Natalie "Maggie" Smith, CH, DBE (geb. 28 Desember 1934) is ’n Britse aktrise. Sy het in 1952 haar verhoogdebuut gemaak en het oor meer as 60 jaar ’n uitgebreide loopbaan op die verhoog, in rolprente en op televisie gehad. Sy het in meer as 50 rolprente verskyn en is een van Brittanje se mees erkenbare aktrises.

Sy het in 1990 ’n Damekommandeur van die Britse Ryk (DBE) geword vir haar bydrae tot die uitvoerende kunste, en in 2014 lid van die Orde van die Broeders van Eer (CH) vir haar bydrae tot drama.

Smith is in Romford in Essex gebore, maar het saam met haar ouers na Oxford verhuis toe sy vier jaar oud was. Sy is die dogter van Nathaniel Smith, ’n patoloog aan die Oxford-universiteit, en Margaret Hutton, ’n sekretaresse.

As kind het haar ouers vir haar die romantiese verhaal vertel van hoe hulle op ’n trein van Glasgow na London via Newcastle ontmoet het. Sy het ouer tweelingbroers, Alistair en Ian, wat argitektuur bestudeer het. Op 16 het sy toneel aan die Oxford Playhouse bestudeer.

Smith het haar loopbaan in 1952 op die verhoog van die Oxford Playhouse begin in "New Faces of '56". Sy het sedertdien talle pryse gewen vir haar werk op die Londense verhoë, onder meer ’n rekord van vyf Evening Standard-pryse. In New York-stad het sy Tony-benoemings gekry vir "Private Lives" (1975), "Night and Day" (1979) en "Lettice and Lovage" (1990). Vir laasgenoemde het sy die 1990-Tony vir beste aktrise in ’n toneelstuk gewen. Ander verhoogrolle was in onder meer "Antony and Cleopatra" (1976), "Macbeth" (1978), "A Delicate Balance" (1997) en "The Breath of Life" (2002).

Op die skerm het sy eerste lof gekry vir haar spel in die misdaadprent "Nowhere to Go" (1958), waarvoor sy haar eerste Bafta-benoeming gekry het. Vir haar vertolking in 1965 van Desdemona in Shakespeare se "Othello" het sy haar eerste Oscar- en ’n Golden Globe-benoeming gekry.

Smith het al twee Oscars gewen – vir beste aktrise in "The Prime of Miss Jean Brodie" (1969) en vir beste vroulike byspeler in "California Suite" (1978) saam met Michael Caine. Sy is een van net ses aktrise wat al die Oscar in albei dié kategorieë gewen het. Sy is ook benoem vir "Travels with My Aunt" (1972), "A Room with a View" (1986) en "Gosford Park" (2001). Sy het ’n rekord van vier Baftas vir beste aktrise gewen: vir "The Prime of Miss Jean Brodie", "A Private Function" (1984), "A Room with a View" en "The Lonely Passion of Judith Hearne" (1987). Haar vyfde Bafta vir ’n spesifieke rol was in 1999 vir beste vroulike byspeler in "Tea with Mussolini".

Ander noemenswaardige rolprentrolle was in "Love and Pain and the Whole Damn Thing" (1973), "Death on the Nile" (1978), "Clash of the Titans" (1981), "Evil Under the Sun" (1982), "Hook" (1991), "Sister Act" (1992), "The First Wives Club" (1996), "The Best Exotic Marigold Hotel" (2012) en as professor Minerva McGonagall in die suksesvolle Harry Potter-reeks rolprente (2001–2011). Vir "Downton Abbey" het sy ’n Golden Globe, twee Screen Actors Guild-pryse en twee agtereenvolgende Emmys gewen. Voorheen het sy ’n Emmy gewen vir die 2003-televisieprent "My House in Umbria". In 2015 het sy groot lof gekry vir haar vertolking van Mary Shepherd in "The Lady in the Van".

Benwens al haar rolprentpryse het Smith ook al verskeie erepryse gekry, onder meer nog twee Baftas: die Spesiale Prys in 1993 en die Bafta Fellowship in 1996. Sy het ook die Society of London Theatre se spesiale prys in 2011 gekry. Sy is een van die min aktrise wat al drie van die volgende pryse gewen het: ’n Oscar, Emmy, Grammy en Tony.

In September 2012 is die Stratford Shakespeare Festival se Legacy Award aan haar toegeken.




</doc>
<doc id="106301" url="https://af.wikipedia.org/wiki?curid=106301" title="Amalgaam">
Amalgaam

'n Amalgaam (van Grieks μάλαγμα "malagma" "weekmaker", deur Arabies "Al Malgam" en Latyn "amalgama") is 'n allooi van kwik, dit wil sê 'n oplossing van of 'n verbinding met 'n ander metaal.

Amalgame is reeds lank bekend. In 659 word dit beskryf in 'n Sjinese boek van Su Kung (die "Materia Medica"). Soms word die term amalgaam ook gebruik vir legerings van andere metale wat maklik smelt soos gallium of indium. 

Een bekende amalgaam is dié een met goud. Goud los al by kamertemperatuur op in kwik. Dit is dus nie aan te beveel om met 'n goue ring aan die vinger aan vloeibare kwik te raak nie. Die goud sal vinnig oplos, maar die kwik kan deur verhitting weer verwyder word. Goudsoekers het hierdie eienskap lank reeds gebruik om goud uit te snuffel. Ongelukkig lei dit tot besoedeling van die natuur met kwik. 

In die Middeleeue is die amalgaam van goud gebruik om metaalvoorwerpe te verguld. Die metaaloppervlak word gevryf met kwik wat 'n lagie amalgaam vorm, dan word 'n lagie bladgoud aangebring wat ook oplos in die amalgaam. Dan word dit verhit om die kwik te verdamp en die goud bly agter, gelegeer met die substraat. Die proses word herhaal as dit nodig is. Hierdie metode om voorwerpe te verguld lewer pragtige resultate op, maar is uiters ongesond vir die werker wat aan kwikdampe blootgestel word. Dit is om hierdie rede verbied. 

Amalgame met silwer word baie gebruik om gaatjies in tande te vul. Die amalgaan wat tandartse gebruik word gemaak deur 'n fyn poeier van silwer, tin en koper met soms 'n bietjie sink te tritureer met kwik. Daar is twee tipes amalgame:

Nog 'n voorbeeld is die amalgaan met natrium wat ontstaan by een van die elektroliseprosesse wat gebruik word om chloor te genereer.

Amalgame van ander metale word soms gebruik as elektrodes om aktiwiteite van ione in oplossings of ionogene vloeistowwe te bepaal.

Kwik kan met talle metale reageer. Die eintlike oplosbaarheid van metale in vloeibare kwik is dikwels nie groot nie, maar vir die meeste metale kan talle intermetaliese verbindings gevorm word wat gewoonlik vastestowwe is. Vir goud is die oplosbaarheid by 80 °C 0,00467 in molfraksie en vir silwer 0,00071 by 25 °C. 'n Uitsondering is indium wat 'n molfraksie van 0,70 kan bereik.

In tandamalgaam word gewoonlik twee Ag-Hg fases aangetref. Die ζ-fase wat 43-46% Hg bevat met 'n heksogonaal diggepakte struktuur (a=0,2964; c=0,4831 nm) en die γ-fase (56-57% Hg) wat kubies is (a=1.0046 nm).

Vir goud is daar vyf verbindings:

Die laaste fase is kubies, die ander het heksagonale strukture.


</doc>
<doc id="106306" url="https://af.wikipedia.org/wiki?curid=106306" title="Mark Ruffalo">
Mark Ruffalo

Mark Alan Ruffalo (geb. 22 November 1967) is ’n Amerikaanse akteur, vervaardiger, aktivis, regisseur en humanitaris. Hy het die rol van die Marvel Comics-karakter dr. Bruce Banner/die Hulk in 2012 in "The Avengers" en in 2015 in "Avengers: Age of Ultron" vertolk. 

Ruffalo is in Kenosha, Wisconsin, gebore. Sy pa, Frank Lawrence Ruffalo jr., was ’n verwer en sy ma, Marie Rose Hebert, ’n haarkapper en stilis. Hy het twee susters, Tania en Nicole, en ’n broer wat in 2008 dood is. Sy pa is van Italiaanse afkoms en sy ma is half-Frans-Kanadees en half-Italiaans. 
Ruffalo het homself al as ’n gelukkige kind beskryf, hoewel hy as kind en jong volwassene aan ongediagnoseerde disleksie en aandaggebrek-hiperaktiwiteitsteuring (AGHS) gelei het. Hy het in Virginië grootgeword, waar sy pa gewerk het, en het op skool aan stoei deelgeneem. Hy het saam met sy gesin na San Diego in Kalifornië verhuis en daarna na Los Angeles. Hy was vir ’n paar produksies vir die Orpheus Theatre Company skrywer, regisseur en akteur en het amper ’n dekade lank as kroegman gewerk.

Ná die rol waarmee hy aandag getrek het in "You Can Count on Me" (2000), het hy in hoogs aangeskrewe prente verskyn soos "Collateral" (2004), "Eternal Sunshine of the Spotless Mind" (2004), "Zodiac" (2007) en "Shutter Island" (2010). Vir sy spel in "The Kids Are All Right" (2010) en "Foxcatcher" (2014) is hy benoem vir ’n Oscar en Golden Globe vir beste manlike byspeler. In 2015 het hy weer lof en verskeie benoemings gekry vir sy spel in "Infinitely Polar Bear" en "Spotlight".

Vir televisie het hy ’n Screen Actors Guild-prys gewen en ’n Emmy- en Golden Globe-benoeming gekry vir "The Normal Heart", wat hy ook vervaardig het.

Ruffalo is sedert Junie 2000 getroud met Sunrise Coigney en hulle het drie kinders: die seun Keen (geb. 2001) en dogters Bella Noche (geb. 2005) en Odette (geb. 2007). Hulle woon in Manhattan.

Ná die voltooiing van die prent "The Last Castle" in 2001 is Ruffalo gediagnoseer met ’n soort breingewas en is hy geopereer. Die gewas was goedaardig, maar het gelei tot ’n tydperk van gedeeltelike gesigsverlamming. Hy het van die verlamming herstel, maar is sedertdien doof in sy linkeroor.

Op 1 Desember 2008 is Ruffalo se broer, Scott, by sy huis in Beverly Hills geskiet. Volgens een berig was dit ’n skoot in ’n teregstellingstyl van agter in die kop. Hy is op 8 Desember dood. Die polisie het twee mense, ’n man en vrou, in hegtenis geneem. Die vrou se prokureur het vir die polisie gesê Scott Ruffalo het homself per ongeluk geskiet. Die vroulike verdagte is op 6 Januarie 2012 dood.

Op 4 Oktober 2006 het hy op die daaglikse nuusprogram "Democracy Now!" verskyn en gepraat teen die oorlog in Irak, marteling en die administrasie van George W. Bush. Hy het op 14 Augustus 2008 op ’n program van "Penn & Teller: Bullshit!" verskyn met die titel "Wêreldvrede" en is ’n voorstander van keuses vir ’n mens. Hy het gesê hy wil nie hê die tyd moet teruggaan na waar vroue hul swangerskappe onwettig laat beëindig het nie.

Hy is ook ’n ondersteuner van LGBT-regte en is gekant teen hidrobreking ("fracking"). In 2008 het hy die bekendste teenstander daarvan geword nadat hy sy eie ondersoek oor die onderwerp gedoen het. Hy het in verskeie programme verskyn om daaroor te praat. In 2014 het hy ’n rol in ’n dokumentêr gespeel oor die gevolge van ’n groot olielekking.



</doc>
<doc id="106307" url="https://af.wikipedia.org/wiki?curid=106307" title="Bandiet-blennie">
Bandiet-blennie

Die bandiet-blennie ("Omobranchus banditus") is 'n vis wat in die westelike Indiese Oseaan voorkom vanaf sentrale-Mosambiek tot by die Oos-Kaap. In Engels staan die vis bekend as die "Bandit blenny".

Die vissie word tot 6 cm lank. Die blennie het kenmerkende donker bruin en ligte bruin breë vertikale strepe oor die lyf en sy kop. Daar is 'n donker kol bo die kieu-opening. Die hele lyf is bedek met klein wit kolletjies.





</doc>
<doc id="106311" url="https://af.wikipedia.org/wiki?curid=106311" title="Henry se wet">
Henry se wet

Henry se wet stel dat vir 'n voldoende verdunde oplossing wat nie ideaal is nie 'n eweredigheid bestaan tussen die konsentrasie van die opgeloste stof en sy parsiële dampdruk in ewewig bo die, gewoonlik waterige, oplossing. In hierdie verdunde gebied bly Raoult se wet geldig vir die oplosmiddel. Die groot verskil tussen die twee wette is dat die eweredigheidskonstante vir Raoult se wet gelyk is aan die dampdruk van die suiwere komponent. Vir Henry se wet wyk dit daarvan af en moet dit apart deur meting bepaal word.

Die eweredigheidskonstante word Henry se konstante genoem en dit kan uitgedruk word as:

Waar:

Gewoonlik word vir die konsentrasie die molariteit in [mol/L] geneem en die druk uitgedruk in [atm], maar baie andere kombinasies is moontlik. Die konsentrasie kan ook in molariteit [mol/kg] of molêre fraksie [dimensiloos] en die druk in bar, Pascal of torr uitgedruk word.

Dalton se wet bepaal dat:

Waar:

Dus is:

Alternatiewe definisie

Die definisie hierbo is ook nie die enigste moontlike nie. Dit kan ook as basis van die gaskonsentrasie pleks die dampdruk gegee word.

waarin R=die gaskonstante en T=temperatuur (in Kelvin)

Soms word die definisie ook omgedraai om die vlugtigheid pleks die oplosbaarheid van die opgeloste stof te benadruk. Gewoonlik word die molfraksie hier gebruik om die konsentrasie uit te druk

Dié konversie benodig die digtheid en die molêre massa van water.

Die oplosbaarheid in die verdunde gebied is afhanklik van die temperatuur volgens:

waarin ΔH die oplossingsentalpie voorstel.

In geïntegreerde vorm is hierdie uitdrukking:

Omdat Henry-konstantes gewoonlik gegee word by 25 grade C (298.15 K) moet bogenoemde formule gebruik word om die Henry-konstante om te skakel na die vloeistoftemperatuur.

Henry se wet beskryf die suurstofgehalte in riviere en oseane. Die konstante se waarde vir suurstof (25 °C) is ongeveer formula_14 en vir die temperatuurafhanklikheid ongeveer formula_15. 

By 25 °C is die ewewigskonsentrasie vir suurstof dus 1,27[mmol/L.atm]*0.2[atm]*[32g/mol]= 8,1 mg/L. Dit verteenwoordig die "maksimum" by hierdie temperatuur. In riviere, mere ens. is diffusie uit die atmosfeer egter slegs een van drie faktore wat suurstof kan oplos. Die ander twee is wind- en golfaksie en die fotosintese deur plante en fitoplankton. Die konsentrasie sal laer wees in stilstaande water veral snags as die plante suurstof verbruik pleks van dit te produseer. 

Die minimum gesonde suurstofkonsentrasie vir visse is ongeveer 5 mg/L Konsentrasies laer dan 4 mg/L is skadelik. By konsentrasies van 2 mg/L sal visse poog om lug te hap en vrek dan.
By hoër temperature word die situasie vinnig problematies. Die ewewigskonsentrasie bereik die 5 mg/L grens by ongeveer 53 °C en is net 3,4 mg/L by 80 °C. Termiese besoedeling kan daarom maklik tot vissterfte lei.

Henry se wet is vir duikers 'n belangrike saak. Aangesien duikers onder 'n verhoogde druk asemhaal, is die hoeveelheid stikstof wat oplos in die bloed en die weefsels hoër as normaal. Indien hulle vinnig terugkeer na die oppervlak sal die oorskot uit oplossing kom en klein borrels vorm in die bloedvate, gewrigte en die brein. Dit gee aanleiding tot dekompressiesiekte.

Die volgende Henry-konstantes is geneem van Rolf Sander:


</doc>
<doc id="106314" url="https://af.wikipedia.org/wiki?curid=106314" title="Gereformeerde kerk Sasolburg">
Gereformeerde kerk Sasolburg

Die Gereformeerde kerk Sasolburg is die tweede oudste van die 12 gemeentes in die GKSA se Klassis Vaalrivier

Dis een van drie gemeentes van dié kerkverband wat tussen 1954, die dorp se stigtingsjaar, en 1983 op Sasolburg gestig is: Vaalpark en Sasolburg-Grootfontein het albei in 1983 tot stand gekom, maar laasgenoemde het ná net 11 jaar weer deel geword van die gemeente Sasolburg. Van die NG Kerk is sewe gemeentes tussen 1954 en 1976 hier gestig, maar Sasolburg, Sasolburg-Wes en -Noord het in 2000 saamgesmelt as Sasolburg-Vier Ankers. Van die Nederduitsch Hervormde Kerk is hier ook, soos van die Gereformeerde, eindelik drie gemeentes gestig wat almal nou (2016) nog bestaan: Sasolburg, gestig op 29 Junie 1954, het in 2014 ’n sieletal van 506 gehad, Sasolburg-Suid, gestig op 28 Julie 1971 met toe ’n sieletal van 245, en Vaalpark, gestig op 2 Augustus 1987 en met toe ’n sieletal van 300.

Diaken Bert Fivaz het die predikant wat vir dienste in die gebied verantwoordelik was, aan die begin per roeiboot oor die Vaalrivier gebring. Huisbesoek is per perdekar gedoen saam met oudl. Hennie Grové. Op 23 Oktober 1954 het die Gereformeerde kerk Sasolburg van die Gereformeerde kerk Vanderbijlpark afgestig. Die eerste ses maande lank is dienste in die ou Menasiesaal gehou en later in die Sasolklubsaal.

In 1956 kon die gemeente haar eie kerksaal in gebruik neem, maar 13 jaar later was dit te klein en is besluit om ’n kerk te bou. Die argitek was B.W. Oosthuizen. Hy het die nuwe gebou so ontwerp dat dit saam met die saal ’n eenheid vorm. Ds. A.S. Smit het die hoeksteen van die kerk in 1973 gelê. Dié hoekige gebou met sy vierkantige betontoring is in 1974 in gebruik geneem. Regs van die preekstoel is ’n paneel deur die kunstenaar G. Hagge wat ’n gemeente in ’n nywerheidstad uitbeeld. Loodglaswerk voor die kansel, gemaak deur Charlotte Bester, beeld weer die Drie-eenheid uit.

Die gemeente het in 1960 274 belydende en 205 dooplidmate gehad, in 1997, sowat drie jaar ná die inlywing van Sasolburg-Grootfontein, 508 en 221 en in 2015 166 en 25, vergeleke met 233 en 42 vier jaar vantevore.




</doc>
<doc id="106315" url="https://af.wikipedia.org/wiki?curid=106315" title="Gereformeerde kerk Vaalpark">
Gereformeerde kerk Vaalpark

Die Gereformeerde kerk Vaalpark is die derde jongste van die 12 gemeentes in die GKSA se Klassis Vaalrivier en een van drie gemeentes van dié kerkvervand wat tussen 1954 en 1983 op die nywerheidsdorp Sasolburg gestig is. Die NG gemeente Vaalpark, ’n makrogemeente met ’n sieletal van in 2014 van 3 272 in 2015, is in 1974 gestig en die Hervormde gemeente Vaalpark op 2 Augustus 1987. Dié gemeente het in 2014 ’n sieletal van 300 gehad.

Die Gereformeerde kerk Vaalpark is in 1983 gestig, dieselfde jaar as die Gereformeerde kerk Sasolburg-Grootfontein, albei afgestig van die moedergemeente Sasolburg, wat afgestig het van Vanderbijlpark in 1954, die stigtingsjaar van Sasolburg. Vaalpark se lidmate het die eerste drie jaar lank eredienste in die Laerskool Vaalpark gehou terwyl hulle beplan het aan ’n eie kerkgebou. As argitek is H.P. Oosthuizen aangestel en as bouaannemer G.F. van der Merwe. Dié kerkgebou is in 1986 in gebruik geneem.

Vaalpark het in 1997 232 belydende en 94 dooplidmate gehad, in 2011 was dit onderskeidelik 251 en 71 en in 2015 236 en 87. Die moedergemeente se sieletal het egter taamlik skerp afgeneem: In 1997 was die sieletal 729, maar in 2011 275 en in 2015 net 191.




</doc>
<doc id="106316" url="https://af.wikipedia.org/wiki?curid=106316" title="Gereformeerde kerk Sasolburg-Grootfontein">
Gereformeerde kerk Sasolburg-Grootfontein

Die Gereformeerde kerk Sasolburg-Grootfontein was een van drie gemeentes van die GKSA wat tussen 1954, die dorp se stigtingsjaar, en 1983 op Sasolburg gestig is.

Nadat die Gereformeerde kerk Sasolburg in 1954 gestig is, het amper 30 jaar verloop tot die stigting van die volgende twee gemeentes op die dorp, naamlik Sasolburg-Grootfontein en Vaalpark, wat vandag nog bestaan. Die Grootfontein-gemeente het egter in 1994 ontbind waarna lidmate blykbaar by die moedergemeente ingeskakel het. Sasolburg-Grootfontein het in sy hele 11-jarige bestaan die moedergemeente se kerkgebou gedeel.




</doc>
<doc id="106320" url="https://af.wikipedia.org/wiki?curid=106320" title="Deepika Padukone">
Deepika Padukone

Deepika Padukone (Konkani: दीपिका पडुकोण; gebore: 6 Januarie 1986) is 'n Indiese aktrise en model. As een van die mees gewilde en die hoogste betaalde Indiese film-persoonlikhede het sy 'n loopbaan in die Hindi-filmbedryf gevolg. Sy het ook verskeie Filmfare-toekennings ontvang.

Padukone is die dogter van die pluimbal-speler Prakash Padoekone, sy is in Kopenhagen gebore en in Bangalore getoë.

Sy is ook uitgesproke met betrekking tot kwessies soos feminisme en depressie.


</doc>
<doc id="106321" url="https://af.wikipedia.org/wiki?curid=106321" title="Frank Gehry">
Frank Gehry

Frank Owen Gehry, gebore as Frank Owen Goldberg (* 28 Februarie 1929 in Toronto, Kanada), is 'n Amerikaanse argitek wat internasionale bekendheid verwerf het met sy postmoderne, dikwels beeldhouagtige ontwerpe. Baie van sy werke, waaronder sy privaat woning (en eerstelingwerk) in die Suid-Kaliforniese kusdorp Santa Monica, het argitektoniese besienswaardighede van wêreldfaam geword soos die Guggenheim-museum in Bilbao, Spanje en die Walt Disney-konsertsaal in die middestad van Los Angeles.

Gehry se gesin het hulle in 1947 in Los Angeles gevestig waar hy argitektuur aan die Universiteit van Suid-Kalifornië gestudeer het. Vervolgens het hy 'n akademiese opleiding in stadsbeplanning aan die Harvard-universiteit gevolg. Nadat hy vir 'n verskeidenheid ateljees werksaam was, het Gehry in 1962 sy eie onderneming, "Frank O. Gehry & Associates", gevestig. Dit is in 2002 opgevolg deur "Gehry Partners".


</doc>
<doc id="106325" url="https://af.wikipedia.org/wiki?curid=106325" title="Parliament Hill, Londen">
Parliament Hill, Londen

Parliament Hill is 'n oop parkland in die suidoostelike hoek van Hampstead Heath, 'n uitgestrekte groen ruimte in Hampstead, 'n noordwestelike voorstad van Londen, en een van die bekendste en uitstekendste uitsigpunte oor die Britse hoofstad. Vanaf die heuwel op 'n hoogte van 98 meter (322 voet) kry 'n mens 'n oorsig oor baie van Londen se bekendste bakens soos Canary Wharf, die nuwe finansiële distrik in die ooste, wolkekrabbers soos die Gherkin en The Shard asook St. Paulus se katedraal.

Die naamgewende Parlementsgebou ("Houses of Parliament"), wat 6 ⁄ myl (10,1 km) suid van die heuwel in die "City of Westminster" geleë is, is steeds van Parliament Hill af sigbaar, al word die uitsig daarop intussen deur omliggende hoër geboue belemmer.

Parliament Hill word sedert 1989, net soos die res van Hampstead Heath, deur die "City of London Corporation" bestuur.


</doc>
<doc id="106331" url="https://af.wikipedia.org/wiki?curid=106331" title="Gereformeerde kerk Evander">
Gereformeerde kerk Evander

Die Gereformeerde kerk Evander was ’n gemeente van die GKSA op die dorp Evander in Mpumalanga en in die Klassis Piet Retief.

Met die ontwikkeling van Sasol 2 het ’n nuwe dorp, Secunda, amper oornag ontwikkel. Die Gereformeerde lidmate het eers in skoolsale op Evander, noordwes van Secunda, bymekaargekom waar die Gereformeerde kerk Evander reeds in 1964 gestig is en ook Kinross ingesluit het. Die lidmaattal op Secunda het vinnig vermeerder sodat die behoefte aan ’n eie kerkgebou daar ontstaan het. Die kerkraad van Evander het die argitek Johan de Ridder, ’n lidmaat van die Gereformeerde kerk Pretoria-Sunnyside, aangestel om die gebou te ontwerp, maar kort voor die bouwerk sou begin, moes die ontwerp verander word omdat die dik kleilaag nie geskik was vir die beplande gebou nie. De Ridder het toe ’n tentvormige ontwerp voorgestel met ’n stewige staalstruktuur wat diep geanker sou wees en die hele gebou sou stut. M.V.R. Jurgens is as bouaannemer aangestel.

Op 21 Maart 1979 is die eerste sooi gespit en op 10 Mei 1979 het die Gereformeerde kerk Secunda van Evander afgestig. Ses maande later het ds. N.W. Ligthelm die Secunda-kerk se hoeksteen gelê. In die gemeente Evander het die lidmate afgeneem tot ’n sieletal van 165 in 1997 en 111 in 2001 sodat die gemeente in 2005 ontbind en die enkele oorblywende lidmate by Secunda ingeskakel het waar die Gereformeerde kerk Secunda-Oos omstreeks dieselfde tyd ontbind het.




</doc>
<doc id="106333" url="https://af.wikipedia.org/wiki?curid=106333" title="Gereformeerde kerk Secunda">
Gereformeerde kerk Secunda

Die Gereformeerde kerk Secunda is die enigste oorblywende van die drie gemeentes van die GKSA wat tussen 1964 en 1981 op Evander en Secunda in Mpumalanga ontstaan het. Secunda, wat nou Charl Cilliers, Evander, Kinross, Trichardt en Secunda insluit, het in 2015 638 belydende en 126 dooplidmate gehad, vergeleke met 713 en 178 in 2011. In 1997 het sy samestellende dele, Secunda, Secunda-Oos en Evander, se belydende lidmate 829 belydende en die dooplidmate 439 getel. 

Met die ontwikkeling van Sasol 2 het ’n nuwe dorp, Secunda, amper oornag ontwikkel. Die Gereformeerde lidmate het eers in skoolsale op Evander, noordwes van Secunda, bymekaargekom waar die Gereformeerde kerk Evander reeds in 1964 gestig is en ook Kinross ingesluit het. Die lidmaattal op Secunda het vinnig vermeerder sodat die behoefte aan ’n eie kerkgebou daar ontstaan het. Die kerkraad van Evander het die argitek Johan de Ridder, ’n lidmaat van die Gereformeerde kerk Pretoria-Sunnyside, aangestel om die gebou te ontwerp, maar kort voor die bouwerk sou begin, moes die ontwerp verander word omdat die dik kleilaag nie geskik was vir die beplande gebou nie. De Ridder het toe ’n tentvormige ontwerp voorgestel met ’n stewige staalstruktuur wat diep geanker sou wees en die hele gebou sou stut. M.V.R. Jurgens is as bouaannemer aangestel.

Op 21 Maart 1979 is die eerste sooi gespit en op 10 Mei 1979 het die Gereformeerde kerk Secunda van Evander afgestig. Ses maande later het ds. N.W. Ligthelm die Secunda-kerk se hoeksteen gelê. Met die inwyding van dié gebou op 14 Maart 1980 was dit die eerste kerkgebou op die nuwe dorp. In 2006, met die inlywing van die gemeente Secunda-Oos by Secunda, moes ’n galery ingebou word om al die lidmate te akkommodeer.




</doc>
<doc id="106334" url="https://af.wikipedia.org/wiki?curid=106334" title="Gereformeerde kerk Secunda-Oos">
Gereformeerde kerk Secunda-Oos

Die Gereformeerde kerk Secunda-Oos was die tweede gemeente van die GKSA op die nywerheidsdorp Secunda in Mpumalanga en het, buiten die oostelike dele van die dorp, ook Trichardt en Charl Cilliers ingesluit. 

Die gemeente het in 1981 afgestig van die Gereformeerde kerk Secunda, wat self net twee jaar vantevore uit die Gereformeerde kerk Evander ontstaan het. Secunda-Oos het nooit haar eie kerkgebou gehad nie, maar steeds die kerkgebou van die moedergemeente op die hoek van Goedehoop- en Bosjesspruitstraat op Secunda gedeel, die eerste kerkgebou op die dorp. Die twee gemeentes het saam aanddiens gehou, maar Secunda se oggenddiens was byvoorbeeld in 1997 om 08:30 en Secunda-Oos s’n 10:15. 

Nadat Secunda-Oos in 2006 by Secunda ingelyf is, moes die kerkgebou vergroot word deur die aanbring van ’n galery om al die kerkgangers tydens die gesamentlike oggenddiens te huisves. In 2016 het die saamgestelde gemeente twee predikante gehad wat in elk van die voormalige gemeentes se pastorie gewoon het. Evander het omstreeks dieselfde tyd as Secunda-Oos deel van Secunda geword.

Die verdeling tussen Secunda-Oos en Secunda was blykbaar deurentyd baie gelykop: In 1997 het Secunda-Oos 'n sieletal van 543 gehad en Secunda 560; in 2001 was dit 541 en 517.




</doc>
<doc id="106335" url="https://af.wikipedia.org/wiki?curid=106335" title="Suurheidskonstante">
Suurheidskonstante

Die Suurheidskonstante vir 'n Brønstedsuur HA in waterige oplossing is die konstante van die ewewig:

Die ewewigskonstante is gedefinieer as:

Die aktiwiteite a(X) kan vir voldoende verdunde spesies gelykgestel word aan die numeriese waarde van molariteit [X] (sonder dimensies) en vir die oplosmiddel aan 1 as die standaardtoestand gekies word as 1 [mol/L] vir die verdunde spesies.

Die waardes vir talle sure is bekend en hulle word gewoonlik getabelleer as formula_4 volgens:

'n Lae waarde van pKa maak die stof 'n sterk suur.


</doc>
<doc id="106336" url="https://af.wikipedia.org/wiki?curid=106336" title="Admiralty Arch">
Admiralty Arch

Admiralty Arch is een van 'n reeks geboue wat in 1910 in opdrag van koning Edward VII ter herdenking aan sy moeder, koningin Victoria, in Londen opgerig is. Die triomfboog, wat volgens 'n ontwerp van Sir Aston Webb ontstaan het en in 1912 voltooi is, vorm die argitektoniese eindpunt van The Mall en sy oorgang tot Trafalgarplein.

Die gebou behels drie groot identiese boë met poorte wat van bewerkte yster gemaak is asook twee kleiner boë wat toegang tot The Mall vir sowel voetgangers asook voertuie bied. Die grootste boog in sy middel word slegs tydens seremoniële geleenthede geopen en was, toe dit ingewy is, die grootste in die Verenigde Koninkryk. Die gebou het oorspronklik die woning van die "First Sea Lord" (geleë in die noordervleuel) asook regeringskantore gehuisves.

In 2012 het die Britse regering sy 125 jaar oue huurkontrak vir die gebou aan die eidendomsontwikkelaar "Prime Investors Capital" verkoop wat beplan om die gebou tot 'n luukse hotel te herontwikkel.


</doc>
<doc id="106339" url="https://af.wikipedia.org/wiki?curid=106339" title="Selfontbrandingspunt">
Selfontbrandingspunt

Die selfontbrandingspunt is dié temperatuur waarby 'n vlugtige stof spontaan sonder vonk of ontsteking in staat is om te ontbrand.

Dit moenie verwar word met die flitspunt nie, wat wel 'n vonk of ander ontsteking benodig. Selfontbrandingspunte is baie hoër as flitspunte en vir veiligheid moet mens veral let op die (heelwat laer) flitspunte en moontlike ontstekingsmeganismes vermy of verwyder. Vir metanol byvoorbeeld, is die selfontbrandingstemperatuur 464 °C terwyl die flitspunt slegs 11 °C is.


</doc>
<doc id="106341" url="https://af.wikipedia.org/wiki?curid=106341" title="Etyn">
Etyn

Etyn of asetileen met formule is die eenvoudigste alkyn, 'n koolstofverbinding met 'n drievoudige C≡C binding.

Dit is 'n gas wat met 'n baie warm vlam kan brand en daarom in branders gebruik word.

Soos ander ongesubstitueerde alkyne het die eindstandige proton die eienskappe van 'n swak suur. Daar is selfs soute wat afgelei is wat hierdie suur, soos kalsiumkarbied wat die karbiedioon ([C≡C]) bevat. Kalsiumkarbied reageer met water en stel daarby etyn vry:

Asetileen is 'n kleurlose, ontvlambare gas wat uit kalsiumkarbied en water verkry word. 'n Kilogram karbied lewer sowat 300 liter asetileengas. Wanneer asetileen in suurstof brand, word 'n baie warm vlam met 'n temperatuur van 3 000° C verkry, wat deur die hardste staal kan sny. 

Dit word derhalwe ook vir daardie doel en sweiswerk gebruik. Asetileen is 'n giftige gas met ŉ heelwat groter massa as lug. Saamgepers of verhit, is dit 'n hoogs ontplofbare stof. Dit is 'n baie belangrike grondstof in die chemiese nywerheid en word baie gebruik in die vervaardiging van vinielchloriede vir plastiekgoedere, sintetiese rubber, akrilonitriel, kunsvesel- en kleefstof en verf. 

Dit word ook gebruik om vitamien A sinteties te berei. Asetileenswart, 'n koolstof wat verkry word deur die onvolledige verbranding van asetileen, word in droëselbatterye gebruik. 




</doc>
<doc id="106346" url="https://af.wikipedia.org/wiki?curid=106346" title="Fathi Hassan">
Fathi Hassan

Fathi Hassan (Arabies: فتحي حسن, gebore 10 Mei 1957) is 'n Egipties-gebore, Italiaans-gebaseerde kunstenaar, veral bekend vir sy installasies wat die geskrewe woord en verf insluit. Hy word as een van die vroeë verteenwoordigers van kontemporêre Afrika-kuns beskou. Hy woon en werk in Fano.

Hassan Fathi se kunswerk is in die volgende museums beskikbaar:




</doc>
<doc id="106347" url="https://af.wikipedia.org/wiki?curid=106347" title="Molêre massa">
Molêre massa

Vir 'n suiwere stof is die molêre massa die massa van een mol van die stof.

'n Mol stof bevat 'n aantal deeltjes wat gelyk is aan die getal van Avogadro.

Die getal van Avogadro N is gedefinieer as die aantal C-atome in presies 12 gram van hierdie suiwere isotoop. Die getal van Avogadro is baie groot en nie heeltemaal bekend nie.

Dit bedra formula_1 of by benadering formula_2

Die eenheid van N is formula_3

Daar word egter voorgestel die definisie te verander en die getal van Avogadro vas te lê op
formula_4

Vir die elemente is die mass van 1 mol goed bekend en word gewoonlik weergegee in die periodieke tabel. Die massa van 'n atoom word vrywel geheel bepaal deur die aantal nukleone in die kern, omdat die elektrone baie min massa besit:

Die molêre massa hierbo word verkry deur die deeltjiesmassa te vermenigvuldig met die getal van Avogrado. Een mol nukleone het dus amper 'n massa van een gram en die massa van die elektrone kan verwaarloos word. Een gram modder bevat dus een mol nukleone. Of dit protone of neutrone is en hoe hulle saampak is 'n ander vraag...

Dat beteken dat die molêre massa vir die element fluoor vrywel 19 gram per mol atome bedra, want hierdie element kom net in een isotoop F in die natuur voor. Vir 'n mol F-molekule moet mens nog met twee vermenigvuldig en word dit 38 gram/mol F-molekule

Vir elemente soos chloor wat in twee isotope voorkom Cl en Cl (in verhouding 3:1) is die molêre massa 'n geweegde gemiddelde: 0.75*35+0.25*37=35.5 [g/mol] Cl of 71 [g/mol] Cl.

Die molekulêre en die molêre massa vir Cl is dus nie heeltemaal dieselfde begrip nie. Die molekulêre massa kan 70, 72 of 74 wees afhankelik van die isotoopsamestelling van die molekuul. Die molêre massa is daar 'n gemiddelde oor.

Indien die stoigiometrie van 'n stof bekend kan die molêre massa eenvoudig met die atomêre massas van die periodieke tabel uitgereken word. Byvoorbeeld vir het ons 12 vir C en 4*35,5 vir Cl = 154 [g/mol].

Indien dit nie bekend is nie, is daar 'n aantal metodes om die molêre massa te bepaal, 'n Aantal daarvan is nou van louter histories belang of van beperkte toepassing. Hulle word die kolligatiewe eienskappe genoem. Hulle het die voordeel nie van yking afhankelik te wees nie. Een daarvan, osmometrie, word vandag nog gebruik. Ander kolligatiewe metodes werk net vir 'n taamlik klein molêre massa en dit is vandag nie meer interessant nie.

Massaspektrometrie kan egter vandag nie alleen die molêre nie, maar ook die molekulêre massa bepaal.

Vir baie groot molêre massas soos van polimere bestaan daar chromaografiese metodes soos SEC, wat dit kan bepaal, maar dit is 'n metode wat yking met stowwe met 'n bekende molêre massa vereis.


</doc>
<doc id="106349" url="https://af.wikipedia.org/wiki?curid=106349" title="Lys van ontbinde gemeentes van die Gereformeerde Kerke in Suid-Afrika">
Lys van ontbinde gemeentes van die Gereformeerde Kerke in Suid-Afrika

'n Volledige lys van al die gemeentes van die Gereformeerde Kerke in Suid-Afrika wat ontbind het sedert die stigting van die kerverband in Februarie 1859.




</doc>
<doc id="106350" url="https://af.wikipedia.org/wiki?curid=106350" title="Geraas in musiek">
Geraas in musiek

In musiek word geraas dikwels beskryf as harde, onmusikale en ongewenste klanke sonder toonhoogte, vaste aard en beheersing. Geraas is ’n belangrike komponent van die klank van die mens se stem en alle musiekinstrumente, veral by :slaginstrumente sonder toonhoogte en elektriese kitare (wat van vervorming gebruik maak). Elektroniese musiekinstrumente skep verskeie geraaskleure. Tradisionele gebruike van geraas is onbeperk, en maak gebruik van al die frekwensies wat met toonhoogte en toonkleur verband hou, soos die witruiskomponent van ’n tromgeroffel op ’n snaartrom, of die transiënte wat teenwoordig is in die aanvang van die klank van sekere orrelpype.

Die invloed van die modernisme in die vroeë 20ste eeu het komponiste soos Edgard Varèse daartoe gelei om die gebruik van geraasgebaseerde sonoritetite in ’n orkes te ondersoek. In dieselfde tydperk het die Italiaanse futuris Luigi Russolo ’n "geraasorkes" ontwikkel waarin instrumente gebruik is wat hy intonarumori genoem het. Later in die 20ste eeu het die term noise-musiek na werke begin verwys wat hoofsaaklik uit geraasgebaseerde klank bestaan het.

In algemener gebruik is geraas enige ongewenste klank of sein. In hierdie sin kan selfs klanke wat as musikaal alledaags beskou word, in ’n ander konteks geraas word as dit die ontvangs van ’n boodskap deur die ontvanger belemmer. Voorkoming en vermindering van ongewenste klanke, van 'n sisgeluid by bandspelers tot bastrompedale wat piep, is belangrik in baie musikale kontekste, maar geraas kan ook op baie maniere kreatief ingespan word, en op sekere maniere in byna alle genres.

In konvensionele musiekgebruike word klanke wat as "onmusikaal" beskou word, dikwels as geraas behandel. Die boek "Oscillations and Waves" definieer geraas as onreëlmatige vibrasies van ’n voorwerp, in teenstelling met die periodiese, patroonstruktuur van musiek. In breër sin definieer die professor in elektriese ingenieurswese Bart Kosko geraas in die inleidende hoofstuk van sy boek "Noise" geraas as ’n "sein waarvan ons nie hou nie". Paul Hegarty, ’n dosent en noise-musikant, ken eweneens ’n subjektiewe waarde aan geraas toe, en skryf dat "geraas ’n waarde-oordeel is, ’n maatskaplike waarde-oordeel, gegrond op onaanvaarbaarheid, die skending van norme en ’n vrees vir geweld". Komponis en musiekopvoedkundige R. Murray Schafer het geraas in vier kategorieë verdeel: ongewenste geraas, onmusikale klank, enige harde stelsel en ’n steuring in enige seinstelsel.

Met betrekking tot wat geraas is teenoor musiek, beweer Robert Fink in "The Origin of Music: A Theory of the Universal Development of Music" dat, terwyl kulturele teorieë die verskil tussen geraas en musiek beskou as bloot die resultaat van maatskaplike faktore, gewoonte en gebruik, "ons sien hoe mense deur die hele geskiedenis heen party klanke as geraas beskou, sekere ander klanke as musiek en in die "algehele ontwikkeling "van alle kulture word daardie onderskeid tussen dieselfde klanke getref". Die musiekwetenskaplike Jean-Jacques Nattiez beskou egter die verskil tussen geraas en musiek as newelagtig en verduidelik dat "die verskil tussen geraas en musiek altyd kultureel gedefinieer word—wat impliseer dat hierdie grens, selfs binne ’n enkele gemeenskap, nie altyd deur dieselfde plek loop pnie; kortom, daar is selde ’n konsensus  ... Volgens alles wat ’n mens hoor, is daar geen "enkele "en "interkulturele "universele konsep wat definieer wat musiek is nie."

Musikale tone wat deur die menslike stem en alle akoestiese musiekinstrumente voortgebring word, sluit verskillende mate geraas in. Die meeste medeklinkers in spraak van die mens (bv. die klanke "f", "v", "s", "z", die stemhebbende sowel as die stemlose "th", Skotse en Duitse "ch "of die Afrikaanse "g") word gekenmerk deur kenmerkende klanke, en selfs klinkers is nie heeltemal sonder enige geraas nie. Blaasinstrumente sluit die sisgeluide van lug in wat teen die rante van die mondstuk blaas, terwyl strykinstrumente hoorbare vryfklanke produseer wat, as die instrument van lae gehalte is of as die speler nie vaardig is nie, bydra tot wat as ’n swak toon beskou word. Wanneer dit nie steurend is nie, kan luisteraars "hulle doof hou" vir hierdie geraas deur dit te ignoreer.

Baie slaginstrumente sonder toonhoogte, soos die snaartrom of marakkas, maak gebruik van die teenwoordigheid van toevallige klanke of "geraas" om klank sonder enige waarneembare toonhoogte voort te bring. Slaginstrumente sonder toonhoogte word tipies gebruik om ritme of aksente te voorsien, en die klanke daarvan hou nie verband met die melodie en harmonie van die musiek nie. In die orkes word slaginstrumente sonder toonhoogte hulpslaginstrumente genoem, en hierdie onderafdeling van die slaginstrumentafdeling sluit al die instrumente van die orkes sonder toonhoogte in, ongeag hoe hulle bespeel word, byvoorbeeld die polisiefluitjie en sirene.

Deur middel van besoeke deur Turkse ambassadeurs en ander kontakte het Europeërs gefassineer geraak deur die "barbaarse", luidrugtige klank van hierdie orkeste, en ’n aantal van die Europese howe het in die laat-17de en vroeë 18de eeu "Turkse" militêre ensembles gehad. Die musiek wat deur hierdie ensembles gespeel is, was egter nie egte Turkse musiek nie, maar eerder komposisies in die heersende Europese styl. Die algemene geesdrif het gou na opera versprei en konsertorkeste, waar die kombinasie van bastrom, simbale, tamboeryne en driehoeke gewoonlik "Turkse musiek" genoem is. Die bekendste voorbeelde is Haydn se Simfonie No. 100, wat sy bynaam, "Die Militêre Simfonie", te danke het aan die gebruik van hierdie instrumente, en drie van Beethoven se werke: die "alla marcia"-section uit die finale van sy Negende Simfonie (’n vroeë skets sê: "einde van die Simfonie met Turkse musiek"), sy "Sege van Wellington"—of "Stryd-"simfonie—met klankeffekte (die bastromme word as "kanonne" gebruik, snaartromme verteenwoordig vegtende troepe, en ratels die klank van geweervuur), en die "Turkse Mars" (met die verwagte bastrom, simbale en driehoek) asook die "Derwisjkoor" uit sy bykomstige by "Die Ruïnes van Athene", waar hy elke moontlike beskikbare lawaaierige instrument gebruik: kastanjette, simbale, ensovoort. Teen die einde van die 18de eeu het die "batterie turque" so in die mode geword dat klawerbordinstrumente toegerus is met toestelle om die bastrom na te boots (’n hamer met ’n gekussingde kop wat agter teen die klankbard slaan), simbale (bronsstroke wat teen die laer snare slaan) en die driehoek en klokkies (klein metaalvoorwerpe wat met stawe geslaan word). Selfs wanneer slaginstrumente nie eintlik gebruik is nie, is sekere "alla turca" "truuks" gebruik om hierdie effek te bereik. Voorbeelde is die "Rondo alla turca" uit Mozart se Klaviersonate, K. 331, en deel van die finale van sy Vioolkonsert, K. 219.

Omtrent dieselfde tyd dat "Turkse musiek" in Europa gewild geword het, het programmusiek op die klawerbord die weg gebaan vir die inleiding van ’n nuwe soort geraas in die vorm van die klawerbordtros, wat gespeel word met die vuis, plat hand, voorarm of selfs ’n ander voorwerp wat op die klawerbord geplaas word. Op die klawesimbel en die klavier is dit hoofsaaklik in "oorlog"-musiek gevind, waar dit gebruik is om kanonskote voor te stel. Die vroegste voorkoms was by Jean-François Dandrieu, in "Les Caractères de la guerre" (1724), en vir die volgende honderd jaar het dit hoofsaaklik ’n kenmerk van Franse musiek gebly, met voorbeelde deur Michel Corrette ("La Victoire d'un combat naval, remportée par une frégate contre plusieurs corsaires réunis", 1780), Claude-Bénigne Balbastre ("March des Marseillois", 1793), Pierre Antoine César ("La Battaille de Gemmap, ou la prise de Mons", c. 1794) en Jacques-Marie Beauvarlet-Charpentier ("Battaille d'Austerlitz", 1805). In 1800 het  Bernard Viguerie die klank in kamermusiek ingevoer, in die klawerbordgedeelte van ’n klaviertrio met die titel "La Bataille de Maringo, pièce militaire et historique". Die laaste keer voor die 20ste eeu dat hierdie "kanon"-effek op die klavier gebruik is, was in 1861, in ’n uitbeelding van die destydse Die Slag van Manassas in ’n stuk deur die swart Amerikaanse klaviervirtuoos "Blind Tom" Bethune, ’n stuk wat ook van gevokaliseerde klankeffekte gebruik gemaak het.

Trosse is ook op die orrel gebruik, waar dit veelsydiger was (of waar die komponiste meer verbeeldingryk was). Hulle is meestal op hierdie instrument gebruik om die klank van donderweer na te boots, maar ook om oorlogklanke, storms op see, aardbewings  en Bybelse tonele soos dié van die val van die mure van Jerigo en visioene van die apokalips weer te gee. Die lawaaierige klank het nietemin ’n spesiale klankeffek gebly en is nie in die algemene tekstuur van die musiek geïntegreer nie.. Die vroegste voorbeelde van "orreldonderweer" is uit beskrywings van improvisasies deur Abbé Vogler in die laaste 25 jaar van die 18de eeu. Sy voorbeeld is kort daarna nagevolg deur Justin Heinrich Knecht ("Die durch ein Donerwetter" ["sic"] "unterbrochne Hirtenwonne", 1794), Michel Corrette (wat gedurende party improvisasies ’n lang stuk hout op die pedaalbord en sy elmboog op die laagste note van die klawerbord gebruik het), en ook in gekomponeerde werke deur Guillaume Lasceux ("Te Deum": "Judex crederis", 1786), Sigismond Neukomm ("A Concert on a Lake, Interrupted by a Thunderstorm"), Louis James Alfred Lefébure-Wély ("Scène pastorale", 1867), Jacques Vogt ("Fantaisie pastorale et orage dans les Alpes", c. 1830) en Jules Blanc ("La procession", 1859). Die vernaamste 19de-eeuse komponis wat sulke orreltrosse gebruik het, was Giuseppe Verdi. Die stormmusiek waarmee sy opera "Otello" (1887) begin, sluit ’n orreltros (C, C♯, D) in, wat ook die langste genoteerde duur van enige genoteerde musikale tekstuur is.

Orkeste het voortgegaan om geraas in die vorm van ’n slaginstrumentafdeling te gebruik, wat gedurende die 19de eeu uitgebrei het: Berlioz was moontlik die eerste komponis wat die uitwerking van verskillende slaanstokke op die toonkleur van keteltromme ondersoek het. Slaginstrumente het voor die 20ste eeu egter ’n baie klein rol in orkesmusiek gespeel en het hoofsaaklik gedien as punktuasie, om passasies te beklemtoon of vir die eienaardigheid. Maar teen die 1940's is party komponiste deur nie-Westerse musiek beïnvloed, sowel as deur jazz en populêre musiek en het dit marimbas, vibrafone, xilofone, klokke, ghongs, simbale en tromme begin insluit.

In die 1920's het ’n mode ontstaan om wat "masjienmusiek" genoem is, te komponeer—die uitbeelding in musiek van die geluide van fabrieke, lokomotiewe, stoomskepe, dinamo's en ander aspekte van nuwe tegnologie wat die moderne, stedelike lewe uitgebeeld het en ook aanklank gevind het by die destydse gees van objektiwiteit, afgetrokkenheid en prontheid. Verteenwoordigende werke in hierdie styl, wat gebruik maak van motor- en dringende ritmes, ’n hoë vlak van dissonansie en dikwels groot groepe slaginstumente, is George Antheil se "Ballet mécanique" (1923–1925), Arthur Honegger se "Pacific 231" (1923), Sergei Prokofiëf se ballet "Le pas d'acier" (Die staalsprong, 1925–1926), Alexander Mosolov se "Iron Foundry" (’n orkestrale episode uit sy ballet "Steel", 1926–1927), en Carlos Chávez se  ballet "Caballos de vapor", wat ook die titel "HP" (Horsepower) het uit 1926–1932. Hierdie tendens het sy hoogtepunt bereik in die musiek van Edgard Varèse, wat "Ionisation" in 1931 gekomponeer het, ’n "studie in suiwer klankrykheid en ritme" vir ’n ensemble van vyf-en-dertig slaginstrumente sonder toonhoogte.

In navolging van Varèse se voorbeeld is ’n aantal ander belangrike werke vir slaginstrumentensembles gedurende die 1930's and '40s gekomponeer: Henry Cowell se "Ostinato Pianissimo" (1934) kombineer Latyns-Amerikaanse, Europese en Asiatiese slaginstrumente; John Cage se "First Construction (in Metal)" (1939) gebruik donderplate teen verskillende toonhoogtes, remtrommels, ghongs en ’n waterghong; Carlos Chávez se "Toccata for Percussion" (1943) vereis ses spelers wat ’n groot aantal Europese en Latyns-Amerikaanse tromme en ander slaginstrumente sonder toonhoogte saam ’n paar gestemde instrumente soos ’n xilofoon, buisklokke en glockenspiel speel; Lou Harrison het, in werke soos die "Canticles" no. 1 en 3 (1940 en 1942), "Song of Queztalcoatl" (1941), Suite for Percussion (1942), en—in samewerking met John Cage—"Double Music" (1941) die gebruik van "gevonde" instrumente, soos remtrommels, blompotte en metaalpype ondersoek. In al hierdie werke geniet elemente soos toonkleur, tekstuur en ritme voorrang oor die gewone Westerse konsepte van harmonie en melodie.

Die gebruik van geraas was in die middel van die 20ste eeu sentraal tot die ontwikkeling van eksperimentele musiek en avant-garde musiek. Geraas is op belangrike, nuwe maniere ingespan.

Edgard Varèse het tradisionele beskouings van musikale en niemusikale klank bevraagteken en het in die plek daarvan geraasgebaseerde sonoriteite in sy komposisies ingewerk, wat hy "georganiseerde klank" genoem het. Varèse het gesê dat "vir onaanpasbaar gekondisioneerde ore, enigiets nuuts in musiek nog altyd na geraas geklink het", en het gevra, "wat is musiek anders as georganiseerde geraas?".



</doc>
<doc id="106351" url="https://af.wikipedia.org/wiki?curid=106351" title="Alfred Grenander">
Alfred Grenander

Alfred Frederik Elias Grenander (* 26 Junie 1863 in Skövde, Swede; † 14 Julie 1931 in Berlyn) was 'n Sweedse argitek, stadsbeplanner en ontwerper wat die grootste deel van sy loopbaan in die Duitse hoofstad deurgebring het. Sy naam word onlosmaaklik verbind met Berlyn se vinnige ontwikkeling tot 'n wêreldstad en metropool van moderne boukuns vanaf 1900. 

Grenander was 'n medestigter en lid van die "Deutscher Werkbund", 'n vereniging van argitekte, ontwerpers, entrepreneurs en ingenieurs wat 'n holistiese benadering tot moderne ontwerpkuns gevolg en hulle ten gunste van 'n nouer samewerking tussen industriële vervaardigers en ontwerpers uitgespreek het. Grenander het dié ideaal in sy meesterwerk verwesenlik - die ontwerp en bou van Berlyn se moderne moltreinnetwerk. 

Vir die sewentig stasies, wat Grenander ontwerp het, het die argitek en ontwerper 'n volmaakte eenheid van vorm en funksie nagestreef waarby hy groot aandag aan details gegee het. Beligting, kleure en versierings was vir hom net so belangrik as die argitektoniese ontwerp. So het hy ook die interieur van moltreinwaens ontwerp en word hy onthou as die vader van moderne kleurkodering in openbare vervoerstasies.

Ondanks sy werksaamhede in Berlyn het Grenander in Skanör op die Suid-Sweedse skiereiland Falsterbo bly woon waar hy ook ter ruste gelê is.

Alfred Grenander het sy jeugjare in Stockholm deurgebring waar hy in 1881 sy opleiding as argitek by die "Kungliga Tekniska Högskolan" begin het. In 1885 het hy sy studies aan die "Technische Hochschule Charlottenburg" voortgesit, onder meer onder professor Johann Eduard Jacobsthal, 'n leidende spoorwegargitek in Berlyn.

Ná die verwerwing van sy akademiese graad in 1890 het hy in Paul Wallot se Reichstag-boukantoor in Berlyn begin werk en was ook betrokke by die bou van die Berlynse "Hoch- und Untergrundbahn", 'n moderne openbare vervoerstelsel met stads- en moltreine wat in 1902 ingewy is.

Grenander was aanvanklik in die ateljees van bekende Duitse argitekte - Alfred Messel, Wilhelm Martens en Paul Wallot - werksaam voordat hy in 1896 saam met sy skoonbroer Otto Spalding sy eie onderneming, "Spalding und Grenander", gestig het wat tot 1903 bestaan het. Sy opdraggewers was hoofsaaklik ondernemings en privaat persone wat nywerheidsgeboue en villa's deur hom laat ontwerp het. Grenander het daarna as dosent by die "Kunstgewerbemuseum Berlin" (Museum vir Kunshandwerk) se skool aangesluit.

Grenander se werk het aanvanklik sterk invloede van die "Jugendstil" getoon, maar vanaf 1902 het hy die voorkeur aan modernistiese ontwerpe gegee. In 1904 het Grenander as Duitse verteenwoordiger aan die wêreldtentoonstelling in St. Louis in die Verenigde State deelgeneem waar sy Jugendstilmeubels, waarvoor hy slegs die mees gesofistikeerde materiale gekies het, en twee pawiljoens, wat hy ontwerp het, groot bewondering by die publiek uitgelok het. Grenander is destyds as die "vernuwer van die Duitse kuns" gevier.




</doc>
<doc id="106354" url="https://af.wikipedia.org/wiki?curid=106354" title="Old Street">
Old Street

Old Street is 'n straat in Sentraal- en Oos-Londen wat in wes-oostelike rigting vanaf Goswell Road in Clerkenwell, 'n buurt in die administratiewe stadsdistrik Borough of Islington, tot die kruising met Shoreditch High Street (suide), Kingsland Road (noorde) en Hackney Road (ooste) in Shoreditch in die London Borough of Hackney loop.

Die mees nabygeleë moltreinstasie van London Underground is Old Street-stasie wat deel uitmaak van die "Northern line".


</doc>
<doc id="106359" url="https://af.wikipedia.org/wiki?curid=106359" title="Misako Uno">
Misako Uno

Misako Uno (Japannees: 宇野 実彩子, gebore 16 Julie, 1986 in Tokio ) is 'n Japannese kunstenaar, aktrise en essayis as 'n vroulike voorsanger vir vroulike en manlike prestasie groep "AAA". Sy optredes het hom 'n reputasie van "Junie Diva" (6月の歌姫) as een van die beste Japannese kunstenaars van Sy generasie verskaf. Sy is ook middel bestuurder van Avex Group en advertensies bestuurder van huisvrou en lewe maatskappy (主婦と生活社).

Misako is die eerste keer begin sing na ouderdom van 3, Dans en opstelle skryf van primêre skool, Theater optredes van junior hoërskool.

Misako is na Shirayuri Gakuen (白百合学園) opgestel die AAA in 2003. Sy debuut is van die 2006 Hollywood movie "The Grudge 2" 'n Japannese leidende aktrise gespeel in Miyuki.

Misako In 2009 as verteenwoordiger van die Japannese musiek industrie, het gedien as 'n lid van die Tokyo reëlingskomitee van die Olimpiese en Paralimpiese Spele.

Misako In 2011 as verteenwoordiger van die internasionale omvang van jong Japannese kunstenaars, Haar vroeë opvoeding is in die Japan amptelik aangewys sekondêre skole Engels onderrigmateriaal.

Misako het die vastende konsultant kwalifikasies in 2015, begin leringe Food terapie gesondheid en skoonheid by Internasionale Vegetariese Vereniging (Japan) se gespesifiseerde tydskrif "veggie".



</doc>
<doc id="106361" url="https://af.wikipedia.org/wiki?curid=106361" title="Carl Schmitt">
Carl Schmitt

Carl Schmitt (Plettenberg, Wesfale, 11 Julie 1888 – Plettenberg-Pasel, 7 April 1985) was 'n Duitse politieke filosoof en regsgeleerde. Hy was veral invloedryk gewees in die politieke filosofie en regsfilosofie.

Schmitt word beskou as een van die kontroversiële denkers van die twintigste eeu. Tydens die Weimarrepubliek (1918-1932) was hy 'n vurige ondersteuner van die versterking van die grondwet en van 'n verbod op politieke partye wat die grondwet vyandig gesind was, veral die kommuniste. Enkele weke na die magsooname deur Adolf Hitler word Schmitt se eerste artikel gepubliseer waarin hy die nuwe regime steun en 'n oproep doen op ander juriste om die aksie te steun. Hy word in Mei 1933 lid van die Nasionaal Sosialistiese Duitse Werkersparty. Van 1933 tot 1936 werk Schmitt vir die nasionaal-sosialistiese regering en skryf artikels wat die regime steun, met sommiges wat ook uitgesproke anti-semities was.

Ten spyte van sy steun aan die Nazi-bestel word Schmitt desnieteenstaande in Desember 1936, in die SS publikasie "Das schwarze Korps" daarvan beskuldig dat hy 'n opportunis, 'n Hegeliaanse staatsdenker en 'n Katoliek is. Die SS beweer voorts dat sy anti-semitisme bloot vertoon is, as gevolg van vroeë uitsprake van hom waarin hy die rasseteorieë van die Nazis gekritiseer het.

Hy word daarna van alle politieke funksies onthef. Na die oorlog word hy gevangegeneem deur die Russe. Na verhoor word hy weer vrygelaat. Daarna word hy deur die Amerikaners gevangegeneem. In 1947 word hy vrygelaat en gaan woon in sy geboortedorp Plettenberg. Schmitt het elke poging tot de-nazifikasie teengestaan wat hom effektief van akademiese werk uitgesluit het. Ten spyte daarvan dat hy geisoleer was van die hoofstroom van akademie het hy sy studies, veral in die internasionale reg voortgesit van die 1950s aan. Hy sou gereeld besoekers ontvang en het ook kontak handhaaf met vooraanstaande denkers soos Alexandre Kojève, Jacob Taubes en Ernst Jünger. Hy sterf in sy geboortedorp op 7 April 1985.

Schmitt was die skrywer van 'n omvangryke oeuvre wat moeilik beoordeel kan word. Sy eerste boek verskyn in 1910, sy laatste artikel in 1978. Schmitt het talle publikasies die lig laat sien. Sy bekendste werk is "Der Begriff des Politischen". Die werke van Schmitt dek verskillende temas, waaronder die staatsreg en volkereg sentraal staan. 'n Belangrike gedagte in sy werk is die soektog na 'n sinvolle politieke (wêreld)orde. 'n Tyd lank is Schmitt 'n intellektueel wat 'n rol gespeel het in die opkoms van Nazi-Duitsland. Sedert die jare 90 van die 20ste eeu is daar weer 'n oplewing in belangstelling in sy werk. Sommiges sien in Schmitt as een van die grootste politieke denkers van die twintigste eeu. Ander sien in hom niks meer as 'n gewetenlose opportunis nie. 

Sy werk het 'n sterk invloed gehad op vele andere politieke denkers uit sy tyd soos verskeie lede van die Frankfurt Skool soos Max Horkheimer, Theodor Adorno en Walter Benjamin, maar ook op liberale denkers soos Carl Friedrich en Hans Morgenthau. Selfs elemente van die werke van Hannah Arendt en postmoderne denkers soos Jean-François Lyotard en Jacques Derrida kan teruggevoer word na Schmitt.

In sy werk benadruk Schmitt altyd die feitelike en menslike aspekte van die politiek en die reg. Hy reageer fel teen opvattinge oor die politiek wat te geïdealiseer word, of wat van die menslike wil afstand doen. So het hy homself sterk uitgespreek teen sy tydgenoot Hans Kelsen, 'n neokantiaan wat in sy werk "Das Problem der Souveränität und die Theorie des Völkerrechts", 'n "suiwere teorie van die reg" uiteensit. Kelsen formuleer 'n reg wat in elke situasie en elke tyd regverdig sou wees, dus reg wat afgeskei is van alles wat konkreet menslik is. Schmitt stel daarteenoor dat dit nie moontlik is nie aangesien alle wette ingebed is in tasbare situasies. Uiteindelik, so stel Schmitt dit, is daar nog steeds mense betrokke, self by by die mees abstrakte en universele wette. Die reg is dus uiteindelik altyd mensewerk. Hiermee kritiseer hy ook die filosofiese sienings van John Locke, en kom hy nader aan wat die filosoof Thomas Hobbes stel naamlik dat wette bepaal word nie deur die waarheid nie, maar deur wat die "Leviathan", of soewereine mag, oplê.

Schmitt is gekant teen alle vorme van pluralisme, want dit verdeel die staat volgens hom. In hierdie verband kan Schmitt se eie antisemitisme beoordeel word aangesien hy beweer dat die Jode verdeelde lojaliteit sou hê, deur lojaal te wees nie net teenoor die staat maar ook teenoor die Joodse volk en die Tenach.

Sentraal in die werk van Schmitt, soos uiteengesit in "Politische Theologie" (1922) is die konsep van soewereiniteit, en dus die vraag wat die plek en aard van die konstituerende mag van 'n politiek sisteem is. Die bekende eerste sin van dié werk gee 'n antwoord: ""Souverän ist, wer über den Ausnahmezustand entscheidet"" (Soewerein is hy wat beslis oor die noodtoestand). In hierdie uitspraak is egter enkele, miskien bedoelde, dubbelsinnighede ingebou. So is dit nie duidelik of "über" hier dui op die feit dat die soewerein beslis wat 'n uitsondering is of dat hy beslis hoe hy dit gaan oplos nie. Dit blyk, in die lig van Schmitt se filosofie, hy hiermee veral wil sê dat dit nie voor die hand liggend is wat die uitsonderlike gevalle is nie. Daar bestaan met ander woorde geen absolute reël wat oor sulke uitsonderings beslis nie. Volgens Schmitt onthul hierdie uitsondering, juis die ware aard van soewereiniteit, aangesien die uitsondering nie net bepaal word deur die soewerein nie, maar definieer tewens sy mag.

Soewereiniteit is vir Schmitt 'n skeiding tussen wat wel en wat nie onder die juridiese interpretasie val nie. Vir Schmitt is 'n suiwer juridiese interpretatie van soewereiniteit nie voldoende nie, omdat dit maar één kant van die verhaal belig. Die bestaan van die uitsonderings toon juis die menslikheid van die reg. 'n Uitsondering maak is dus enersyds wel die reg bevestig, maar andersyds stel dit dat die reg slegs 'n menslike konstruksie is en dus oortref kan word. Hoewel die soewerein by uitsondering 'n eie beslissing verwyderd van die reg maak.

Hierdie ingrypende soektog na wat soewereiniteit in 'n moderne wêreld nog kan beteken, hou vir Schmitt verband met die idee van 'n ontnugtering met die wêreld , soos Max Weber dit beskryf dat die metafisiese en teologiese plek gemaak het vir die sekulêre en rasionele. Transendentale idees het met ander woorde minder inpak op mense, maar om die eenheid van 'n nasie te bewaar moet mens op soek gaan na 'n alternatief. Dit kan uiteindelik gevind word in 'n onmiddellike kriterium, en so 'n kriterium kan van waarde wees vir die soewerein. Hy noem Thomas Hobbes wat in reaksie op die toenmalige godsdienoorloë, die idee van 'n "Leviathan" formuleer, wat die soewerein kan wees. Dit kan Schmitt se steun aan die Nazi-regime en Adolf Hitler tot 'n mate verklaar. Waarskynlik sien Schmitt in Hitler so 'n soewerein aan die werk.




</doc>
<doc id="106362" url="https://af.wikipedia.org/wiki?curid=106362" title="Bandkol-bokvis">
Bandkol-bokvis

Die bandkol-bokvis ("Parupeneus macronemus") is 'n vis wat voorkom Indo-Pasifiese area, die Rooisee, Oman en verder suidwaarts aan die kus van Afrika tot by die suide van KwaZulu-Natal. In Engels staan die vis bekend as die "Long-barbel goatfish".

Die vis word tot 35 cm lank.





</doc>
<doc id="106367" url="https://af.wikipedia.org/wiki?curid=106367" title="Gereformeerde kerk Drieviersboom">
Gereformeerde kerk Drieviersboom

Die Gereformeerde kerk Drieviersboom was ’n gemeente van die GKSA met sy kerkgebou op Dwaalboom terwyl dienste ook gehou is op Northam, albei in Limpopo.

Die naam Drieviersboom kom van ene Bester. Toe die poskantoor op die plaas Groenboom geopen moes word, is die naam van die plaas aanbeveel, maar die Hoofposkantoor het laat weet daar was reeds ’n poskantoor met dié naam; ’n ander naam moes voorgestel word. Die naam van die betrokke plaas is amptelik Groenboom 444. Die drie viere en die laaste lettergreep van die plaasnaam is geneem en so is die naam Drieviersboom geskep. Die poskantoor is later verskuif na ’n buurplaas, Bloemendal, maar het sy unieke naam behou.

Die Gereformeerde kerk Drieviersboom is in Januarie 1938 gestig uit wyke van die Gereformeerde kerk Rustenburg, die oudste gemeente in die Kerk. ’n Deel van die bruidskat was ’n sinkgebou op Bloemendal wat ’n lidmaat, ene Naudé, geskenk het. Die grond was ’n skenking van nog ’n lidmaat, ene Bekker. Later is die gebou na Langverwacht verskuif, waar die huidige kerkgebou opgerig is. Die gemeente besluit om eers ’n nuwe sinkgebou te bou. Die bouwerk is aan F. Malan, I. Malan en H. van der Walt toevertrou.

Die Nagmaalservies van Rustenburg, wat sedert 1903 in gebruik was, is aan Drieviersboom geskenk.

Hierdie gemeente, wat in 2001 nog 102 belydende en 36 dooplidmate gehad het, het in 2008 deel geword van die Gereformeerde kerk Thabazimbi. Van toe af word eredienste nog op Dwaalboom, waar die kerkgebou op 20 Oktober 1990 in gebruik geneem is, en in die Laerskool Northam se skoolsaal gehou.





</doc>
<doc id="106368" url="https://af.wikipedia.org/wiki?curid=106368" title="Gereformeerde kerk Eendracht">
Gereformeerde kerk Eendracht

Die Gereformeerde kerk Eendracht is die kleinste gemeente in die GKSA se Klassis Piet Retief. Einde 2015 het die belydende lidmate 24 getel en die dooplidmate twee, vergeleke met onderskeidelik 40 en 14 in 2001. Einde 2016 was dit 28 en twee.

Die dorpie Eendracht het naasaan Leslie in Mpumalanga gelê, nagenoeg halfpad tussen Springs en Bethal. Later is die nedersettings saamgevoeg onder die naam Leandra. Op Eendracht is die Gereformeerde kerk Eendracht op 22 Desember 1934 van die Gereformeerde kerk Heidelberg afgestig. As bruidskat het die dogter ’n aantal erwe gekry.

Die kerkgebou van die Hervormde gemeente Eendracht, gestig op 20 Maart 1917 en met ’n sieletal van 307 in 2014, is in die beginjare gehuur teen £5 per jaar op voorwaarde dat die Gereformeerde kerk ook die windpomp in stand hou. Ná baie vergaderings en beplanning het die Gereformeerdes in 1943 begin met die oprigting van hul eie kerkgebou. Ds. P.J.J. Delport van die Gereformeerde kerk Bethal het die hoeksteen gelê van die gehou wat sitplek bied aan 400 kerkgangers en sowat £8 500 gekos het.

Die kerk is op 29 Januarie 1944 in gebruik geneem tydens ’n geleentheid waar prof. J.D. du Toit (Totius) opgetree het.





</doc>
<doc id="106372" url="https://af.wikipedia.org/wiki?curid=106372" title="Gereformeerde kerk Elandskraal">
Gereformeerde kerk Elandskraal

Die Gereformeerde kerk Elandskraal is ’n gemeente in die GKSA se Klassis Krokodilrivier met sy middelpunt op die dorpie Mooinooi. Marikana, Buffelspoort, Barnardsvlei en Groenkloof val ook binne die gemeente grense. Einde 2015 was hier 217 belydende en 67 dooplidmate vergeleke met onderskeidelik 278 en 86 einde 2011.

Die Gereformeerde kerk Elandskraal het op 16 Oktober 1948 afgestig van die Gereformeerde kerk Rustenburg, die oudste in die Gereformeerde kerkverband. Aan die begin is die plaaslike skoolsaal op Mooinooi, tussen Rustenburg en Pretoria, vir eredienste gebruik. Kort ná afstigting het die gemeente begin beplan vir ’n eie kerkgebou. ’n Lidmaat, Roelie van Wyk, het 4 morge grond geskenk en J.M. van der Westhuizen is as argitek aangestel. Die bouaannemers was Nel en Moller.

Ds. D.N. Kotzé het die kerk se hoeksteen op 2 September 1950 gelê. In 1972 is die kerkgebou opgeknap en ’n nuwe preekstoel, orrel en banke ingesit.





</doc>
<doc id="106393" url="https://af.wikipedia.org/wiki?curid=106393" title="Seeanemoon">
Seeanemoon

Seeanemone is ongewerwelde seediertjies wat tot die orde "Actiniaria" behoort. Die meeste seeanemone leef in tropiese koraalriwwe, terwyl sommiges aangepas het om in kouer water te leef en selfs by die pole kan oorleef. Die anemone se lyf, of poliep, is silindries met 'n spleetbek wat deur tentakels omring is. Die diere anker hulself met 'n plakvoet aan die rotse of riwwe. Die tentakels speel 'n vername rol in seeanemone se bestaan en om hulle te onderskei. Dit kan lank of kort, skerp of stomp, dun of dik wees. Party kan selfs vertak wees.

Omdat die seeanemoon geen skelet of bene het nie, gebruik hy interne waterdruk om sy vorm te behou. Hulle het ’n sagte lyf en is steelloos; die dier heg homself dus met sy plakvoet aan ’n rots vas waar hy vir die res van sy lewe staties bly. Sommige spesies kan baie stadig beweeg om 'n meer geskikte habitat te vind terwyl ander kan swem deur hulle lyf te buig.

Die tentakels kom in groepe van ses om die spleetbek voor. Party tentakels bevat 'n gifstof en veroorsaak ongerief indien mense daaraan raak. Seeanemone gebruik die tentakels om prooi te vang soos plankton, klein vissies en garnale. Die voedsel word dan na die bek gebring waar dit verorber word. Die seeanemoon verteer die voedsel in die sentrale maagholte, waar ensieme dit afbreek. Dit word dan deur die lyf se wande geabsorbeer. Die seeanemoon het nie 'n anus nie en onverteerde voedsel word weer opgebring en deur die bek uitgespoeg.

Die geslagte is verskillende diere en bevrugte eiers ontwikkel in 'n larwe wat homself aan die rots of rif heg en daarna in 'n poliep.

Sommige spesies het simbiotiese verhoudings met anemoonvisse; die visse word beskerm deur die anemoon se tentakels en het 'n slymlaag wat hulle weer teen die anemoon se giftige tentakels beskerm.

Die seeanemone behoort saam met die korale tot die klas "Anthozoa", maar tot 'n ander orde, naamlik die orde "Actiniaria". Hulle is gewoonlik sagte, vleesagtige poliepe wat alleen staan en soos mooi gekleurde blomme op die seebodem lyk wat met 'n steel of stam vasgeheg is. Hulle kan ook soos sommige blomme oop- en toevou. 

Seeanemone is ook aan kwalle verwant, maar die dominante fase in seeanemone se lewensiklus is die sittende fase (poliep), terwyl die vryswemmend 3 stadium (medusa) by kwalle dominant is. Die meeste seeanemone bestaan uit 'n hol stingel (kolom) wat deur middel van 'n voetskyf aan die substraat vasgeheg is. Die hol ruimte word die coelenteron (die maagholte) genoem en is deur slegs een opening, die mond, met die buitewêreld in verbinding. 

'n Krans van tentakels omring die mond en sommige spesies se tentakels kan tot 1 m lank wees. Die diere het geen skelet nie, maar stewigheid word verleen deur die aanwesigheid van water in die coelenteron (ŉ hidrostatiese skelet), terwyl die mesoglea ('n gelatineuse laag tussen die ekto- en endodermale sellae) help om verdere vorm te verleen vanweë die tussenskotte (septa) wat straalsgewys daarin gerangskik is. 

Daar word altyd 6 of veelvoude van 6 tussenskotte aangetref. Omdat baie diere se vorme en kleure individueel baie kan wissel, word hulle uitwendige kenmerke nie gebruik om tussen die verskillende spesies te onderskei nie.

Seeanemone verkry hul voedsel meestal snags en die spesies wat van klein voedseldeeltjies leef, het geen besondere aanpassings nodig nie. Die voedseldeeltjies word met slym om ring en met behulp van trilhare (cilia) na die coelenteron gevoer. Die deeltjies kan dooie organiese materiaal of lewendige organismes wees. 

Ander seeanemone leef op groot, lewende prooi, wat hulle met behulp van giftige neteldrade vang, iets wat by alle seeanemone voorkom. Die neteldrade word in die tentakels gehuisves en die wat nog nie gebruik is nie, word omhul deur ŉ kapsel (netelkapsel) wat in 'n netelsel gehuisves is. Sodra iets aan die selle raak, skiet die netelsel na buite en sommige taai neteldrade sit aan die prooi se huid vas, terwyl 'n ander soort die huid deurdring en die prooi met 'n gifstof verlam. 

'n Derde soort om ring die prooi en hou dit styf vas. Omringende tentakels help om die prooi verder te immobiliseer en dit word dan na die mond gebring. Die prooi word eers deur ensiemaksie binne die coelenteron in kleiner stukkies opgebreek, waarna voedingselle in die endoderm die voedseldeeltjies opneem en verder binne diesel verteer. Nadat die liggaamswand saamgetrek het, word die onverteerde voedselreste deur die mond na buite gestoot.

Hoewel die diere ŉ sessiele leefwyse het, kan hulle tog na ander plekke beweeg. Seeanemone wat in diep water leef, is omtrent die enigste spesies wat nie beweeg nie. Sommige seeanemone, soos die genus "Edwardsia", begrawe hulle in die substraat sodat net hul tentakels bo die sand uitsteek. 

Ten einde hulle uit die sand te trek of na bo te beweeg, kan sommige spesies hul voetskywe wikkel (soos die genus "Sagartia"), of hulle gebruik hegskyfies aan hul kolomme sodat hulle hulle kan optrek. Ander spesies kan hul voetskyf van die substraat losmaak en deur die stroom meegevoer word, terwyl ander met behulp van hul tentakels aktief kan swem (genus "Boloceroides"). Sommige spesies kan net soos die varswaterpoliepe bolemakiesie slaan. Seeanemone soos "Adamsia" en "Calliactis" heg hulle aan die skulpe van kluisenaarskrappe vas en word so rondgedra.

Die verhouding tussen kluisenaarskrappe en sommige seeanemone is 'n voorbeeld van simbiose. Kluisenaarskrappe is kreefagtige diere wat hul agterlywe beskerm deur 'n leë skulp te vind en dit om hulle te dra. Indien 'n giftige anemoon hom op die skulp vestig, of selfs deur die krap daarop geplant word, dien dit as nog doeltreffender beskerming. Terwyl die krap beskerming uit die verhouding verkry, word die anemoon rondgedra en bereik voedselbronne wat dit voorheen nie kon bereik het nie. 

'n Treffende voorbeeld van ŉ simbiotiese verhouding word tussen sommige seeanemone en sommige groen alge gevind. Die anemone word bevoordeel omdat die alge hulle van suurstof en organiese voedingstowwe voorsien, terwyl die alge deur die anemone beskerm word. Die anemoonvis (genus "Amphiprion") kies 'n enkele anemoon as sy gebied en vlug daarheen wanneer gevaar dreig. 

ŉ Roofvis waag dit nie naby ŉ seeanemoon nie, terwyl die anemoonvis self nie in gevaar is nie, omdat die gasheeranemoon die vis aan 'n kenmerkende chemiese stof wat die vis afskei, herken en dit gevolglik nie aanval nie. Dit is moeilik om te bepaal watter voordeel die seeanemoon uit die verhouding put. Dit is moontlik dat die vis prooi na die anemoon lok, of dat die anemoon die voedsel eet wat die vis mors.

Seeanemone kan sowel geslagtelik as ongeslagtelik voortplant en sommige spesies is eenslagtig terwyl ander hermafrodities (tweeslagtig) is. Gedurende geslagtelike voortplanting versprei die mannetjie eers sy sperm in die water, wat dan binne of buite die wyfie se liggaam met haar eierselle in aanraking kom. Indien inwendige bevrugting plaasgevind het, ontwikkel die bevrugte eierselle tot klein anemone binne die wyfie en sy baar hulle deur haar mond. 

Wanneer uitwendige bevrugting plaasgevind het, sak die sigoot (bevrugte eier) na die bodem af en ontwikkel tot 'n beweeglike, ovale larwe wat rondbeweeg totdat dit 'n geskikte plek gevind het waar hy hom kan vestig en tot volwassenheid ontwikkel. Tydens ongeslagtelike bevrugting kan die diere in hul lengte in 2 deel. Dit kan ook gebeur dat 'n deel van die kolom 'n tweede tentakelkrans vorm en dan die gedeelte daarbo afstoot, wat 2 seeanemone tot gevolg het. Hulle kan ook ongeslagtelik voortplant nadat stukkies van hul liggaam wat tydens beweging afgebreek het, deur middel van regenerasie tot aparte volwasse diere groei.

Seeanemone kan op strande voorkom, terwyl ander spesies tot 10 000 m diep onder die oseaan voorkom. "Anthopleura michaelseni" is 'n baie algemene spesie wat in rotspoele van Lüderitz tot by Durban voorkom, terwyl "Pseudactinia flagellifera" 'n baie opvallende rooi dier is wat in dieselfde gebied aangetref word. 'n Algemene seeanemoon, wat van Tafelbaai tot in Transkei voorkom, is "Anthostella stephensoni", wat verkieslik op plat rotse, wat gedeeltelik met sand bedek is, hou. Tydens laagwater verkort die seeanemone hul liggame totdat hulle onder die sand is.




</doc>
<doc id="106399" url="https://af.wikipedia.org/wiki?curid=106399" title="Actiniidae">
Actiniidae

Actiniidae is 'n familie van seeanemone wat hoort tot die orde "Actiniaria". Hierdie familie is die grootste familie van seeanemone. Die meeste spesies in die familie het geen simbiotiese verhoudings nie.



</doc>
<doc id="106403" url="https://af.wikipedia.org/wiki?curid=106403" title="Gereformeerde kerk Delmas">
Gereformeerde kerk Delmas

Die Gereformeerde kerk Delmas is die tweede oudste gemeente in die GKSA se Klassis Verre-Oos-Rand en was einde 2015, met 187 belydende en 30 dooplidmate, die vyfde grootste van die 11 gemeentes.

Lidmate van die Gereformeerde kerke Heidelberg en Erasmus (Bronkhorstspruit) wat in die omgewing van Delmas gewoon het, het soms Nagmaal in ’n gesamentlike gebou van die drie Afrikaanse kerke gehou op die plaas Strydpan en soms in die NG kerkgebou op Delmas. Op 28 Mei 1938, die jaar van die Simboliese Ossewatrek, het die Gereformeerde kerk Delmas van Heidelberg en Erasmus afgestig.

Die eerste en huidige kerkgebou is opgerig op ’n stuk grond van 1 morg wat Karel Schoeman aan die kerk geskenk het. Die argitekte Geers en Geers het die plan geteken en ds. B.R. Kruger het die hoeksteen op 28 Augustus 1943 gelê. Hierdie gebou is in 1944 voltooi teen ’n koste van £9 000. Die kerkskuld is in 1965 gedelg en van toe tot 1970 is die konsistorie vergroot teen ’n koste van R6 095 en ’n kerkorrel geïnstalleer van amper R20 000.

Eers 40 jaar ná die gemeente se stigting en wel in 1978 is die behoefte aan ’n kerksaal en katkisasielokale uitgespreek. Op 8 November 1981 is die nuwe gebouekompleks, wat R102 000 gekos het, oopgesluit met dieselfde sleutels as dié waarmee die oorspronklike gebou ontsluit is.




</doc>
<doc id="106404" url="https://af.wikipedia.org/wiki?curid=106404" title="Gereformeerde kerk Nigel">
Gereformeerde kerk Nigel

Die Gereformeerde kerk Nigel is die derde oudste gemeente in die GKSA se Klassis Verre-Oos-Rand en was einde 2015, toe hier 173 en 42 dooplidmate was, die sesde grootste van die 11 gemeente in dié Klassis.

Die Gereformeerde kerk Nigel is op 24 Oktober 1948 gestig, maar het geen kerkgebou vir eredienste gehad nie sodat die gemeente heel spoedig planne begin maak het om hul eie kerkgebou op te rig. Geld was min; daarom is besluit om eers met ’n saal te volstaan. Die kerkraad het die plan vir dié kerksaal reeds op 20 Augustus 1949 goedgekeur nadat die argitek Dawid van der Walt dit geteken het. Vir hierdie projek het die kerkraad £3 000 by die Ou Mutual geleen terwyl lyste in die wyke uitgedeel en £200 ingesamel is. Deur middel van vleis- en koekverkopings het vrouelidmate dié fonds gestyf. 

Op 15 Januarie 1950 is ’n tender vir die bou van die saal aan New Goldfiels Co toegeken vir die bedrag van R2 870 (volgens die bron, hoewel dit waarskynlik pong was, nie rand nie). Avbob het die hoeksteen geskenk en dr. S.J. du Plessis het dit op 1 Julie 1950 gelê. Hierdie kerksaal het die gemeente met groot blydskap op 23 September 1950 in gebruik geneem. Die behoefte aan ’n eie kerkgebou was egter steeds daar terwyl die gemeente gegroei en die saal se ruimte te klein geraak het.

Die kerkraad het die bouplan van die kerkgebou, ontwerp deur ’n Gereformeerde lidmaat, T.AD. Botha, op 15 April 1970 goedgekeur. Rudie Pretorius is as bouaannemer aangestel. Ten einde die boukoste te bestry, is ’n oortrokke fasiliteit by Volkskas geskep. Spring Monumentale Werke het die hoeksteen geskenk wat ds. N.G. Laubscher op 27 Februarie 1971 gelê het.

Van die firma Fehrle is ’n pyporrel van R7 100 bestel. Danksy besuiniging plek-plek (die Nagmaaltafels en die kansel is uit die ou kerkbanke gemaak) en ’n versoek aan lidmate om R12 per sitplek bly te dra, is die kerkgebou teen ’n bedrag van R28 000 voltooi. Hierdie kerkgebou is op 21 Augustus 1971 amptelik in gebruik geneem.




</doc>
<doc id="106406" url="https://af.wikipedia.org/wiki?curid=106406" title="Gereformeerde kerk Senekal">
Gereformeerde kerk Senekal

Die Gereformeerde kerk Senekal is die 13de oudste van die 22 gemeentes in die GKSA se Klassis Noord-Vrystaat. Einde 2015, toe hier 42 belydende en sewe dooplidmate was, was dit die vyfde kleinste gemeente in dié Klassis.

Senekal was eers ’n wyk van die Gereformeerde kerk Ficksburg en vir Sondae se leesdienste het die lidmate op Senekal gebruik gemaak van die NG gemeente Senekal se kerksaal, met sekere voorwaardes van die wyksouderling, naamlik dat geen NG lidmaat die dienste mag bywoon nie.

In 1949 is besluit om ’n eie kerkgebou op te rig waarvan ds. A. Duvenhage toe die hoeksteen op 29 Oktober daardie jaar gelê het. Die gebou is in wese ’n saalkerk met ’n Kaaps-Hollandse gewel sowel voor as agter. Die toring met die kerkklok daarin staan los van die gebou. 

Die lidmate hier en op Marquard het eers in 1961 amptelik as die Gereformeerde kerk Senekal afgestig. 




</doc>
<doc id="106407" url="https://af.wikipedia.org/wiki?curid=106407" title="Gereformeerde kerk Komatipoort">
Gereformeerde kerk Komatipoort

Die Gereformeerde kerk Komatipoort is die sesde jongste gemeente in die GKSA en was einde 2015, toe hier 177 belydende en 44 en dooplidmate was, die agtste grootste van die 16 gemeentes in dié Klassis. Buiten die hoofdorp, Komatipoort waar die kerkgebou is, sluit die gemeentegrense ook Malelane, die noordelike deel van Swaziland, die suide van die Krugerwildtuin, suidelike deel van Mosambiek, Hectorspruit en Kaapmuiden in.

Tot 1961 het Gereformeerde lidmate op en om Komatipoort en Malelane deel uitgemaak van die Gereformeerde kerk Barberton, maar die begeerte om selfstandig ’n gemeente te word, het ál dringender geword al het Barberton in 1960 uit net 87 belydende en 62 dooplidmate bestaan, skaars genoeg om met Komatipoort en Malelane as afsonderlike gemeente te bestaan. So het die Gereformeerde kerk Komatipoort met Malelane as wyk in daardie jaar afgestig van die Gereformeerde kerk Barberton. Die lidmaattal was aan die begin so klein dat eredienste waargeneem is in ’n klaskamer van die plaaslike skool.

Later is wel besluit om ’n kerkgebou op te rig en in 1966 is dié gebou voltooi en op 4 Junie daardie jaar in gebruik geneem. Ds. J.H. van der Walt het die hoeksteen onthul. G.T. de Villiers het die gebou ontwerp en oudl. S.J. Delport het die leiding geneem met die bouwerk. Dié gebou het bestaan uit die kerkie, ablusiegeriewe en ’n klein konsistorie.

In 1990 is ’n saal aangebou, die ou konsistorie uitgebreek en die kerk vergroot. Later is ook ’n moederskamer met twee toiletvertrekke aangebou.

In Oktober 1975 is die eerste, eenvoudige preekstoel vervang deur ’n grotere van kiaat. ’n Lidmaat, A.J.J. (oom At) Potgieter het dit geskenk. Skenkings en bydraes uit die gemeente die bou van die saal moontlik gemaak. 

Eers het die gemeente ’n pastorie gehuur, maar later is besluit om ’n eie pastorie te bou. Oudl. S.J. Delport het die leiding geneem met die bou van die pastorie soos hy ook gemaak het met die kerkbou. Dit is in 1982 voltooi.




</doc>
<doc id="106408" url="https://af.wikipedia.org/wiki?curid=106408" title="Gereformeerde kerk Vaalwater">
Gereformeerde kerk Vaalwater

Die Gereformeerde kerk Vaalwater is die negende oudste gemeente in die GKSA se Klassis Waterberg. Einde 2015, toe hier 134 belydende en 44 dooplidmate was, was dit die naaskleinste van die Suid-Afrikaanse gemeentes in die klassis waartoe ook vyf Namibiese gemeentes behoort. Die middelpunt van die gemeente is op die nedersetting Vaalwater in Limpopo.

Die dorpie Vaalwater lê aan die oewer van die Mogolrivier, noordwes van Modimolle. Op 6 Desember 1958 het die gemeente van die Gereformeerde kerk Waterberg afgestig. Net ’n jaar later het die jong gemeente besluit om ’n kerk te bou.

In Maart 1960 het die boukommissie die terrein besoek en ds. J.T.C. Snyman die eerste pen ingeslaan. Die gemeente sou self onder leiding van oudl. J. Bekker bou. Daar is beplan vir ’n gebou met sitplek vir 160 kerkgangers. Dit is binne vyf maande voltooi en op 9 Julie 1960 in gebruik geneem as die eerste kerkgebou op Vaalwater.

Die losstaande toring is iets besonders: Bo-op ’n A-vormige spitsdakkie is nie die gebruiklike weerhaan nie, maat ’n troffel, ’n simbool van bouwerk.





</doc>
<doc id="106409" url="https://af.wikipedia.org/wiki?curid=106409" title="John Lewis &amp; Partners">
John Lewis &amp; Partners

John Lewis & Partners is 'n afdelingswinkelketting wat winkels dwarsoor Groot-Brittanje bedryf. Die onderneming, wat na sy stigter genoem is, is in besit van "John Lewis Partnership" - 'n maatskappy wat saam met die eerste winkel teen die middel van die 19de eeu gestig is.

Die eerste John Lewis-winkel het sy deure in 1864 in Londen se tradisionele winkelstraat Oxford Street geopen. Die ketting se slagspreuk - "Never Knowingly Undersold" - word reeds sedert 1925 gebruik.

Tans bedryf die onderneming 45 winkels in Engeland, Skotland en Wallis, waaronder elf sogenaamde "At Home"-winkels (wat hulle tot bepaalde afdelings beperk) en 'n "buigbare-formaat-winkel" in Exeter. Die John Lewis-afdelingswinkel in Birmingham is die grootste wat buite Londen bedryf word. Planne om die onderneming se bedrywighede na Sprucefield in Lisburn, Noord-Ierland uit te brei is tans nog nie verwesenlik nie.


</doc>
<doc id="106411" url="https://af.wikipedia.org/wiki?curid=106411" title="Kolligatiewe eienskappe">
Kolligatiewe eienskappe

Kolligatiewe eienskappe is in die "termodinamika" dié eienskappe wat net deur die "aantal" deeltjies en nie deur hulle grootte of massa bepaal word nie. Kolligatiewe eienskappe kan gebruik word om die molêre massa van 'n onbekende stof te bepaal, hoewel dit nou meestal meer van geskiedkundige dan van praktiese waarde is.

Vir verdunde oplossings is Raoult se wet gewoonlik nog geldig vir die oplosmiddel en in beginsel kan dit gebruik word om 'n molêre massa te meet:

Ongelukkig werk dit net vir lae molêre massas en hierdie waardes is gewoonlik reeds bekend.

Die kookpunt T van 'n oplosmiddel (A) word hoger as 'n nie-vlugtige stof daarin opgelos word. Indien ons aanneem dat die verdampingsentalpie formula_1 nie beïnvloed word deur die aanwesigheid van die opgeloste stof nie, is die temperatuurverandering eweredig met die molfraksie van die opgeloste stof (B):

Dikwels word die molfraksie vervang deur die molaliteit m, wat daarmee eweredig is. 

Die waardes vir K, die "ebulioskopiese konstante" is bekend vir baie oplosmiddels.

Die smeltpunt T van die oplosmiddel word laer, wat byvoorbeeld gebruik word om sneeu of vriesreën op die paaie te bestry. 'n Vergelykbare afleiding as vir kookpunt kan gemaak word, maar dit moet wel aangeneem word dat die vastestof heeltemaal geen vaste oplosbaarheid vertoon nie. 

Ook hier word dikwels die molfraksie vervang deur die molaliteit m, wat daarmee eweredig is. 

Ook die waardes vir K, die "krioskopiese konstante" is bekend vir baie oplosmiddels.

Die krioskopiese waardes is hoger as die ebulioskopiese, veral dié vir kamfer. Daarom is in die verlede baie gebruik gemaak is van krioskopie met kamfer om molêre massas te bepaal. Die gevoeligheid van die meting te gering om vandag nog van belang te wees, maar die prinsipe word nog wel toegepas in suiwerheidsbepaling.

Indien 'n oplossing van 'n opgesloste stof (J) in 'n oplosmiddel geskei word van die suiwere oplosmiddel deur 'n halfdeurlatende membraan sal daar 'n osmotiese proses optree. Molekule van die oplosmiddel sal deur die membraan dring op die oplossing te verdun en die volume van die oplossing sal toeneem. Die resultaat is die opbou van 'n osmotiese druk Π wat gemeet kan word as hidrostatiese druk van die hoogteverskil van die twee vloeistofkolomme. Die Van 't Hoff-vergelying wat dit beskryf lyk baie op die idealegaswet:

In beginsel sou een meting van Π voldoende wees om die konsentrasie [J] te bepaal. Indien die massa van J wat toegevoeg is aan die oplossing bekend is kan die molêre massa bepaal word. Ongelukkig wyk die osmotiese druk vinnig af van ideale gedrag. Nes by die gaswet kan 'n viriaalvergelyking uitkoms bied.

Die reeksontwikkeling gee:

Die konstante B word die osmotiese viriaalkonstante genoem. 

Om die effekte van nie-ideale gedrag uit te sluit word die meting nie net voor een konsentrasie, maar vir 'n reeks konsentrasies uitgevoer. In massakonsentrasie "c" uitgedruk kan die vergelyking geskryf word as:

Deur h/c in 'n grafiek teen c te skets kan die afsnyding formula_10 bepaal word. Dié afsnyding is omgekeerd eweredig aan die molêre massa M. Dat wil sê dat hoe groter M is, hoe moeiliker dit word om te bepaal. In die praktyk kan M tot ongeveer 8.000-10.000 Dalton nog bepaald word.

Die omgekeerde proses, tru-osmose, word gebruik vir watersuiwering.


</doc>
<doc id="106412" url="https://af.wikipedia.org/wiki?curid=106412" title="Vanderwaalsvergelyking">
Vanderwaalsvergelyking

Die vanderwaalsvergelyking is 'n toestandvergelyking wat nie-ideale gasse beskryf.

Die vergelyking is deur die Nederlander J.D. van der Waals in 1873 ontwikkel en korrigeer die idealegaswet vir twee effekte:

Die ideale toestandsvergelyking:

Gekorrigeer vir die uitgeslote volume:

Ook gekorrigeer vir die aantrekkingskragte:


</doc>
<doc id="106413" url="https://af.wikipedia.org/wiki?curid=106413" title="Beter Afrikaans">
Beter Afrikaans

Beter Afrikaans is 'n webwerf wat sy lesers help om hulle Afrikaanse spelling te verbeter.

Soos die webwerf self stel:

Beter Afrikaans is 'n inisiatief van Trifonius en Martin van Toll Producties. Die konsep kom oorspronklik van beterspellen.nl en is in Maart 2009 by i-DEPOT van die Benelux-Bureau voor Intellectueel Eigendom (BBIE) geregistreer.



</doc>
<doc id="106414" url="https://af.wikipedia.org/wiki?curid=106414" title="Gereformeerde kerk Welkom">
Gereformeerde kerk Welkom

Die Gereformeerde kerk Welkom is die negende oudste van die 22 gemeentes in die GKSA se Klassis Noord-Vrystaat en een van twee Afrikaanse gemeentes van dié kerkverband in die stad Welkom. Einde 2015 het die gemeente 126 belydende en 26 dooplidmate gehad vergeleke met 276 en 101 in 2001. Die gemeentegrense sluit woonbuurt soos Bedelia, Doorn, Jan Cellierspark, Lakeview, Naudeville, Sandania en St. Helena in terwyl die res van Welkom val onder die gemeente Welkom-Noord, wat in 1969 van Welkom afgestig het.

Die myndorp Welkom is in 1946 op die Vrystaatse Goudvelde geproklameer. Enkele wyke van die Gereformeerde kerk Odendaalsrus het op 8 Oktober 1950 as die Gereformeerde kerk Welkom afgestig. Vier jaar later, op 22 Mei 1954, is ’n eie kerkgebou in gebruik geneem. Die argitek was Pieter Dykstra. Maar drie jaar later, in die vroeë oggendure van 13 November 1957, het ’n brand dié kerk in puin gelê.

Eers drie jaar later, op 3 September 1960, kon die gemeente ’n nuwe kerk in gebruik neem, maar nadat die gemeente te groot geword en die Gereformeerde kerk Welkom-Noord in 1969 afgestig het, is die kerkgebou aan die dogtergemeente afgestaan. So moes die gemeente Welkom die derde maal ’n kerk oprig wat op 14 April 1973 in gebruik geneem is.





</doc>
<doc id="106415" url="https://af.wikipedia.org/wiki?curid=106415" title="Gereformeerde kerk Welkom-Noord">
Gereformeerde kerk Welkom-Noord

Die Gereformeerde kerk Welkom-Noord is die jongste van die tweede Afrikaanse gemeentes van die GKSA in die Vrystaatse stad Welkom en die sewende jongste van die 22 gemeentes in dié kerkverband se Klassis Noord-Vrystaat. Einde 2015 was hier 163 belydende en 34 dooplidmate, vergeleke met die moedergemeente Welkom se 126 en 26. In 2001 was Welkom-Noord se getalle 253 en 87 en Welkom s’n 276 en 101.

Die Gereformeerde kerk Welkom-Noord het in Junie 1969 van Welkom afgestig en as bruidskat die moedergemeente se kerkgebou ontvang. Dit was Welkom se tweede kerkgebou nadat die eerste, wat op 23 Mei 1954 as die eerste gebou van ’n Afrikaanse Kerk op Welkom in gebruik geneem is, in die oggendure van 13 November 1957 afgebrand het. 

Die tweede Gereformeerde kerk Welkom en die een wat in 1969 aan Welkom-Noord geskenk is, sou aanvanklik op dieselfde plek as die oue gebou word, maar ’n ander stuk grond is ná onderhandelings verkry. Die basiese plan van die afgebrande gebou is net so gebruik. Die fondament rus op pilare wat 10 m in die grond gesink is en waarop ’n betonraamwerk gegooi is. So is gebou bestand gemaak teen barste. Die argitek was Leon Roodt en die bouaannemer Hans Weiss. Die hoeksteen is op 23 April 1960 gelê.

Binne die gemeentegrense val Welkom-Noord van woonbuurte soos Dagbreek, Flamingo Park, Jim Fouchépark, Reitzpark, Rheederspark, Riebeeckstad, Seemeeupark, ’n gedeelte van Doorn asook Voorspoed en Voorspoed-Oos. Die res van die stad val onder Welkom-gemeente.





</doc>
<doc id="106416" url="https://af.wikipedia.org/wiki?curid=106416" title="Gereformeerde kerk Virginia">
Gereformeerde kerk Virginia

Die Gereformeerde kerk Virginia is die 11de oudste van die 22 gemeentes in die GKSA se Klassis Noord-Vrystaat. Al was hier einde 2015 net 43 belydende en agt dooplidmate, was die gemeente steeds groter as vyf ander gemeentes in die Klassis, naamlik Ventersburg (sieletal 30), Theunissen (47), Viljoenskroon (23), Hennenman (45) en Senekal (49). 

Die Gereformeerde kerk Virginia het in 1956 ontstaan toe twee wyke, Virginia en Harmonie, van die Gereformeerde kerk Hennenman afgestig het. Drie jaar later, op 27 Junie 1959, kon die gemeente sy eie kerkgebou in gebruik geneem. Dis ’n A-vormige-gebou met ’n daknok van by die drie verdiepings hoog. Vanweë mynontwikkeling het die lidmaattal so uitgebrei dat in 1976 beplan is vir ’n nuwe, groter kerkgebou, maar vanaf 1991 was daar verskeie afdankings in die mynbedryf wat die gemeente weer laat krimp het. So het die sieletal van 198 in 2001 tot 51 in 2015. In 1960, toe die sieletal 376 was, was hier 171 belydende lidmate, maar ’n volle 205 dooplidmate.





</doc>
<doc id="106423" url="https://af.wikipedia.org/wiki?curid=106423" title="Joelia Timosjenko">
Joelia Timosjenko

Joelia Timosjenko (Oekraïns: Юлія Володимирівна Тимошенко, gebore 27 November 1960) is 'n Oekraïnse politikus. Sy is die leier van die Joelia Timosjenko-groep politieke party, en die voormalige eerste minister van Oekraïne. Sy het vir twee termyne gedien. Haar eerste ampstermyn was van 24 Januarie tot 8 September 2005, sy is op 18 Desember 2007 herkies, maar op 3 Maart 2010 is sy deur die Oekraïnse parlement van haar posisie verwyder.


</doc>
<doc id="106425" url="https://af.wikipedia.org/wiki?curid=106425" title="Kontemporêre Afrika-kuns">
Kontemporêre Afrika-kuns

Kontemporêre Afrika-kuns beskryf die verskillende temas en kunsvorms van die kontinent van Afrika. Dit verwys hoofsaaklik na 'n aantal van style en nasionale produksies in Afrika. Talle kunstenaars en organisasies het vir die term verskeie betekenisse en definisies gegee.






</doc>
<doc id="106426" url="https://af.wikipedia.org/wiki?curid=106426" title="Sushant Singh Rajput">
Sushant Singh Rajput

Sushant Singh Rajput (* 21 Januarie 1986) is ’n Indiese akrteur. Hy is veral bekend vir die rol wat hy in die TV-sepie "Pavitra Rishta" vertolk het. Later het hy in die dansprogram "Jhalak Dikhhla Jaa 4" deelgeneem. Rajput het sy debuut in Abhishek Kapoor se drama-film "Kai Po Che!" gemaak. Hy het aanbeweeg om ’ n rol in die romantiese komedie "Shuddh Desi Romance" te vertolk, daarna het hy die rol van ’n titulêre speurder in die riller "Detective Byomkesh Bakshy!" vertolk - beide van dié films is deur "Yash Raj Filmproduksies" geproduseer.


</doc>
<doc id="106427" url="https://af.wikipedia.org/wiki?curid=106427" title="Gereformeerde kerk Beestekraal">
Gereformeerde kerk Beestekraal

Die Gereformeerde kerk Beestekraal was ’n gemeente in die GKSA se Klassis Rustenburg. In 2001, die jaar voor die gemeente deel van die Gereformeerde kerk Krokodilrivier geword het, was hier 136 belydende en 43 dooplidmate, die vierde kleinste van die 14 gemeentes wat destyds dié Klassis gevorm het.

Die boukommissie van die Gereformeerde kerk Krokodilrivier het op 17 Mei 1947 opdrag ontvang om ’n saal vir Beestekraal te beplan en die nodige perseel vir dié doel te bekom. Ockert en Roelf van Wyk, lidmate, het toe 3 morg grond op Beestekraal aan die kerk geskenk. Op 14 Augustus het die kommissie berig dat die tender van F. du Plessis, eweneens ’n Gereformeerde lidmaat, vir die bou van die saal aanvaar is. Die boukoste het eindelik £885 beloop en die saal is plegtig in gebruik geneem op 30 April 1949.

Op 11 September 1956 is ’n kommissie aangewys om die wenslikheid van die afstigting van Beestekraal en die wyke noord daarvan te ondersoek. Op 2 Mei 1956 is berig die Klassis het afstigting goedgekeur. Op 7 September 1957 het die afstigting gevolglik plaasgevind en in 1958 is die saal vergroot en opgeknap. In die naweek van 14 en 15 Augustus 1976 is die vergrote kerkgebou in ontvangs geneem. Die bouaannemer was ’n Gereformeerde lidmaat, Frans Briel.

In 2002 het Beestekraal se kerkraad besluit hulle sien nie meer kans om as selfstandige gemeente voort te bestaan nie; daarom het hulle Krokodilrivier se kerkraad genader met die oog daarop om weer deel te word van die moedergemeente. Solank Krokodilrivier se lidmaattal dit toegelaat het, het die gemeente twee predikante gehad wat op Soutpansdrift, Krokodilrivier se kerkplek, en Beestekraal gepreek het. Tans (2016) is daar net een leraar, maar albei kerke word nog gebruik met ’n erediens op Soutpansdrift om 10:00 en om 08:00 op Beestekraal.




</doc>
<doc id="106428" url="https://af.wikipedia.org/wiki?curid=106428" title="Narendra Modi">
Narendra Modi

Narendra Damodardas Modi (Gujarati: નરેન્દ્ર દામોદરદાસ મોદી, [ˈnəɾeːnd̪rə d̪aːmoːd̪əɾˈd̪aːs ˈmoːd̪iː], , gebore 17 September 1950) is die 14de en huidige eerste minister van Indië. Hy is die leier van die Bharatiya Janata Party en die voormalige hoofminister van die Indiese deelstaat Gujarat.



</doc>
<doc id="106429" url="https://af.wikipedia.org/wiki?curid=106429" title="Wit-en-pienk-anemoon">
Wit-en-pienk-anemoon

Die wit-en-pienk-anemoon ("Korsaranthus natalensis") is seeanemoon wat vanaf Valsbaai tot by Durban, 'n gebied waarin dit endemies is, voorkom. Dit kom algemeen voor aan die suidkus van KwaZulu-Natal. In Engels staan die anemoon bekend as "Candy-striped anemone".

Die seedier bereik 'n diameter van tot 100 mm in grootte en leef op rotsriwwe wat 10 tot 30 m diep is. Die anemoon is helder en staan uit op die rif. Die kolom van die voet tot by die tentakels is wit en gestreep met rooi, pienk of oranje. Daar mag ook kolletjies voorkom op die kolom. Die tentakels is wit met 'n kleur wat dieselfde is as die van die kolom. Die punte van die tentakels is pienkerig.

Hierdie anemoon kan hom losmaak van sy staanplek en dryf na 'n ander rif. Dit verteer sy voedsel uitwendig, die maag word deur die bek uitgedruk om sy prooi buite te verteer. Hulle vreet graag sagtekorale.



</doc>
<doc id="106430" url="https://af.wikipedia.org/wiki?curid=106430" title="Donald Trump">
Donald Trump

Donald John Trump (gebore 14 Junie 1946 in Queens, New York Stad) is ’n Amerikaanse sakemagnaat en die 45ste President van die Verenigde State van Amerika. Hy was die Republikeinse Party se kandidaat en het sy Demokratiese teenstander Hillary Clinton op 8 November 2016 in die Amerikaanse presidentsverkiesing verslaan, hoewel hy minder stemme as sy op hom verenig het. Hy is op 20 Januarie 2017 as die 45ste president beëdig. 

Op 70 jaar is Trump die oudste en welvarendste persoonlikheid wat ooit die amp van president van die VSA beklee het, asook die eerste sonder enige voorafgaande militêre of politieke loopbaan en die vyfde wat op nasionale vlak geen meerderheid van die uitgebragte stemme op hom verenig het nie. Trump is ook ’n belegger, skrywer en TV-persoonlikheid. In 1971 het hy die voorsitter van die eiendomsgroep geword wat in besit van sy familie is en dit hernoem tot "The Trump Organization". Hy het die onderneming vervolgens uitgebrei om die bou en renovasie van wolkekrabbers, hotelle, kasinos en gholfbane in te sluit. Die onderneming "Trump Entertainment Resorts" is deur hom gestig.

Hy het in Junie 2015 sy kandidatuur vir die Amerikaanse presidentskap van November 2016 aangekondig en is op 19 Julie 2016 deur die Republikeinse Party amptelik as die party se presidentskandidaat benoem. 

Donald Trump se voorouers aan vaderskant is afkomstig uit die Duitse nedersetting Kallstadt in die Palts-streek, en van die Buite-Hebride in Skotland aan moederskant. Sy grootouers en sy moeder is almal in Europa gebore.
Trump is gebore op 14 Junie 1946 in Jamaica, Queens, 'n woonbuurt in die stad New York. Hy is die vierde kind, uit vyf kinders, van Frederick Christ "Fred" Trump (1905-1999) en Mary Anne Trump (née MacLeod, 1912-2000). Trump het twee susters, Maryanne en Elizabeth, en twee broers, Fred Jr., en Robert. Trump se ouer broer, Fred Jr., het in 1981 gesterf weens alkoholisme. Trump het al aangedui dat sy broer se dood aanleiding gegee het tot sy besluit om homself te weerhou van enige alkoholiese drank en sigarette.

President Trump het 'n beleid in werking gestel wat beoog om China se toenemende geopolitiese invloed hok te slaan. Spesifiek word daar opgetree teen China se ongunstige handelspraktyke en hul strewe na politieke, ekonomiese en tegnologiese dominansie deur finansiering van groot projekte in ontwikkelende lande. Daar is gevrees dat bates en natuurlike hulpbronne van arm lande in Chinese hande sal val wanneer hierdie lande nie hul Chinese leningsverpligtinge kan nakom nie. China se strategiese belange in Afrika sluit veral olie, gas, steenkool en metale in, wat vir hul konstruksie- en vervaardigingsektore benodig word, terwyl Afrika lenings vir infrastruktuurprojekte benodig. Zambië, Angola, die DRK, Mosambiek, Ethiopië, Soedan, Kenia en Djiboeti tel onder die lande wat teen 2018 reeds van hul bates aan Chinese beheer moes afstaan.

Daar is perke gestel op Chinese beleggings in die VSA wat kon meebring dat Amerikaanse tegnologie en handelsgeheime in Chinese hande val, en die uitvoer van siviele kerntegnologie na China is in 2018 aan streng beperkings onderwerp. Tariewe van $250 miljard is op Chinese goedere geplaas ten einde handelspraktyke te kortwiek wat Amerikaanse maatskappye benadeel.

In sy verkiesingskampanje het hy sterk kritiek uitgespreek oor Amerika se buitelandse hulp tydens sy voorgangers se termyne. 'n Afskaling van buitelandse hulp sou egter in China se hande speel wat beplan om $1 biljoen se konstruksiehulp aan 100 lande beskikbaar te stel. Gevolglik is Trump se beleid in Oktober 2018 aangepas om buitelandse hulpprogramme vir infrastruktuur in Afrika, Asië en die Amerikas te bevorder. Dié hulpprogramme behels $60 miljard se lenings, leningswaarborge en versekering teen politieke risikos vir maatskappye wat in ontwikkelende lande wil besigheid doen. Die hoop is uitgespreek dat die nuwe stelsel beleggings volgens maksimum ekonomiese en politieke impak sal toeken, en gelyketyd die korrupsie en wanbestuur sal vryspring waardeur China se beleggings in Maleisië en elders gekenmerk is.





</doc>
<doc id="106431" url="https://af.wikipedia.org/wiki?curid=106431" title="Gereformeerde kerk Krokodilrivier">
Gereformeerde kerk Krokodilrivier

Die Gereformeerde kerk Krokodilrivier is die oudste van die sewe gemeentes in die gelyknamige Klassis van die GKSA. Vandat die Gereformeerde kerk Beestekraal in 2002 deel van Krokodilrivier geword het, hou die gemeente eredienste op sowel sy eie kerksentrum, Soutpansdrift (sowat 10 km noordwes van die dorp Brits), as Beestekraal, albei in die distrik Brits.

’n Vergadering van die kommissie van afgevaardigdes van die kerkrade van Rustenburg en Pretoria is op 20 Oktober 1911 gehou met die doel om die Gereformeerde kerk Krokodilrivier te stig. Al die lidmate van die wyke Zoutpansdrift en Beestekraal, behorende tot Rustenburg, en Roodekopjes, behorende tot Pretoria, is as lidmate van die nuwe gemeente ingeskryf. 

Op die eerste kerkraadsvergadering gehou op 28 Oktober daardie jaar is ’n boukommissie aangewys met opdrag om ’n netjies gebou op te rig. Hierdie sinkgebou ten weste van die huidige kerk het dan ook spoedig verrys. Die kerkraad het besluit die ouderlinge moes elke Sondag ’n leesdiens in dié kerkgebou hou. Op 20 Julie 1923 het Jan Adriaan en Jacobus Christoffel du Plessis 10 morg grond aan Krokodilrivier geskenk en op 9 Januarie 1926 het die boukommissie opdrag gekry om die bouplan vir ’n nuwe kerkgebou gereed te hê. 

Eers het die kerkraad die broeders Hangelbroek se plan aanvaar, maar op die volgende vergadering het sommige lede swaar daarteen gemaak. Die kommissie het toe opdrag gekry om ’n ander plan te bekom. Die notules vermeld nie wie die argitek was nie, maar in 1944 het die boukommissie opdrag gekry om Gerard Moerdyk te nader oor beter ventilering vir die kerkgebou. Dit kan moontlik aansprake bevestig dat Moerdyk die kerk ontwerp het. Ook toon die ontwerp ’n sterk ooreenkoms met van sy ander kerke, byvoorbeeld dié van die NG gemeente Dundee, wat Moerdyk omstreeks 1920 saam met Wynand Louw ontwerp het.

Die nuwe kerkgebou is op Saterdag 14 Januarie 1928 in gebruik geneem en die hoeksteen deur oudl. sen. J.A. (Rooijan) du Plessis onthul. Die kerk is in ’n kruisvorm ontwerp met ’n moederskamer en konsistorie agter die preekstoel wat die bopunt van die kruis vorm. In 1956 is ’n afsonderlike moederskamer en ablusiegeriewe aangebou en eers op 19 Oktober 1977 is die pyporrel in gebruik geneem. In 1981 is die kerksaal voltooi en in 1990 die kantoor. In 2000 is katkisasielokale voltooi. In 2011 is ’n kloktoring opgerig ter viering van die gemeente se 100-jarige bestaan.

Die Gereformeerde kerk Beestekraal, wat 7 September 1957 van Krokodilrivier afgestig het, het in 2002 weer deel daarvan geword. Solank Krokodilrivier se lidmaattal dit toegelaat het, het die gemeente meerdere bediening gehad sodat elke predikant op ’n Sondag kans gekry het om ’n erediens in die een van die kerke te lei. Vanaf 2018 het die gemeente weer twee leraars gehad wat om 08:00 op Beestekraal preek en om 10:00 op Soutpansdrift.






</doc>
<doc id="106432" url="https://af.wikipedia.org/wiki?curid=106432" title="Bharatiya Janata Party">
Bharatiya Janata Party

Die Bharatiya Janata Party (Hindi: भारतीय जनता पार्टी, "bhāratīya janatā pārṭī", [bʱaːrət̪iːjə dʒənət̪aː paːrʈiː], , letterlik: "Indiese Volksparty", afk. BJP) is een van die twee groot partye in die Indiese politieke stelsel (die ander is die Indian National Congress). Vanaf 2015, ten opsigte van verteenwoordiging in die nasionale parlement en die deelstate se wetgewers, is dit die land se grootste politieke party, en ten opsigte van die primêre lidmaatskap, is dit die grootste politieke party ter wêreld. Die BJP is 'n regse konserwatiewe party, met 'n ideologiese en organisatoriese verhouding met die Hindoe-nasionalistiese Rashtriya Swayamsevak Sangh.



</doc>
<doc id="106433" url="https://af.wikipedia.org/wiki?curid=106433" title="Gereformeerde kerk Stoffberg">
Gereformeerde kerk Stoffberg

Die Gereformeerde kerk Stoffberg is die derde oudste van die 16 gemeentes in die GKSA se Klassis Lydenburg. Einde 2015, toe hier 42 belydende en vyf dooplidmate was, was dit een van vyf gemeentes in dié Klassis met minder as 50 belydende lidmate. Die ander was Belfast (27), Carolina (37), Waterval-Boven (9) en Wondersig (32).

Die Gereformeerde kerk Roossenekal, soos dit eers bekendgestaan het, het in Maart 1906 van Lydenburg afgestig. Die eienaar van die plaas Lampfontein het ’n perseel vir ’n kerkgebou beskikbaargestel. Daarop is die eerste kerk gebou, wat bestaan het uit vier klipmure, ’n sinkdak sonder plafon, en ’n misvloer. 

Mettertyd het die swaartepunt van die gemeente na Stoffberg/Laersdrif verskuif. In 1934 het die gesin Ligthelm 5 morg grond op die plaas Blinkwater by Stoffberg vir die oprigting van ’n kerkgebou geskenk. Eers is net ’n timmerasie opgerig wat met seile oorgetrek is tydens eredienste. Later het dit ’n grasdak gekry, maar eindelik het lidmate stene en ander boumateriaal vir ’n permanente gebou geskenk, asook hout vir ’n preekstoel en kerkbanke. Broeder Ligthelm het die plan geteken en Stoffel Venter en Willie Jacobs was die bouers. In dié nuwe gebou is die paraffienlampe uit die Lampfontein-kerk ingebou. Die nuwe kerk, in wese ’n saalkerk, se hoeksteen is op 15 Mei 1937 gelê. Eers in 1975 kon die gemeente die traporrel wat destyds geskenk is, met ’n pyporrel vervang. 

Op 26 Maart 1968 is die gemeente se naam na die Gereformeerde kerk Stoffberg verander. Vandag nog gebruik die gemeente Stoffberg dieselfde gebou wat in 1937 opgerig is.




</doc>
<doc id="106436" url="https://af.wikipedia.org/wiki?curid=106436" title="Mickey Mouse">
Mickey Mouse

Mickey Mouse is een van die oudste figuurtjies uit die strokiesprente van Walt Disney.


</doc>
<doc id="106437" url="https://af.wikipedia.org/wiki?curid=106437" title="Gereformeerde kerk Potchefstroom-Noord">
Gereformeerde kerk Potchefstroom-Noord

Die Gereformeerde kerk Potchefstroom-Noord was die naasoudste gemeente van die GKSA in Potchefstroom, maar nadat die Gereformeerde kerk Noordbrug se getal belydende lidmate in 2011 afgeneem het tot 168 en dié van Potchefstroom-Noord tot 379, het die gemeente in daardie jaar saamgesmelt as die Gereformeerde kerk Potchefstroom-Die Bult. Einde 2015 het die nuwe gemeente se belydende lidmate 638 getel, 91 meer as die samestellende dele vier jaar vantevore.

Die Gereformeerde kerk Potchefstroom-Noord, digby die Potchefstroomkampus van die Noordwes-Universiteit, was jare lank een van die bekender Gereformeerde gemeentes omdat ’n magdom studente met die jare hul geestelike tuiste hier gevind het. Vroeër jare was ook ’n groot aantal Weermaglede lidmate van dié gemeente.

Potchefstroom-Noord het in 1949 van die Gereformeerde kerk Potchefstroom afgestig en aanvanklik haar eredienste gehou in die skoolsaal van die nabygeleë Potchefstroom Gimnasium, maar heel gou het die gemeente begin beplan aan ’n eie kerkgebou. Daar was struikelblokke kenmerkend van enige nuwe gemeente wat haar eie kerkgebou beplan, onder meer die koste, maar in die geval van Potchefstroom-Noord was daar ander, unieke faktore wat die beplanning bemoeilik het, want die kerkraad het byvoorbeeld oorweeg of die gemeente haar eie kerkgebou moes hê of nie liewer gebruik moes maak van die Gereformeerde Kerk se sinodesaal nie, wat later opgerig sou word.

Tog het die gemeente besluit om ’n eie kerkgebou op te rig en dié gebou is eindelik so beplan dat dit ook vir sinodale doeleindes gebruik sou kon word. Ná herhaalde samesprekings met die Kuratorium van die Teologiese Skool en ook met die argitek, Gerard Moerdyk, is die sketsplanne afgehandel. Die tender van die bouaannemer T.H. Bolton is aanvaar.

Die kerkgebou se hoeksteen is op 2 Februarie 1952 deur dr. S.P. van der Walt gelê. 18 Oktober 1952 was ’n groot dag vir die gemeente en Kerk wat toe is die geboue van die Teologiese Skool en die Administratiewe Buro en die Gereformeerde kerk Potchefstroom-Noord in gebruik geneem. Dié kerkgebou is dekades lank vir die oggend- sowel as die aanddiens gebruik en in die jongste jare ook vir ’n "internasionale" (Engelse) diens laat soggens. Nes die samewerking tussen die verskillende instellings in een straatblok met die jare besonder vrugbaar wa, het die destydse PU vir CHO se musiekdepartement mooi met die gemeente saamgewerk tydens die installering van die orrel.




</doc>
<doc id="106441" url="https://af.wikipedia.org/wiki?curid=106441" title="Intensiewe grootheid">
Intensiewe grootheid

'n Intensiewe grootheid is in fisiese chemie 'n grootheid wat onafhanklik is van die hoeveelheid materie van die monster. Die teenoorgestelde is 'n ekstensiewe grootheid. 'n Grootheid is 'n veranderlike waarvan die hoeveelheid deur meting bepaal kan word.

'n Goeie voorbeeld is die volume, V, van 'n stuk yster. As ons by dieselfde temperatuur en druk twee maal soveel yster neem, laat ons sê twee gram pleks van een, dan sal die volume ook twee maal groter wees. Dit wil sê dat volume ekstensief is. As ons egter die digtheid van die yster bepaal, maak dit nie saak of dit een of twee gram is nie. Digtheid is dus 'n intensiewe grootheid of intensiewe meetbare hoeveelheid.

In die termodinamika word dikwels intensiewe groothede geskep deur af te spreek dat daar altyd byvoorbeeld een gram of een mol ter sprake is.

So is die warmtekapasiteit 'n ekstensiewe grootheid: die hoeveelheid warmte wat twee gram water kan opneem sodat dit 1 Kelvin in temperatuur styg is twee maal so groot as vir een gram water. In die een geval sal dit 4,2 [J/K] wees, en in die ander 8,4 [J/K]. 

As mens die warmtekapasiteit uitdruk "per gram" word dit 'n intensiewe grootheid wat "spesifieke warmte(kapasiteit)" genoem word. Dit het net een waarde: 4,2 [J/K.g].

Natuurlik kan ons ook afspreek om dit per mol te doen. Dit is dan ook 'n intensiewe grootheid, wat "molêre warmtekapasiteit" genoem word en die waarde 75.6 [J/K.mol] besit omdat die molêre massa vir water 18 [g/mol] bedra. Dikwels word vir die molêre weergawe 'n strepie bo die simbool gesit, maar die notasie verskil baie:

Die intensiewe groothede is eienskappe van die stof, water in dié geval. Die ekstensiewe is 'n eienskap van die monster. Daarom word in die teorie van termodinamika dikwels die intensiewe, maar deur ingenieurs juis die ekstensiewe weergawe gebruik.

Of molêre of spesifieke waardes gebruik word hang af van die vraag of die materiaal 'n bekende molêre massa het aldan nie. Vir baie polimere is daar 'n verdeling van molêre massa en is dit handiger om met spesifieke waardes te werk.


</doc>
<doc id="106442" url="https://af.wikipedia.org/wiki?curid=106442" title="Gereformeerde kerk Noordbrug">
Gereformeerde kerk Noordbrug

Die Gereformeerde kerk Noordbrug was ’n gemeente van die GKSA in Potchefstroom, maar nadat die belydende lidmate van dié gemeente tot net 168 in 2011 afgeneem, het dit in daardie jaar met Potchefstroom-Noord saamgesmelt as Potchefstroom-Die Bult.

Die Gereformeerde kerk Noordburg het op 27 Oktober 1957 van Potchefstroom-Noord afgestig as die derde oorwegend Afrikaanse gemeente op Potchefstroom. Die kerkraad het die argitek Beyers Hartman aangestel om die kerk te ontwerp en met hom is ooreengekom oor die plasing, grootte, vorm en veral aansig van die kerk sodat die doelstellings van eenvoud, doelmatigheid, ruimheid, voldoende lig, goeie akoestiek en ’n billike prys nagestreef kon word. Ook het die kerkraad uit die staanspoor besluit om geen klok en geen horlosie in die toring te plaas nie, waarskynlik ook om geld te bespaar.

Die plan was om die kerk op die klipkoppie oos van die pastorie te bou. Die fondamente is dan ook gegrawe, maar op die plek waar die preekstoel moes wees, was ’n rotskoepel wat op geen manier verwyder kon word nie. Die argitek en die bouaannemer, T.H. Bolton, in oorleg met die boukommissie, het toe besluit om dié deel van die fondament bo-op die rots te bou, wat beantwoord aan die kerkwapen van die GKSA met sy leuse uit Matteus 16:18.

Die kerk is in die tipiese kappie- of tentstyl van destyds ontwerp. Die kansel is so geplaas dat dit duidelik van oral in die kerk sigbaar is en daarbo is ’n klankbord wat die klank na die kerkgangers weerkaats. Die banke is van ligte eikehout vervaardig en gevorm na die menslike liggaam. Die orrel is oorkant die preekstoel op die galery geplaas. Dis ’n egte meganiese orrel sonder elektroniese versterkings. Die vensters is, soos die geval dikwels in kappiekerke was, ruim en van gekleurde glas terwyl die buitemure van siersteen gebou is en die dak van leiklip. Die kerksaal met die katkisasielokale, kombuisgeriewe en verhoog se boumateriaal pas aan by die kerkgebou s’n. 

Hierdie kerk is op 5 November 1960 in gebruik geneem en het, met die banke ingereken maar die orrel uitgesluit, R38 000 gekos. Vandat Noordbrug en die Noord-gemeente saamgesmelt het, maak die saamgestelde gemeente van laasgenoemde se kerk gebruik sodat ’n ander kerkverband nou die Noordbrug-kerk vir sy eredienste benut.




</doc>
<doc id="106445" url="https://af.wikipedia.org/wiki?curid=106445" title="Gereformeerde kerk Krugersdorp-Oos">
Gereformeerde kerk Krugersdorp-Oos

Die Gereformeerde kerk Krugersdorp-Oos was die derde Afrikaanse gemeente van die GKSA op Krugersdorp. Die moedergemeente Krugersdorp is reeds in April 1896 gestig is as die eerste Gereformeerde kerk aan die Rand, 'n maand voor die Gereformeerde kerk Johannesburg (wat ook nie meer bestaan nie).

In die 1970's het die oostelike woongebiede van Krugersdorp so vinnig uitgebrei dat besluit is om van Krugersdorp af te stig. Die stigtingsvergadering van die Gereformeerde kerk Krugersdorp-Oos is gehou op 10 Desember 1978 en in 1980 is ’n boukommissie aangewys. Die plan was om ’n gebou met sitplek vir sowat 500 kerkgangers op te rig. 

Bouwerk het in Augustus 1981 begin en die gebou, wat die lidmate self gebou het, is ’n jaar later, op 7 Augustus 1982, in gebruik geneem. Die muur agter die preekstoel loop skerp na bo, wat die kerkganger se aandag hemelwaarts lei.

Krugersdorp-Oos het in 2001 ’n sieletal van 448 gehad, Krugersdorp 712 en Krugersdorp-Wes 316. Tog was dit die Oos-gemeente wat in 2011 ontbind en wie se lidmate by die moedergemeente ingeskakel het. Kort daarna het die moedergemeente 985 siele getel en die Wes-gemeente 256. Einde 2015 was die moedergemeente se sieletal 840 en die Wes-gemeente s’n 213.




</doc>
<doc id="106446" url="https://af.wikipedia.org/wiki?curid=106446" title="Gereformeerde kerk Krugersdorp-Wes">
Gereformeerde kerk Krugersdorp-Wes

Die Gereformeerde kerk Krugersdorp-Wes is die derde jongste gemeente in die GKSA se Klassis Wesrand en een van drie Afrikaanse gemeentes wat tussen 1896 (die moedergemeente) en 1978 (Krugersdorp-Oos) op die Wes-Randse dorp Krugersdorp gestig is.

Van Januarie 1950 af het die westelike wyke van die gemeente Krugersdorp afsonderlike eredienste in ’n saal in Krugersdorp-Wes gehou. Dié wyke was Krugersdorp-Wes, Wes-Rand Cons, Magaliesburg, Vlakplaas en Burgershoop. In Mei 1950 kon hulle ’n eie kerksaal op die hoek van Flemming- en Fisherstraat in gebruik neem en drie en ’n half jaar later, op 7 November 1953, het die gemeente Krugersdorp-Wes amptelik afgestig.

Die kerksaal in Krugersdorp-Wes is toe verkoop en ’n tyd lank is eredienste in die saal van die Afrikaansmediumskool Krugersdorp-Wes (KWAM) gehou. Intussen is die kerkgebou opgerig en op 28 Oktober 1972 in gebruik geneem. Die argitek was Nardus Conradie. S.A. Orrelbouers het die orrel gebou wat agterin die kerk geplaas is. Die vensters is so ontwerp dat al die lig na die preekstoel val.

Krugersdorp-Wes het in 2001 'n sieletal van 316 gehad, Krugersdorp-Oos 448 en Krugersdorp 712. Tog was dit die Oos-gemeente wat in 2011 ontbind en wie se lidmate by Krugersdorp ingeskakel het. Kort daarna het Krugersdorp 985 siele getel en die Wes-gemeente 256. Einde 2015 was die moedergemeente se sieletal 840 en die Wes-gemeente s’n 213.




</doc>
<doc id="106448" url="https://af.wikipedia.org/wiki?curid=106448" title="Gereformeerde kerk Indwe">
Gereformeerde kerk Indwe

Die Gereformeerde kerk Indwe was 'n gemeente van die GKSA op die dorpie Indwe in die Noordoos-Kaap wat ook die nedersetting Ida en omliggende gebiede ingesluit het.

Die gemeente het in 1926 van die Gereformeerde kerk Dordrecht afgestig, maar het in 1990 ontbind toe die sieletal tot net 15 gedaal het. Die kerkgebou in Voortrekkerstraat se hoeksteen is op 22 Oktober 1938 gelê en dis op 6 Mei 1939 in gebruik geneem. In die Noordoos-Kaap het dieselfde lot die Gereformeerde kerke Elliot (1899-1979), Hofmeyr (1914-1995), Sterkstroom (1882-2002) en Jamestown (1899-2003) getref.




</doc>
<doc id="106449" url="https://af.wikipedia.org/wiki?curid=106449" title="Toonhoogte">
Toonhoogte

Toonhoogte is ’n waargenome eienskap van klanke wat toelaat dat hulle in ’n frekwensie-verwante toonleer gerangskik kan word.
In algemener sin is toonhoogte die eienskap wat dit moontlik maak om klanke as "hoër" en "laer" in vergelyking met mekaar in musikale melodieë te plaas.
Toonhoogte kan slegs bepaal word in klanke wat ’n frekwensie het wat duidelik en stabiel genoeg is om dit van geraas te onderskei.
Toonhoogte is ’n gehoorkenmerk van musieknote, saam met duur, klanksterkte en toonkleur.

Toonhoogte kan in syfers uitgedruk word as ’n frekwensie, maar toonhoogte is nie ’n suiwer objektiewe fisiese kenmerk nie; dit is ’n subjektiewe psigoakoestiese eienskap van klank. Histories was die bestudering van toonhoogte en die waarneming daarvan ’n sentrale probleem in psigoakoestiek, en dit het ’n bydrae gelewer om teorieë van klankverteenwoordiging, -verwerking en -waarneming in die gehoorstelsel te vorm en te toets.

Toonhoogte is ’n gehoorsensasie waarby ’n luisteraar musieknote aan relatiewe posisies in ’n toonleer toewys wat hoofsaaklik gebaseer is op hulle waarneming van die frekwensie van die vibrasie. Toonhoogte hou nou verband met frekwensie, maar die twee is nie ekwivalent aan mekaar nie. Frekwensie is ’n objektiewe, wetenskaplike kenmerk wat gemeet kan word. Toonhoogte is elke persoon se "subjektiewe waarneming "van ’n klank, wat nie direk gemeet kan word nie. Dit beteken egter nie noodwendig dat die meeste mense nie sal saamstem oor watter note hoog en laag is nie.

Klankgolwe het op sigself nie toonhoogte nie, maar hulle ossillasies kan gemeet word om ’n frekwensie te bepaal. Dit verg ’n mensebrein om die interne gehalte van die toonhoogte te karteer. Toonhoogtes word egter verbind met, en dus in syfers uitgedruk as, frekwensies in siklusse per sekonde, of hertz, deur klanke met suiwer tone te vergelyk, wat uit periodiese, sinusgolwe bestaan. Komplekse en aperiodieke klankgolwe kan dikwels deur hierdie metode aan ’n toonhoogte toegeken word.

Volgens sommige bronne is toonhoogte die gehooreienskap waarvolgens klanke op ’n toonleer van laag tot hoog gerangskik kan word. Aangesien toonhoogte soortgelyk aan frekwensie is, word dit byna heeltemal bepaal deur hoe vinnig die klankgolf die lug laat vibreer en het dit byna niks te doen met die intensiteit, of amplitude, van die golf nie. Dit wil sê, "hoë" toonhoogte beteken baie vinnige ossilasie, en "lae" toonhoogte stem ooreen met stadiger ossillasie.

In die meeste gevalle stem die toonhoogte van komplekse klanke soos spraak en musieknote baie nou ooreen met die herhalingstempo van periodiese of bynaperiodiese klanke, of aan die omgekeerde van die tydinterval tussen herhalende soortgelyke gebeurtenisse in die klankgolf.

Toonhoogte hang in mindere mate af van die vlak van klankdruk (klanksterkte) van die toon, veral by frekwensies laer as 10 000 Hz en bo 20 000 Hz. Die toonhoogte van die laer tone word laer namate klankdruk toeneem. Byvoorbeeld, ’n toon van 200 Hz wat baie hard is, klink ’n halftoon laer as wanneer dit skaars hoorbaar is. Bo 20 000 Hz word die toonhoogte hoër namate die geluid harder word.

Teorieë oor die waarneming van toonhoogte probeer verklaar hoe die fisiese klank en spesifieke fisiologie van die gehoorstelsel saamwerk om die ervaring van toonhoogte teweeg te bring. Oor die algemeen kan teorieë van die waarneming van toonhoogte verdeel word in plekkodering en tydkodering. Plekteorie is van mening die waarneming van toonhoogte bepaal word deur die plek van die grootste beweging van die basilêre membraan.

Nie alle musiekinstrumente bring note met ’n duidelike toonhoogte voort nie. Die slaginstrument sonder toonhoogte (’n soort slaginstrument) bring nie spesifieke toonhoogtes voort nie. ’n Klank of noot van bepaalde toonhoogte is een waar ’n luisteraar die toonhoogte moontlik (of betreklik maklik) kan vasstel. Klanke met ’n bepaalde toonoogte het harmoniese frekwensiespektrums of is naby harmoniese spektrums.

’n Klank of noot van onbepaalde toonhoogte is een wat ’n luisteraar onmoontlik of relatief moeilik kan identifiseer met betrekking tot toonhoogte. Klanke met ’n onbepaalde toonhoogte het nie harmoniese spektrums nie of het gewysigde harmoniese spektrums wat as inharmonisiteit bekend staan.

Dit is nog steeds moontlik dat twee klanke van onbepaalde toonhoogte duidelik hoër of laer as mekaar kan wees. Byvoorbeeld, ’n snaartrom het ’n hoër waargenome toonhoogte as ’n bastrom al het albei ’n onbepaalde toonhoogte, aangesien die klank van die snaartrom hoër frekwensies het. Met ander woorde, dit is moontlik en dikwels maklik om die relatiewe toonhoogtes van twee klanke van onbepaalde toonhoogte rofweg vas te stel, maar klanke van onbepaalde toonhoogte pas nie netjies in enige spesifieke toonhoogte in nie. ’n Spesiale soort toonhoogte kom dikwels in die vrye natuur voor wanneer klank die oor van ’n waarnemer direk van die bron bereik, en ook nadat dit van ’n klankweerkaatsende oppervlak weerkaats is. Hierdie verskynsel word "herhalingstoonhoogte" genoem omdat ’n voorvereiste daarvan is dat ’n ware herhaling van die oorspronklike klank by dit gevoeg word.

Die relatiewe toonhoogtes van individuele note in ’n toonleer kan bepaal word deur een van ’n aantal stemmingstelsels. In die weste is die chromatiese toonleer met twaalf note die algemeenste metode van organisering, met gelykswewende stemming wat nou die stemmetode is wat die meeste gebruik word. Daarvolgens is die toonhoogteverhouding tussen enige twee opeenvolgende note van die toonleer presies die twaalfde wortel van twee (of ongeveer 1,05946). In getempereerde stelsels (soos gebruik in die tyd van Johann Sebastian Bach, byvoorbeeld), is verskillende metodes van stemming gebruik. Byna al hierdie stelsels het een interval gemeen, die oktaaf, waar die toonhoogte van een noot dubbel die frekwensie van die ander is. Byvoorbeeld, as die A bo middel-C 440 Hz is, is die  A ’n oktaaf bo dit 880 Hz.

In atonale, twaalftoon-, of musikale versamelingsleer is ’n "toonhoogte" ’n spesifieke frekwensie terwyl ’n toonhoogteklas al die oktawe van ’n frekwensie is. In baie analitiese besprekings van atonale en posttonale musiek, word toonhoogtes deur heelgetalle benoem weens oktaaf- en enharmoniese ekwivalensie (byvoorbeeld, in ’n seriële stelsel word C♯ en D♭ as dieselfde toonhoogte beskou, terwyl C4 en C5 funksioneel dieselfde is, maar een oktaaf uitmekaar).



</doc>
<doc id="106456" url="https://af.wikipedia.org/wiki?curid=106456" title="Khoisan">
Khoisan

Khoisan is 'n saambindende naam vir twee etniese groepe wat in Suider-Afrika leef, naamlik die Khoikhoi en die San. Hulle deel fisiese en vermeende taalkundige eienskappe apart van die Bantoe-meerderheid van die streek. Kultureel word die Khoisan verdeel in die kossoekende San of Boesman, en die Khoi, of meer spesifiek Khoikhoi, vroeër bekend as "Hottentote", wat vee mak maak. Hulle praat veral Khoisan-tale wat bekend is vir hul klikgeluide, maar intussen is Afrikaans die belangrikste taal van die Khoisan.

Die San het die inheemse bevolking van Suider-Afrika gevorm, voordat die Bantoevolke uit Sentraal- en Oos-Afrika ná die suide migreer en hul streek bereik het, wat daartoe gelei het dat die Bantoe-bevolking die Khoisan-bevolking verplaas en die oorheersende bevolking van Suider-Afrika geword het. Oor die tyd het sommige Khoi die mak maak van vee opgegee en die jagter-versamelaar-ekonomie van die San aanvaar, waarskynlik as gevolg van 'n droë klimaat, en word nou as San beskou. Eweneens het die Bantoegroep van die Damaras wat ná die suide migreer het later landbou opgegee en die Khoi se ekonomie aanvaar. Groot Khoisan-bevolkings bly in verskeie droë gebiede in die streek, veral in die Kalahari-woestyn. Die Khoisan is volgens genetiese studies die oudste nog bestaande menslike groep.




</doc>
<doc id="106480" url="https://af.wikipedia.org/wiki?curid=106480" title="Knobbelanemoon">
Knobbelanemoon

Die knobbelanemoon ("Bunodosoma capensis") is 'n seeanemoon wat vanaf Durban suidwaarts tot by Lüderitz op die Weskus voorkom. In Engels staan die vis bekend as "Knobbly anemone".

Die anemoon kan groei totdat dit 'n diameter van tot 100 cm bereik. Dit kleur kan varieer maar dit is oor die algemeen wit, blou of pers asook rooi, pienk of oranje. Die tentakels en die stam waaruit dit groei is nie altyd dieselfde kleur nie. Daar is klein knoppies op die stam.

Hulle leef in getypoele waar hulle hulself somtyds aan rooiaas of mossels heg. Hulle leef ook in skeure in riwwe tot op dieptes van 20 cm. Die spesie kom algemeen voor.



</doc>
<doc id="106483" url="https://af.wikipedia.org/wiki?curid=106483" title="Volumetriese fles">
Volumetriese fles

'n Volumetriese fles of maatkolf is 'n glashouer wat tot die laboratoriumtoerusting van die analitiese chemie behoort.

Dit word gewoonlik van deursigtige glas of plastiek gemaak, maar die glas kan ook 'n donker kleur hê om ligsensitiewe stowwe te beskerm. Die kolf bestaan uit 'n platbodem bol met 'n lang nek, gewoonlik met 'n stopprop. Op die nek is 'n streep aangebring om die geykte volume van die fles aan te dui.

Dit word gebruik om oplossings met 'n bekende molariteit te maak. Die opgeloste stof, meestal 'n vastestof, maar dit kan ook 'n vloeistof wees, word op 'n weegskaal geweeg en die aantal mol bereken. Die opgesloste stof word in sy geheel in die maatkolf geplaas en oplosmiddel onder menging toegevoeg tot die oplossing presies die streep bereik.

Die volumetriese fles word ook gebruik om oplossings te verdun. 'n Hoeveelheid gekonsentreerde oplossing word met 'n pipet in die kolf gegooi en dan oplosmiddel tot die streep toegevoeg. So kan baie verdunde oplossings met 'n bekende konsentrasie verkry word, maar mens moet oppas dat die meetfoute nie opstapel wat die noukeurigheid beperk nie.


</doc>
<doc id="106485" url="https://af.wikipedia.org/wiki?curid=106485" title="Quentin Tarantino">
Quentin Tarantino

Quentin Jerome Tarantino (geb. 27 Maart 1963) is ’n Amerikaanse rolprentvervaardiger en akteur. Sy prente word gekenmerk deur nielineêre storielyne, satiriese onderwerpe, ’n estetisering van geweld en verwysings na die popkultuur.

Tarantino is in Knoxville, Tennessee, gebore as die seun van Tony Tarantino, ’n vermaakkunstenaar en akteur, en Connie McHugh. Sy pa was van Italiaanse afkoms en sy ma Engels en Iers. Quentin is genoem na Quint Asper, Burt Reynolds se karakter in die CBS-reeks "Gunsmoke". 

Sy ouers se huwelik het nie lank geduur nie en Connie Tarantino het verhuis na Knoxville, waar haar ouers gewoon het. In 1966 het sy saam met haar driejarige seun teruggetrek na Los Angeles, waar Tarantino grootgeword het.

In 1973 het Tarantino vir sowat ’n jaar by sy oupa en ouma gaan woon, en daarna het hy na Kalifornië teruggekeer. Op 14 het hy een van sy eerste werke, ’n draaiboek met die naam "Captain Peachfuzz and the Anchovy Bandit", geskryf. Hierna het hy in toneelstukke soos "Two Plus Two Makes Sex" en "Romeo and Juliet" gespeel.

Op 15 of 16 het hy die skool verlaat en werk as ’n plekaanwyser by ’n pornoteater in Torrance gekry nadat hy gesê het hy is ouer as wat hy was. Hy het daarna toneelklasse geloop, waar hy verskeie mense ontmoet het wat later in sy prente sou verskyn. In die 1980's het Tarantino op verskeie plekke gewerk. Hy was onder meer ’n Elvis-nabootser in "Sophia's Wedding: Part 1", ’n episode van die vierde seisoen van "The Golden Girls", en het in ’n videowinkel gewerk. 

Sy loopbaan het in die laat 1980's begin, toe hy "My Best Friend's Birthday" geskryf en geregisseer het – dit het die basis vir sy sewende prent, "True Romance", gevorm. In 1992 het hy sy loopbaan as onafhanklike vervaardiger begin met die uitreiking van "Reservoir Dogs". Dit is beskou as ’n klassieke prent en kultustreffer, en is deur die rolprenttydskrif "Empire" "die grootste onafhanklike rolprent van alle tye" genoem. 

Sy gewildheid het gestyg met die uitreiking van sy tweede prent, "Pulp Fiction" (1994), ’n swartkomedie-misdaadprent wat ’n groot sukses was onder resensente en die publiek. "Entertainment Weekly" het dit beskryf as die beste rolprent van 1983 tot 2008 en baie resensente en geleerdes het dit een van die mees betekenisvolle werke van die moderne rolprentteater genoem. 

"Kill Bill", ’n hoogs gestileerde "wraakfliek" in die tradisie van die Japannese gevegskuns, spaghetti-westerns en Italiaanse rillers, het ses jaar later gevolg en is as twee prente uitgereik: "Kill Bill: Volume 1" in 2003 en "Kill Bill: Volume 2" in 2004. In 2009 is sy prent "Inglourious Basterds" uitgereik, en dit het positiewe resensies gehad. Daarna het "Django Unchained" in 2012 gevolg en die western "The Hateful Eight" in 2015.

Tarantino se rolprente was ewe gewild onder resensente en die publiek. Hy het verskeie pryse ontvang, onder meer twee Oscars, twee Golden Globes, twee Baftas en die Palme d'Or, en is vir ’n Emmy en Grammy benoem. Die tydskrif "Time" het hom in 2005 as een van die 100 invloedrykste mense in die wêreld aangewys. In Desember 2015 het Tarantino ’n ster op die Hollywood Walk of Fame gekry vir sy bydrae tot die rolprentwese.

Tarantino het gesê: "Ek sê nie ek sal nie trou en kinders hê voor ek 60 is nie, maar ek het tot dusver ’n keuse gedoen om hierdie pad alleen te stap. Dit is my tyd om flieks te maak." In 2015 is berig dat hy in ’n verhouding met die kostuummaker Courtney Hoffman is. 

Hy is ’n groot voorstander van 35 mm-film en op 18 Februarie 2010 is aangekondig dat hy die New Beverly Cinema gekoop het. Hy het gesê: "Solank as wat ek lewe en ryk is, sal die New Beverly daar wees en prente wys wat op 35 mm geskiet is."

Oscars
Baftas
Golden Globes
Film Independent Spirit Awards

Sitges-rolprentfees
Saturn-pryse
Cannes-filmfees


</doc>
<doc id="106486" url="https://af.wikipedia.org/wiki?curid=106486" title="Martin Buber">
Martin Buber

Martin Buber (Wene, 8 Februarie 1878 – Jerusalem, 13 Junie 1965) was 'n Oostenrykse-Israeliese-joodse godsdiensfilosoof.

Buber word groot in Lemberg (tans bekend as Lwif, Oekraïne). As kleinkind van die wetenskaplike en Midrasj-kenner Salomon Buber was hy in sy tyd een van die belangrikste navorsers en versamelaars op die gebied van die Chassidiese tradisie van die Oos-Europese jodedom. Hoewel hy homself eerder as aanhanger van die Rekonstruktiewe Judaïsme reken, beywer hy homself daarop om die Westerse wêreld aan Ortodokse en Ultraortodokse mistieke bewegings bloot te stel. Hiervoor vertaal hy talryke vertellings en tradisies van die Chassidisme na Duits en maak dit op so manier bekend. In die besonder lewer sy omvangryke teksversameling ""Die Erzählungen der Chassidim"" (Die vertellinge van die Chassidiem) daarvan 'n indrukwekkende getuienis. Tydens sy lewe was Buber 'n bemiddelaar tussen die bedreigde tradisionele joodse wêreld in die Ooste en die Westerse wetenskaplike en rasionalistiese moderne tyd.

Saam met die filosoof Franz Rosenzweig vertaal Buber van 1926 tot 1936 die joodse Heilige Skrif, die Tenach, in Duits. In sy filosofiese werke konsentreer Buber veral op die tema van dialoog. Sy hoofwerk met die titel ""Ich und Du"" (Ek en jy) behandel die verhouding van die mens tot God en die medemens as eksistensialistiese religieuse dialoog beginsel. Buber was van 1924 tot 1933 dosent en was ere hoogleraar in joodse geloofsleer en etiek in Frankfurt aan die Main. In 1938 kon hy uit nazi Duitsland na Jerusalem ontsnap, waar hy tot 1951 aan die Hebreeuse Universiteit van Jerusalem klasgee in antropologie en sosiologie. Sy huis in Heppenheim word tydens die Kristallnacht ("Kristalnag") op 9 November 1938 verwoes.

Martin Buber was 'n religieuse sionis, maar het hom tog ook verset teen die oprigting van die staat Israel en kritiseer die nasionalistiese politieke sioniste as "sendelinge van die Weste". Hy was, soos ander persone 'n sogenaamde 'Tuisland' sionis, waaronder Judah Magnes voorstander van 'n gemeenskaplike Arabies-Israeliese staat, waarbinne Jode veral hul spirituele identiteit tot ontwikkeling moes bring, maar geen politieke mag moes nastreef nie.

• "Geschichte des Individuationsproblems" (1904)

• "Ich und Du" (1924)

• "Die Schrift. Verdeutscht von Martin Buber gemeinsam mit Franz Rosenzweig" (1926-1938)

• "Die Erzählungen der Chassidim" (bis 1949)

• "Der Jude und sein Judentum" (1963)

• "Die fünfzigste Pforte" (1907)

• "Gottesfinsternis" (1952)

• "Der Weg des Menschen" (1964)

• "Ereignisse und Begegnungen" (1964)

• "Zwei Glaubensweisen" (1950)

• Gerhard Wehr: "Martin Buber: Leben, Werk, Wirkung". 1991, Diogenes-Verlag, Zürich, ISBN 3-257-01908-4.

• Siegbert Wolf: "Martin Buber zur Einführung". 1992, Junius-Verlag, Hamburg, ISBN 3-88506-873-7.

• Beek, M.A. en J. Sperna Weiland, "Martin Buber" (1964)

Vertaal uit die Nederlandse Wikipedia Artikel


</doc>
<doc id="106489" url="https://af.wikipedia.org/wiki?curid=106489" title="Gereformeerde kerk Lydenburg">
Gereformeerde kerk Lydenburg

Die Gereformeerde kerk Lydenburg is die oudste gemeente in die gelyknamige Klassis van die GKSA. Einde 2015 toe hier 240 belydende en 82 dooplidmate was, was dit die vierde grootste van die 16 gemeentes in die Klassis. Buiten die hoofdorp, Lydenburg, sluit die gemeente ook dorpe soos Burgersfort, Ohrigstad en Steelpoort in.

Ds. Dirk Postma, die grondlegger van die Gereformeerde Kerk in Suid-Afrika, het die gemeente Lydenburg in Augustus 1859 gestig, net ses maande ná die eerste gemeente, Rustenburg. Op 5 Junie 1886 is die hoeksteen van die eerste kerkgebou gelê wat 20 m lank en 6,5 m breed was. Dit is op 29 Oktober daardie jaar ingewy. Later is hierdie gebou vergroot met die aanbou van ’n syvleuel. Die oorspronklike muurbalke is met osrieme vasgebind.

Die kerkraad het reeds in die 1930’s die begeerte uitgespreek om ’n nuwe kerkgebou op terig en in 1943 is £150 in ’n afsonderlike boufonds gestort. Nadat ds. Nico Malan in 1955 bevestig is, het die planne om ’n nuwe kerk op te rig vorm begin aanneem. Die vrouelidmate het ywerig pannekoek en koeksisters vir die boufonds gebak terwyl spesiale kollektelyste in die gemeente gesirkuleer is.

Ten spyte van dié geesdrif was daar verdeelheid onder die lidmate oor waar die kerk gebou moes word. Omdat pres. Paul Kruger, ’n stoere lidmaat van die Gereformeerde Kerk, die grond geskenk het waarop die bestaan kerk gebou is, het sommige lidmate sterk gevoel die nuwe kerk moes ook daar opgerig word. Dit het daartoe gelei dat eers op 25 September 1961 tydens ’n gemeentevergadering besluit is om die kerk dan wel elders op te rig. Die ou gebou sou gesloop word, soos alte dikwels destyds die gebruik was, terwyl net die orrel en preekstoel behou sou word en die meeste kerkbanke aan die sendingkerk geskenk sou word.

Nelspruit 1201 Bouers se tender van £35 9850 is aanvaar en die plan van die argitek Hendrik Vermooten goedgekeur. Die hoeksteenlegging is gehou op 24 Februarie 1962 en op 18 Augustus 1962 kon die gemeente haar nuwe kerkgebou in gebruik neem toe boodskappe van gelukwensing oorgedra is deur verteenwoordigers van plaaslike kerke en die dorpsraad. Die argitek, Vermooten, het die sleutels aan mev. ds. Malan oorhandig wat die gebou oopgesluit het. Theunis du Plessis het die Kanselbybel die kerk binnegedra. Met die ingebruikneming was die gebou amper reeds ten volle betaal terwyl die vrouelidmate vir die orrel betaal het.




</doc>
<doc id="106490" url="https://af.wikipedia.org/wiki?curid=106490" title="Tripolitanië">
Tripolitanië

Tripolitanië of Tripolitana (Grieks: "Tripolis"; "driestad" of "drie stede", Arabies: طرابلس; "Taraboeloes") is 'n landstreek in die noorde van Afrika, wat rofweg met die noordweste van die huidige Libië ooreenkom. Die gebied is oorspronklik Tripolitana genoem; die naam Tripolitan"i"a is modern.

De drie stede waarna dié naam verwys, is 

Libië is oorwegend woestyn, maar oor die Middellandse See waai dikwels 'n wind uit die noorde, wat in die winter reënwolke aanvoer oor die Nafusagebergte. Die reënwater stroom deur die wadi's na die kus. Dit het die gebied baie vrugbaar gemaak en die drie stede wat deur die Fenisiërs gestig is, het baie ryk geword.

Die gebied het deel uitgemaak van die Kartaagse ryk en die Numidiese koninkryk van Massinissa. Ná ongeveer 110 v.C. het dit deel van 'n Romeinse pronvinsie geword, wat Afrika Proconsularis genoem word. Later het dit 'n eie pronvinsie gevorm. Aanvalle van die woestynbewoners, die Garamante het eise gestel aan die Derde legioen Augusta van die Romeine. Keiser Septimius Severus (193-211) het dit probleem opgelos deur die Limes Tripolitanus te bou wat bestaan het uit drie forte in Ghadames, Gheriat el-Garbia en Bu Njem. Dit is die begin van die ontginning van die halfwoestyn in hierdie gebied. Die forte is 'n eeu later opgegee, maar die versterkte plase, die centenaria het nog eeue in gebruik gebly.

Die Limes Tripolitanus het nog baie lank bestaan. Dit het die Vandale, Bisantyne en die koms van die Islam oorleef. Al-Idrisi dateer die vernietiging van die waterwerke in die elfde eeu.

In 1551 het Tripolitanië 'n provinsie van die Ottomaase ryk geword en dit het so gebly tot 1911. Daarna het dit 'n deel geword van die Italiaanse kolonie. Op 24 Desember 1951 is Tripolitanië verenig met Sirenaika en Fezaan in die onafkanklike koninkryk Libië



</doc>
<doc id="106491" url="https://af.wikipedia.org/wiki?curid=106491" title="Gereformeerde kerk Viljoenskroon">
Gereformeerde kerk Viljoenskroon

Die Gereformeerde kerk Viljoenskroon is die sewende oudste gemeente in die GKSA se Klassis Noord-Vrystaat. Einde 2015, toe hier net 22 belydende en een dooplidmaat was, was dit die kleinste van die 22 gemeentes in dié Klassis. In 1960 het die belydende lidmate 114 getel en die dooplidmate 108 en in 2001 onderskeidelik 55 en 15.

Tydens die Eerste Wêreldoorlog is ’n predikant van die Gereformeerde Kerk beroep om die dorpe Vredefort, Parys, Bothaville en Hoopstad te bedien. Eers in 1920 is die dorp Viljoenskroon gestig en het dit ’n wyk van die Gereformeerde kerk Parys geword. Danksy enkele lidmate in die omgewing is ’n kerkgebou op Viljoenskroon gebou. Oudl. J.C. Naudé het die hoeksteen van dié gebou op 15 Mei 1937 gelê. Omdat dit destyds nie meer regverdig geblyk het om eredienste op Vredefort te hou nie, is die preekstoel, banke, Nagmaaltafels en stoele daarvandaan na Viljoenskroon oorgeplaas. 

In 1940 het die wyk Viljoenskroon van die Gereformeerde kerk Parys afgestig as die Gereformeerde kerk Viljoenskroon. In 1985 is die kerkgebou opgeknap en die ou banke vervang. ’n Elektroniese orrel is aangekoop. Tussen die banke in die kerk met sy uitsonderlike, vierkantige toring, is nog gehoorstukke uit vergange se dae.




</doc>
<doc id="106502" url="https://af.wikipedia.org/wiki?curid=106502" title="Skeitregter">
Skeitregter

'n Skeitregter is 'n stuk laboratoriumtoerusting wat gebruik word om twee vloeistowwe te skei wat nie mengbaar is nie.

Skeitregters word gewoonlik van glas vervaardig en bestaan uit 'n bol met 'n stopprop van bo en 'n lang steel met 'n kraantjie onderaan. Daar is meestal 'n staander met 'n ringvormige klamp om dit in neer te sit.

Skeitregers word baie gebruik om organiese (reaksie-)oplossings te was deur hulle uit te skud met water. Die water word toegevoeg, die stopprop ingesteek en die mengsel geskud. Die skeitregter word in die staander gesit om die twee vloeistowwe toe te staan te skei onder invloed van die swaartekrag. Die waterige fase het gewoonlik 'n hoë digtheid in vergelyking met die organiese ene. As die skeiding voltooi is, word 'n beker onder die tregter gesit en die kraantjie oopgemaak om net die waterige fase te laat uitloop. Die kraantjie word gesluit en 'n tweede beker gebruik om die organiese fase op te vang. Soms word 'n derde beker gebruik om die bietjie vloeistof van die oorgang op te vang wat moeilik te skei is.

Die proses verwyder baie stowwe wat beter in water as in die organiese fase oplos. Die uitskudding word dikwels herhaal om die suiwering te verbeter.


</doc>
<doc id="106507" url="https://af.wikipedia.org/wiki?curid=106507" title="Benguela-stroom">
Benguela-stroom

Die Benguela-stroom is 'n koue seestroom in die Atlantiese Oseaan aan die suidwestelike kus van Afrika. Die seestroom het sy oorsprong in die ysige waters rondom Antarktika wat in 'n noordwaartse rigting langs die Weskus (Atlantiese kus) van Suid-Afrika en Namibië tot aan die suide van Angola vloei.

Die stroom word gedryf deur suidoostewinde en is bekend vir die opwelling-ekostelsel wat hier voorkom. Die koue seestroom beïnvloed egter ook die weer aan die Weskus. Die opwelling het tot gevolg dat koue, voedselryke water na die oppervlak gebring word wat tot gevolg het dat groot skole pelagiese vis met groot kommersiële waarde hier leef. Visse soos ansjovis, stokvis en sardyne word gesien as groot hulpbronne vir beide Suid-Afrika en Namibië.

As gevolg van die koue see, bevat lug wat van die see na die land inwaai nie veel vog nie, en dus is reën baie skaars. Dit het tot gevolg dat die weskus van Suid-Afrika en Namibië droog en halfwoestyngebiede is.

Die stroom is vernoem na Benguela in Angola.




</doc>
<doc id="106508" url="https://af.wikipedia.org/wiki?curid=106508" title="Catharina van Bengale">
Catharina van Bengale

Catharina van Bengale (1631 - 1683) ook bekend as Groote Catrijn of Catrijn van Batavia was 'n slaaf van die Bengale. Sy was 'n slaafvrou van Paliacatte, Coromandel-kus, Indië. Sy was 'n slaaf in Batavia van die vrye Maria Magdalena.

Dit word dikwels gesê dat sy die voorouer van verskeie Suid-Afrikaanse etniese groepe soos die Kleurlinge en Asiatiese Suid-Afrikane is, maar sy is hoofsaaklik met die Afrikaner Snyman-familiestamboom verbind omdat sy 'n verhouding met Hans Christoffel Snijman gehad het.



</doc>
<doc id="106509" url="https://af.wikipedia.org/wiki?curid=106509" title="Brits-Betsjoeanaland">
Brits-Betsjoeanaland

Brits-Betsjoeanaland (Engels: "British Bechuanaland") was 'n kortstondige kroonkolonie van die Verenigde Koninkryk wat in Suider-Afrika bestaan het vanaf sy stigting op 1 September 1885 tot en met die anneksasie na die naburige Kaapkolonie op 16 November 1895. Brits-Betsjoeanaland het 'n oppervlakte van 51 424 myl² (133 190 km²) en 'n bevolking van 84 210 gehad. Vandag vorm die streek deel van Suid-Afrika.

Betsjoeanaland verwys ná die land van die Tswanas en vir administratiewe doeleindes is dit verdeel in twee politieke entiteite. Die noordelike deel is geadministreer as die Betsjoeanaland-Protektoraat en die suidelike deel, suid van die Moloporivier, is geadministreer as kroonkolonie van Brits-Betsjoeanaland.

In 1882 het die twee Boererepublieke Goosen en Stellaland van Brits-Betsjoeanaland afgeskei. Vir baie maande, beginnende in 1883, is druk geplaas op die Britse regering om iets te doen in Betsjoeanaland weens die onrus in die gebied. Op 29 Oktober 1884 het die Britse regering sir Charles Warren aangestel as spesiale kommissaris van Betsjoeanaland. Op 13 November 1884 het die parlement 'n bedrag van £675 000 (dit is gelykstaande aan meer as £32 000 000 vandag) vir militêre operasies in Betsjoeanaland toegestem. Sir Charles Warren is bevoeg om 'n onreëlmatige krag van 1 500 mans in Suid-Afrika te werf, bykomend tot die gereelde troepe wat voorsien sal word.

'n Krag van 4 000 troepe, gelei deur sir Charles Warren, is vertrek om Stellaland en Goosen te herwin. Op 7 Februarie 1885 het die krag Vryburg, die hoofstad van Stellaland, bereik en aansluitend voortgegaan tot Mahikeng, die hoofstad van Goosen. Op 8 April 1885 het sir Charles Warren in 'n versending die Britse Regering in kennis gestel dat hy Betsjoeanaland beset en die orde heeltemal herstel het. Die twee Boererepublieke het ineengestort sonder enige bloedvergieting.

Op 30 September 1885 is Stellaland, Goosen en ander gebiede in die suide van die Moloporivier saamgesmelt tot die kroonkolonie van Brits-Betsjoeanaland. In 1891 is die Suider-Afrikaanse Doeane-unie uitgebrei na Brits-Betsjoeanaland en in 1895 is die kolonie by die Kaapkolonie ingelyf, en vorm nou deel van Suid-Afrika, die gebied rondom Mahikeng.




</doc>
<doc id="106511" url="https://af.wikipedia.org/wiki?curid=106511" title="Bhakti-beweging">
Bhakti-beweging

Die Bhakti-beweging verwys na die teïstiese en hervormende tendens wat in die Middeleeue-tye van Hindoeïsme na vore gekom het. Dit het eers in die Tamil-sprekende dele van Suid-Indië begin en daarna het dit dwarsoor die Suid-Asiatiese subkontinent uitgebrei. Die beweging is hoofsaaklik deur verskeie digter-heiliges gelei, hulle het die konvensionele rituele en dogma, sowel as die grense van geslag en kaste van die tradisionele Hindoe-samelewing en kastestelsel uitgedaag. Die beweging beweer dat enigiemand wat toewyding wys, met die almagtig kan kommunikeer. Die Islamitiese Soefie-beweging sowel as ander Dharmitiese godsdienste soos Djainisme en Sikhisme is ook deur die Bhakti-beweging beïnvloed.


</doc>
<doc id="106512" url="https://af.wikipedia.org/wiki?curid=106512" title="Duitstalige Gemeenskap van België">
Duitstalige Gemeenskap van België

Die Duitstalige Gemeenskap (Duits: "Deutschsprachige Gemeinschaft", Frans: "Communauté germanophone", Nederlands: "Duitstalige Gemeenschap") is die kleinste van die drie gemeenskappe in die federale staatsstruktuur van België. Daar word soms ook na verwys as die "Duitstalige Gemeenskap van België" (Duits: "Deutschsprachige Gemeinschaft Belgiens"), veral in kontakte met die buiteland. Beide die raad en die regering van die Duitstalige Gemeenskap is gesetel in die klein hoofstad, Eupen.



</doc>
<doc id="106516" url="https://af.wikipedia.org/wiki?curid=106516" title="Planeet Nege">
Planeet Nege

Planeet Nege is 'n groot, hipotetiese planeet in die buitenste gedeelte van die Sonnestelsel. Die bestaan van Planeet Nege is in 2014 die eerste keer voorgestel, ten einde die ongewone wentelbane van 'n groep Trans-Neptunus-voorwerpe (TNV's) in die buitenste deel van die Kuiper-gordel te verklaar. Konstantin Batygin en Michael Brown, wetenskaplikes aan die Kaliforniese Instituut vir Tegnologie (Caltech), het hul ontdekking op 20 Januarie 2016 aangekondig, gebaseer op dinamiese modelle en nie visuele waarnemings nie.

Planeet Nege volg 'n elliptiese baan om die Son. Een so 'n omwenteling duur tussen 10 000 en 20 000 jaar. Die planeet sal nooit nader as 200 keer die afstand tussen die Son en die Aarde, of 200 AE, aan die Son kom nie.

Na raming het Planeet Nege 'n massa van ongeveer tien keer dié van die Aarde. Ander skattings wissel van vyf tot vyftien keer die massa van die Aarde. Die deursnee van planeet nege is moontlik twee tot vier keer dié van die Aarde.

Brown vermoed dat die planeet 'n ysreus is, vergelykbaar met Neptunus en Uranus. Dit sou beteken dat dit veral uit rots en ys bestaan, met 'n relatief klein hoeveelheid gas, want die temperatuur sal laag wees.


</doc>
<doc id="106522" url="https://af.wikipedia.org/wiki?curid=106522" title="Chloraat">
Chloraat

'n Chloraat is 'n sout wat die -ioon bevat, wat die suurres van chloorsuur is.

Chlorate is baie sterk oksideerders en die oksidasietoestand van die sentrale chlooratoom is 5+ (V). Chlorate is baie goed oplosbaar in water. Litiumchloraat het 'n oplosbaarheid van 313,5 g sout in 100 g water, wat 'n verhouding van 1,6 watermolekule per chloraat verteenwoordig.

Natriumchloraat is 'n produk van die elektrolise van pekel. Die energie wat vereis word om chloraat te vervaarding is 16,14e_6 kcal/ton (~74,7 kJ/g) natriumchloraat. Die totale reaksie kan geskryf word as:

Die reaksie is endotermies en die spanning vir termoneutrale elektrolise (waarby geen warmte gevorm sou word nie) is 1,62 V. In die praktyk word egter gewoonlik 'n spanning van 2,75-3.5V aangelê. Die temperatuur word gewoonlik op 80 °C gehou, anders word die hipochloriet wat aanvanklik vorm nie in chloraat omgesit nie. Hierdie reaksie is taamlik stadig. Die suurgraad moet beheer word en die suiwerheid van die pekel is ook belangrik. Die aanwesigheid van lig en onsuiwerhede soos Ir, Co, Ni, Cu, Fe en Mn kan parasitêre prosesse soos die ontleding van hipochloriet en die vorming van suurstof veroorsaak, wat die effektiwiteit van die hele proses benadeel. 

Ongeveer 2% word op indirekte wyse vervaardig deur die reaksie:

Hierdie elektrosintese is die eerste keer deur Hinsinger en Berzelius in 1802 uitgevoer, en deur Watt gepatenteer in 1851. Die eerste chloraatfabriek is in 1886 in Villers-St. Sepulchre in Switserland gebou.

Natriumchloraat word veral in die papierindustrie gebruik (94%) om te vervaardig wat as bleikmiddel gebruik word. Ander gebruike is in die landbou om katoen te ontloof, as plantgifstof, 'n oksidant in uraanverryking en in die produksie van ammoniumchloraat wat vir vuurpylaandrywing gebruik word.

In skole en universiteite word kaliumchloraat soms vir 'n demonstrasie van 'n eksotermiese reaksie gebruik. 'n Klein hoeveelheid word in 'n wye reageerbuis geplaas en skuins in 'n klamp geplaas met 'n bunserbrander daaronder. 'n Gummibear word later in die gesmelte kaliumchloraat gegooi wat tot 'n heftige oksidasiereaksie lei en baie pers lig veroorsaak (die kleur van kaliumatome wat in 'n vlam aangeslaan word). Aan die einde van die reaksie ontstaan baie rook en 'n reuk van verbrande karamel. Die eksperiment moet in 'n dampkas opgestel word om nie die laboratorium se brandalarm in werking te stel nie.


</doc>
<doc id="106536" url="https://af.wikipedia.org/wiki?curid=106536" title="Kilburndam">
Kilburndam

Die Kilburndam is 'n dam naby Bergville in KwaZulu-Natal, Suid-Afrika. Die dam vorm deel van die Tugela-Vaal-waterprojek en die Drakensberg-pompopgaarskema. 

Dit is 'n grondvuldam wat 500 meter (1600 voet) laer as die Sterkfonteindam in die Mnjaneni-rivier geleë is. Dit is in 1981 in gebruik gestel, het 'n kapasiteit van 36 700 kubieke meter en 'n oppervlakte van 207 hektaar (510 akker). Die damwal is 48 meter (157 voet) hoog. 

Die hoofdoel van die dam is om hidroëlektrisiteit op te wek. Die gevaarpotensiaal van die dam word as hoog (3) geklassifiseer.

As die aanvraag na elektrisiteit laag is, word water met vier 250 MW tribunes teen 'n tempo van 174 m/s uit Kilburn na die Driekloofdam gepomp. As die aanvraag hoog is, tipies gedurende die oggend en vroeë aand, word water van Driekloof teen 'n tempo van 312 m/s vrygelaat om 1 000 MW krag op te wek.

Volgens 'n padbord langs die dam:
Die dam is 'n paar kilometer van die Drakensville-vakansieoord geleë.



</doc>
<doc id="106543" url="https://af.wikipedia.org/wiki?curid=106543" title="Chloriet">
Chloriet

Chloriet kan verwys na



</doc>
<doc id="106544" url="https://af.wikipedia.org/wiki?curid=106544" title="Chloriet (chemie)">
Chloriet (chemie)

'n Chloriet is 'n sout met die komplekse anioon wat die suurres is van chlorigsuur .

Die stof is 'n matige oksideerder en matige basis. Die sentrale chlooratoom het 'n oksidasietoestand +3 (III). Hierdie molekulêre ioon het twee gelyke C-O bindings. (Net een resonansiestruktuur word getoon).

Natriumchloriet word gebruik om chloordiokside te maak, wat gebruik word in die watersuiwering. Die reakse kan met chloor of met hipochloriet uitgevoer word.

'n Oormaat aan chloor is gewoonlik toegevoeg om te voorkom dat daar nog reste chloriet in die drinkwater oorbly. Chloriet kan sekere soorte bloedarmoede veroorsaak. Die chloordiokside self kan chloraat en chloriet terugvorm by hoër temperature en hoër suurgraad. Chlorietkonsentrasies moet tot 1 [mg/L] beperk bly.


</doc>
<doc id="106546" url="https://af.wikipedia.org/wiki?curid=106546" title="Chloriet (mineralogie)">
Chloriet (mineralogie)

Chloriete is 'n groep minerale wat geklassifiseer word as tri-oktaëdriese fillosilikate met 'n laagstruktuur wat lyk op mika s'n. Die algemene samestelling van die groep is waarin isomorfiese vervanging gebruikelik in. Die (Mg,Fe,Al)-ione is in 'n oktaëdriese omringing, die (Al,Si)-ione in 'n tetraëdriese ene. Die verhoudings Fe/(Mg+Fe) en / bepaal die tipe chloriet.

Die struktuur bestaan uit 'n 2:1:1 laagstruktuur waarin mika- en brusietlae afwissel. Die mikalaag het 'n negatiewe lading wat geneutraliseer word deur 'n positiewe lading in die brusietlaag. Die laagvolgorde is gewoonlik

waar die T-O'-T die tetraëdriese-oktaëdriese-tetraëdriese mika-lae voorstel

Die meeste (80%) chloriete het die 11b-politipe struktuur met 'n monokliene sel met parameters van ongeveer: a=5.33, b= 9.23, c.sinβ=14,2 Å en β=97 °. Die b-parameter varieer met die aantal -ione in die oktaëdriese laag en die c-parameter met die /-verhouding in die tetraëdriese laag.

Daar is ook minerale wat tot die chloriete gereken word en wat ander elemente bevat. Kämmereriet byvoorbeeld bevat chroom () en vertoon 'n wynrooie kleur. Cookiet bevat litium (). Sy struktuur is triklien 

X-straalpoeierdiffraksie word gebruik om chloriete te ondersoek en identifiseer. Chloriete vertoon 'n karakteristieke refleksie by 14 Å en sy hoërorde-refleksies. Die diffraksiepatroon verander nie indien die mineraal met etileenglikol of gliserol behandel word nie en bly ook dieselfde by verhitting tot ong. 700 °C.


</doc>
<doc id="106550" url="https://af.wikipedia.org/wiki?curid=106550" title="Mosambiekkanaal">
Mosambiekkanaal

Die Mosambiekkanaal (Frans: "Canal du Mozambique", Malgassies: "Lakandranon'i Mozambika", Portugees: "Canal de Moçambique") is 'n deel van die Indiese Oseaan wat tussen Mosambiek in die weste en Madagaskar in die ooste geleë is. Dit is ongeveer 1 600 km lank en 419 km wyd op sy nouste punt. Die diepste punt is 3 292 meter naby die kus van Mosambiek. Die warm Mosambiekstroom vloei suidwaarts deur die kanaal waar dit aansluit by 'n stroom vanaf die ooskus van Madagaskar om die Agulhasstroom te vorm.

Daar is verskeie eilande in die Mosambiekkanaal soos Europa-eiland, Mayotte, en Mosambiekeiland.


</doc>
<doc id="106551" url="https://af.wikipedia.org/wiki?curid=106551" title="Europa-eiland">
Europa-eiland

Europa-eiland is 'n laagliggende eiland in die Mosambiekkanaal van Suider-Afrika.

Die eiland se afmetings is:

Die eiland behoort aan Frankryk maar Madagaskar betwis die eienaarskap. Daar is baie voëls wat hier broei.


</doc>
<doc id="106554" url="https://af.wikipedia.org/wiki?curid=106554" title="Mosambiekstroom">
Mosambiekstroom

Die Mosambiekstroom is 'n seestroom in die Indiese Oseaan. Dit word dikwels as 'n warm, suidwaartse stroom langs die kus tussen Mosambiek en Madagaskar omskryf. Hierdie beskrywing blyk egter foutief te wees, aangesien die kanaal dikwels groot anti-siklonale draaikolke bevat. Hierdie draaikolke is nie van die res van die stelsel in die Indiese Oseaan afhanklik nie. As die draaikolke voorkom, is dit onmoontlik om 'n vaste stroomrigting te bepaal. Ten tye wanneer die draaikolke ontbreek, kan dit wel as 'n vaste suidvloeiende stroom beskou word.

Hierdie draaikolke is massief, warm en anti-siklonaal. Hulle diameter kan tot so groot as 300 km wees. Die oorsaak van die draaikolke is onbekend en word nog ondersoek.



</doc>
<doc id="106561" url="https://af.wikipedia.org/wiki?curid=106561" title="Cathedralpiek">
Cathedralpiek

Cathedralpiek is 'n berg in KwaZulu-Natal, Suid-Afrika. Dit is 'n 3004 m hoë (9856 voet) vrystaande berg in die Drakensberge. Die berg is onder die plaaslike bevolking as "Mponjwana" (klein horing) bekend.

Cathedralpiek is deel van Cathedral-rif, wat reghoekig tot die hoofreeks lê. Ander bergpieke in die omgewing is die "Twins", ook bekend as die "Triplets", (2 899 m of 9 510 voet), die "Bell" (2 930 m of 9 800 voet), die "Outer Horns" (3 006 m of 9 860 voet), die "Inner Horns" (3 005 m of 9 858 voet), die "Chessmen" (2 987 m of 9 800 voet) en "Mitre-piek" (3 023 m of 9 919 voet).

Die piek is die eerste keer in 1917 deur D.W Basset-Smith en R.G. Kingdon uitgeklim.

Die Didima-kamp en die Cathedral Peak-hotel lê naby Cathedralpiek. Die hotel bied verblyf en 'n kapel wat vir spogtroues aangewend kan word. Verskeie staproetes kan ook van hier af aangedurf word.



</doc>
<doc id="106562" url="https://af.wikipedia.org/wiki?curid=106562" title="Nederlandse Kaapkolonie">
Nederlandse Kaapkolonie

Die Nederlandse Kaapkolonie was tussen 1652 en 1795 'n kolonie van die Verenigde Oos-Indiese Kompanjie. Die kolonie is gestig deur Jan van Riebeeck as 'n herlaai- en tussenstop-hawe vir skepe van die Verenigde Oos-Indiese Kompanjie wat met Asië handel gedryf het. Die kolonie het in die jare na sy stigting vinnig uitgebrei tot 'n vestigingskolonie, baie tot die ontsteltenis van die owerstes van die Nederlandse Oos-Indiese Kompanjie wat hoofsaaklik geïnteresseerd was in winsbejag uit die Asiatiese handel.

Omdat die kolonie, as enigste permanente vestiging van die Nederlandse Oos-Indiese Kompanjie, nie as 'n handelspos gedien het nie, was dit 'n ideale plek vir afgetrede werknemers van die Kompanjie. Na 'n paar jaar van diens in die maatskappy kon werknemers as 'n "vryburgher" 'n stuk grond in dié kolonie huur waarop hulle gewasse kon kweek wat hulle aan die Nederlandse Oos-Indiese Kompanjie moes verkoop het vir 'n vaste prys. Omdat hierdie plase arbeidsintensief was, het die vryburghers slawe uit Madagaskar, Mosambiek en Asië ingevoer wat die bevolking vinnig laat vermeerder het. Nadat Lodewyk XIV die Edik van Nantes, wat die reg van die Hugenote in Frankryk beskerm het om hul godsdiens sonder vervolging van die staat te beoefen, in Oktober 1685 herroep het, het die kolonie baie Hugenoot-setlaars gelok wat uiteindelik met die algemene Vryburgher-bevolking gemeng het.

As gevolg van die outoritêre gesag van die Kompanjie, wat boere aangesê het wat om te verbou en teen watter prys, en die monopolisering van die handel, het sommige boere probeer om die oppergesag van die maatskappy te ontsnap deur verder na die binneland te trek. Die maatskappy het probeer om hierdie migrante te beheer deur die oprigting van 'n landdroskantoor in Swellendam in 1745 en 'n verdere een by Graaff-Reinet in 1786. Die Kompanjie het die Gamtoosrivier tot die oosgrens van die kolonie verklaar, net om te sien hoe die trekboere dit kort daarna oorsteek. Om moontlike konflik met die Bantoevolke te vermy wat van Oos-Sentraal-Afrika na die suide en weste beweeg het, het die Nederlanders in 1780 besluit dat die Groot-Visrivier die kolonie se oosgrens sal vorm.

In 1795 is die Kaapkolonie ná die Slag van Muizenberg deur die Britte beset. Onder die voorwaardes van die Vrede van Amiens in 1802 was dat die kolonie op 1 Maart 1803 aan die Nederlanders teruggegee sou word, maar nadat die Nederlandse Oos-Indiese Kompanjie genasionaliseer is, is die kolonie direk deur die Bataafse Republiek geregeer. Die oordrag was egter nie lank van krag nie, omrede die uitbreek van die Napoleontiese Oorloë die Vrede van Amiens ongeldig gemaak het. In Januarie 1806 is die kolonie ná die Slag van Blaauwberg vir 'n tweede keer deur die Britte beset. Hierdie oordrag is bevestig in die Anglo-Nederlandse Verdrag van 1814.

Die Nederlandse Kaapkolonie was verdeel in vier distrikte:





</doc>
<doc id="106563" url="https://af.wikipedia.org/wiki?curid=106563" title="Champagne Castle">
Champagne Castle

Champagne Castle is 'n bergpiek in die Sentrale Drakensberge in KwaZulu-Natal, Suid-Afrika. Dit is die tweede hoogste bergpiek in Suid-Afrika. Om dit lê ander pieke, waaronder "Cathkinpiek" (3149 m), "Sterkhorn" (voorheen bekend as "Mount Memory"), "Monk's Cowl" en "Dragon's Back".

Volgens oorlewering het twee onverskrokke bergklimmers, David Gray en Major Grantham, die piek direk aan die voorkant van Cathkin af uitgeklim. Toe hulle hul oorwinning wou vier, val die bottel sjampanje op 'n rots en is die berg terstond "Champagne Castle" gedoop.

Cathkinpiek het sy naam aan 'n immigrant van Lanarkshire, Stephan Snyman, te danke. Snyman het die piek na 'n koppie in Glasgow, genaamd "Cathkin Braes", genoem.

Die Champagne Castle-hotel bied 'n praguitsig oor die bergpiek. Op die perseel is rondawels wat in 1941 deur Italiaanse krygsgevangenes gebou is. Staproetes kan 'n entjie verder in die pad af, by "Monk's Cowl", aangedurf word.



</doc>
<doc id="106564" url="https://af.wikipedia.org/wiki?curid=106564" title="Drakensberg-amfiteater">
Drakensberg-amfiteater

Die Drakensberg-amfiteater is 'n geografiese kenmerk van die Noordelike Drakensberg in KwaZulu-Natal, Suid-Afrika. Dit word as een van die indrukwekkendste kranswande op Aarde beskou. Die krans se aangesig is ongeveer drie keer die totale gesamentlike oppervlakte van al die kranswande van die Yosemite Nasionale Park se beroemde "El Capitan", en meer as 10 keer die grootte van "El Capitan" se bekendste (suidwestelike) aansig. Dit is deel van die Royal Natal Nasionale Park.

Die Amfiteater is meer as 5 km (3,1 myl) lank en het steil kranse wat ongeveer 1220 meter (4000 voet) langs sy totale lengte uitstyg. Die onderkant van die vallei, vanwaar baie foto's geneem word, is meer as 1830 meter (6000 voet) onder die Amfiteater se hoogste punt. Mont-aux-Sources, een van die hoogste pieke van die Drakensberg, is meer as 3 254 meter (11 000 voet) bo seevlak geleë. Die Tugelawaterval, die tweede hoogste waterval ter wêreld, stort ongeveer 948 meter (3100 voet) vanaf die Amfiteater na benede.

Verskeie staproetes, onder ander na die voet van die Tugelawaterval, kan vanaf die Royal Natal Nasionale Park aangedurf word.



</doc>
<doc id="106567" url="https://af.wikipedia.org/wiki?curid=106567" title="Grondkunde">
Grondkunde

Grondkunde is die wetenskap wat grond en die eienskappe daarvan bestudeer. Dit sluit hulle fisiese, chemiese, morfologiese, mineralogiese eienskappe in, maar ook hul genese, klassifikasie, verspreiding en hul vrugbaarheid. 'n Belangrike aspek is die benutting van grond vir die landbou.

Grond is 'n uiters dun laag wat die planeet bedek, maar dit is 'n uiters kosbare laag omrede dit alle aarde lewensvorme onderhou. Dit moet as hernubare natuurlike hulpbron beskou word. Grondkunde is daarom 'n onontbeerlike studieveld vir volhoubare voedselproduksie in die toekoms.

Grondkunde het talle onderafdelings:



</doc>
<doc id="106568" url="https://af.wikipedia.org/wiki?curid=106568" title="Isomorfiese vervanging">
Isomorfiese vervanging

Isomorfiese vervanging is 'n begrip uit die kristallografie, mineralogie en vastestofchemie.

Vastestowwe is gewoonlik nie in mekaar oplosbaar nie, omrede die boustene van die een struktuur nie in die raamwerk van die ander stof se kristalrooster inpas nie. Atome of ione wat verwante eienskappe en groottes het, is egter 'n uitsondering op hierdie reël. 'n Goeie voorbeeld is die atome van silwer en van goud, wat nie baie in terme van grootte verskil nie, en ook heelwat in hul eienskappe ooreenkom. Die twee metale het byvoorbeeld dieselfde kristalstruktuur. Silwer-atome kan daarom vryelik in die goudrooster ingebou word en die omgekeerde is ook waar. Die oplosbaarheid is onbeperk en ons kan sê dat die twee vastestowwe mengbaar is. Die vaste oplossings word "elektrum" genoem.

Die kristallyne struktuur van silwer en goud is eenvoudig met 'n klein eenheidsel. Minerale het dikwels 'n struktuur wat ingewikkelder is en die sel is groot. Binne die struktuur is vervanging van die een ioon deur die ander egter in bepaalde gevalle moontlik sonder dat dit die struktuur verander. In silikate is silikon dikwels aanwesig in 'n tetraëder van suurstofatome, maar dit kan vervang word deur aluminiumione wat ook in 'n tetraëdriese omringing 'tuisvoel'. Dit wil sê dat die energie van so 'n konfigurasie laag genoeg is dat dit tot 'n stabiele struktuur lei. Ander ione soos en kom veral in oktaëdriese omringing voor en kan mekaar vervang. Dieselfde minerale het daarom dikwels 'n samestelling wat van vindplek tot vindplek kan varieer. Gewoonlik sal die parameters wat die eenheidsel beskryf egter wel verander, afhanklik van byvoorbeeld die Mg/Fe-verhouding van die monster. Ook kan die voorkoms van die kristalle verander. Magnesium is kleurloos, by yster kan die kristal groen of bruin gekleurd wees, chroom rooi, mangaan pers, ensomeer.

Isomorfiese vervanging word ook opsetlik teweegebring, veral in kristallografie waar dit as kontrasmiddel gebruik word. Die vervanging van 'n atoom deur 'n swaar atoom wat die rooster baie min vervorm sal die diffraksiepatroon net in sy intensiteite verander. Die verskille kan bydra om die struktuur uit te lê of om dit noukeuriger te bepaal. Dié metode is een van die oudste metodes van struktuurbepaling en is reeds deur Cork in 1927 toegepas. Vir stowwe met uitsonderlik groot eenheidselle soos by proteïene word dikwels van 'n "meervoudige" vervanging gebruik gemaak. Proteïenkristalle word in 'n oplossing van verskeie swaar ione gedompel, om ione wat die proteïenkolekuul in die kristal omgewe uit te wissel met die ione in die oplossings.

'n Besondere geval is dié van isotoopvervanging. Isotope van dieselfde element het amper identiese eienskappe en kan mekaar dus goed vervang. Die diffraksie van X-strale sal egter ook amper dieselfde bly. Die strooiingslengte is net afhanklik van die aantal elektrone van die atoom, dit wil sê die element, nie van die isotoop nie. Dit is anders by neutrondiffraksie. Die strooiingslengte vir neutrone word bepaal deur die atoomkern en verskil daarom van isotoop tot isotoop. Vervanging kan dus gebruik word om die diffraksiepatroon opsetlik te verander. Ongelukkig is isotope dikwels baie duur, maar die vervanging van deur is bekostigbaar en word wyd toegepas omrede die strooiing van H tot 'n groot mate onelasties is, en 'n agtergrond lewer wat die meting onnoukeurig maak.


</doc>
<doc id="106569" url="https://af.wikipedia.org/wiki?curid=106569" title="Borrelanemoon">
Borrelanemoon

Die borrelanemoon ("Entacmaea quadricolor") is 'n anemoon wat in die Indiese-Pasifiese gebied, Rooisee en aan die ooskus van Afrika tot by die noorde van KwaZulu-Natal voorkom. In Engels staan dit bekend as die "Bubble-tentacle anemone".

Die anemoon kan 'n diameter van 400 mm bereik en die tentakels kan tot 100 mm lank word. Die tentakels se punte het gloeilamp-tipe swelsels wat amper soos lugborrels lyk. Die tentakels is ligbruin of groen van kleur, terwyl die punte pienkerig is.

Die anemoon anker homself aan slote en skeure op koraalriwwe tot op 'n diepte van 35 m. Hulle is die gasheer vir anemoonvisse, garnale en krappe in simbiotiese verhoudings. Die diertjie is 'n filtervoeder. Die spesie kom algemeen voor.



</doc>
<doc id="106583" url="https://af.wikipedia.org/wiki?curid=106583" title="Vastestofchemie">
Vastestofchemie

Vastestofchemie is 'n onderafdeling van die chemie wat die vorming, stabiliteit, eienskappe en strukture van vaste verbindings bestudeer. Gewoonlik word dit gesien as 'n onderafdeling van die anorganiese chemie, hoewel daar ook ondersoek aan organiese stowwe uitgevoer word en dit ook wel as onderdeel van die materiaalkunde gesien word.

Vastestofchemie het raakvlakke met die vastestoffisika, die kristallografie, die materiaalkunde, die mineralogie, die metallurgie. die polimeerchemie en fisika.

Die vakgebied het sintetiese en analitiese aspekte. Die meeste vastestofchemici werk vandag (2016) aan oksiede en hulle verwante, 'n tweede groep aan die verbindings van die ander elemente van die chalogeengroep soos sulfide en selenide. Die verbindings van die halogene (F, Cl, Br, I) en pnikogene (N, P, As, Sb, Bi) kry minder aandag, maar word ook uitgevoer. 

Die sintese van vastestowwe vereis gewoonlik hoë temperature. In die geval van oksiede kan dit aan die lug of onder suurstof gebeur, vir sulfide of chloride moet dikwels in 'n ampul gewerk word wat afgesluit is van die suurstof en die vog van die atmosfeer.

'n Aantal tegnieke stel die vorser in staat sy reaksie produkte te ondersoek


</doc>
<doc id="106584" url="https://af.wikipedia.org/wiki?curid=106584" title="Stereo-isomeer">
Stereo-isomeer

Stereo-isomere is stowwe met dieselfde atomiese samestelling en met dieselfde bindings, wat egter in hul driedimensionale struktuur verskil. Daar is twee tipes: "cis"-"trans"-isomere en chirale stereo-isomere.

'n Enkele C-C-binding is vrylik draaibaar, maar vir 'n dubbele binding is dit nie die geval nie. Dit wil sê dat die molekuul -HC=CH- (2-buteen) in twee weergawes voorkom, wat (effens) verskillende eienskappe het. Hierdie tipe isomerie is belangrik in biologie en selfs vir gesondheid. Onversadigde vetsure kom in die natuur gewoonlik in die cis-vorm voor. Industriële bewerking soos hidrogenasie kan die een vorm egter omskakel na die ander een, en trans-vette is skadelik vir die gesondheid van die mens.

Cis-transisomerie kom ook by metaalkomplekse voor en kan met Kurnakov se reaksie onderskei word.

'n Goeie voorbeeld van hierdie tipe isomerie uit die daaglikse lewe is 'n paar skoene. Hul het dieselfde samestelling uit dieselfde materiale, maar die een is die spieëlbeeld van die ander. Indien 'n molekuul nie self die simmetrie van 'n spieëlvlak besit nie, is daar ook 'n linker- en 'n regterweergawe van die molekuul. 'n Goeie voorbeeld is die molekuul . Dit het 'n tetraëdriese struktuur maar die vier hoeke (die ligande) word beset deur vier verskillende atome. Die molekuul bestaan in twee stereo-isomere wat mekaar se spieëlbeelde is. Die verskynsel word chiraliteit genoemne die twee isomere word enantiomere van mekaar genoem.

Dit is in teenstelling met 'n molekuul soos met slegs drie verskillende ligande. So 'n molekuul het wel 'n inwendige spieëlvlak en kom slegs in een weergawe voor. (Die spieëlvlak loop deur die Cl-C-Br atome en spieël die een fluooratoom af op die ander een.)

'n 50/50 mengsel van albei stereo-isomere word 'n rasemiese mengsel genoem. Indien die stereo-isomere van 'n rasemiese mengsel kristalliseer, pak hulle soms saam in aparte kristalle wat dan dikwels ook spieëlbeeldige vorme aanneem. Wynsteensuur is 'n beroemde voorbeeld daarvan wat eintlik tot die ontdekking van chiraliteit gelei het.

Indien 'n bundel lig wat linêer gepolariseerd is deur 'n vloeistof soos water gestuur word, sal gewoonlik die polarisasierigting dieselfde blyf, maar indien dit byvoorbeeld 'n oplossing van suiker betref, sal die polarisasierigting draai. Die hoek waaroor die rigting verdraai raak, hang van die padlengte, die suikerkonsnsentrasie en die golflengte van die lig af. Hierdie effek word optiese aktiwiteit genoem en dit word in die suikernywerheid gebruik om suikerkonsentrasies te meet.

In 1844 het 'n Duitse chemicus, Eilhard Mitscherlich, ontdek dat 'n rasemiese oplossing van natriumammoniumtartraat, 'n sout van wynsteensuur, nie die rigting van gepolariseerde lig beïnvoed nie, maar dat 'n oplossing met net een stereo-isomeer dit wel doen. Optiese aktiwiteit word dus deur die teenwoordigheid van net een enantiomeer veroorsaak. Mitscherlich het nogtans geen verskille in samestelling of molêre massa gevind nie en het hy dit nie verstaan nie. Vier jaar later het Louis Pasteur opnuut hierdie probleem nagevors. Hy het die voordeel van Jean-Bapiste Biot se werk gehad wat optiese aktiwiteit verder ondersoek het, en wat opgemerk het dat dit moeilik te verstane was hoe molekules met verskillende eienskappe geen verskillende struktuur of vorm sou hê nie. Pasteur het die kristalle van die rasemiese tartraat opnuut onder die mikroskoop gelê en gesien dat ook die kristalle 'n linkse en 'n regse vorm gehad het. Die kristalle is dihedraal, wat wil sê dat hulle 'n klein vlak aan een kant van hul bokant het. Pasteur het gesien dat die posisie van die klein vlakkie verskillend was. Pasteur het toe gepoog om kristalle uit te pik en só op moeisame wyse te skei. 'n Oplossing van die geskeide kristalle vertoon optiese aktiwiteit, en wel in teenoorgestelde rigtings vir die twee stereo-isomere.


</doc>
<doc id="106585" url="https://af.wikipedia.org/wiki?curid=106585" title="Gereformeerde kerk Magol">
Gereformeerde kerk Magol

Die Gereformeerde kerk Magol is die vyfde oudste van die 13 gemeentes in die GKSA se Klassis Waterberg, wat ook vyf Namibiese kerke insluit. Buiten die hoofdorp, Lephalale (Ellisras), sluit die gemeentegrense ook omliggende nedersettings in en Botswana van Mahalapye tot by Suapan, asook Francistown, die Orapamyn, Phalapye, Selebi-Phikwe en Serowe. Die gemeente het einde 2015 429 belydende en 121 dooplidmate gehad, in albei gevalle die meeste in die Klassis. Einde 2001 was die syfers onderskeidelik 548 en 231, wat beteken die sieletal het binne 14 jaar met net meer as 30 persent afgeneem.

Die Gereformeerde kerk Magol het op 28 November 1942 van die Gereformeerde kerk Waterberg (Nylstroom) afgestig. Ds. H.J. Venter het aan die begin dienste in ’n ou waenhuis op die plaas Grootfontein gehou. Namate die lidmate toegeneem het, was dit nodig om ’n tydelik "tabernakel" vir Nagmaalsgeleentheid te bou. Spoorwegseile is gespan oor pale wat die Vrydag ingeplant is. Onder dié afdak van seil is die Woord verkondig ten spyte van haelstorms, versengende hitte en yskoue wind.

Mettertyd het dit geblyk dat die Transvaalse onderwysdepartement die omliggende plaasskole wou sentraliseer. Die plaas Wonderboomhoek is aangewys as die mees sentraalgeleë plek. Die gemeente wou hul nuwe geboue so na moontlik aan die skool hê; daarom is besluit om die kerkgebou op Wonderboomhoek te bou. Twee lidmate, Tom Kruger en Willie van der Walt, het die grond geskenk. Tom Kruger en nog ’n lidmaat, Trynko Malan, het die plan vir die kerk geteken en die gemeente het begin geld insamel. Louis van der Walt, ook ’n Gereformeerde, het die tender vir die bouwerk gekry en so kon ds. H.J. Venter van Waterberg die hoeksteen op 11 Desember 1943 lê. 

Algaande het die gemeente aanhou groei, maar dit was weer skoolsake wat tot ’n verskuiwing gelei het toe ’n hoërskool op Ellisras gebou is. Die kerkraad het besluit om daar grond vir ’n pastorie en nuwe kerkgebou aan te koop. Omstreeks dié verskuiwing het die gemeente 244 doop- en 273 belydende lidmate gehad. Die pastorie is in 1961 voltooi en die kerkgebou in 1965. In 1984 kon die gemeente ’n kerksaal tussen die kerk en pastorie in gebruik neem.

Die mynbou-ontwikkelings op Ellisras het ’n groot uitwerking op die gemeenskap gehad. Weens die uitbreiding van die dorp het die kerkgebou van die gemeente Magol verswelg geraak deur sakegeboue. Ontwikkelaars het die kerkraad onverwags genader met ’n aanbod vir die kerkperseel omdat dit gunstig geleë was in die sentrale sakekern. Die gemeente het tot op daardie tydstip geensins ’n nuwe kerkkompleks in gedagte gehad nie, maar dit het duidelik geblyk dat indringende herstelwerk aan die 43 jaar oue gebou noodsaaklik geword het. ’n Kommissie het die saak ondersoek, en ná deeglike navorsing en berekenings het die kommissie dit gewaag om ’n ruiltransaksie met die ontwikkelaars te beding. So het die gemeente op 25 Mei 2006 besluit om ’n nuwe kerkgebou op te rig.

Die eerste sooi is ses maande later op 24 November gespit en die bouwerk, onderneem deur T.A. Coetzee Bouers, het so fluks gevorder dat die gemeente reeds op 25 Augustus 2007 hul nuwe kompleks in gebruik kon neem. Hierdie gebouekompleks bied ruimte aan duisend mense en die saal is reg langs die kerk opgerig.





</doc>
<doc id="106586" url="https://af.wikipedia.org/wiki?curid=106586" title="Operasie Totalize">
Operasie Totalize

Operasie Totalize (ook gespel "Operasie Totalise" in meer onlangse Britse bronne) was 'n aanval van die Geallieerde magte van die "First Canadian Army" gedurende die laaste fases van Operasie Overlord van 8 tot 13 Augustus 1944. Die bedoeling was om deur die Duitse verdediging te breek suid van Caen op die oostelike flank van die Geallieerde posisie in Normandië en om die sukses te benut en suidwaarts te beweeg om die hoërliggende gebied te wen noord van die stad Falaise. Die algehele doel was om die ineenstorting van die hele Duitse front te bespoedig en om die retirerende Duitse magte af te sny wat verder wes teen die Amerikaanse en Britse magte geveg het. Die veldslag word beskou as die intree operasie van die Kanadese Weermag wat amptelik aktief geword het op 23 Julie.

In die vroeë ure van 8 Augustus 1944 het "II Canadian Corps" 'n aanval geloods waarin hulle gemeganiseerde infanterie gebruik het. Hulle het deur die Duitse front linies gebreek en belangrike posisies ingeneem wat diep binne die Duitse verdediging was. Die bedoeling was dat twee nuwe gewapende afdelings die geveg sou voortsit maar die betreklik onervare afdelings het gehuiwer en die Duitsers se gewapende teenaanvalle het die offensief vertraag. Nadat hulle 9 myl (14 km) gevorder het, is die Geallieerdes 7 myl (11 km) noord van Falaise gestuit en gedwing om 'n nuwe aanval te beplan.

Caen was 'n mikpunt van die Britse magte wat Sword strand op D-Dag aangeval het. Die Duitse verdediging was egter op sy sterkste in hierdie sektor en die meeste van die Duitse versterkings wat na Normandië  gestuur was, was verbind tot die verdediging van die stad. Die volgende ses weke was gekenmerk deur posisionele oorlogvoering. Verskeie pogings deur Britse en Kanadese magte om Caen te wen was onsuksesvol tot 9 Julie. Toe is die hele stad noord van die Ornerivier ingeneem tydens Operasie Charnwood. Tussen 18 Julie en  20 Julie het Britse magte Operasie Goodwood uitgevoer om die hele stad na die ooste en suide te omvleuel.Terselfdertyd het Kanadese magte Operasie Atlantic gereël om die Ornerivier oor te steek en die oorblywende dele van die stad op te ruim. Alhoewel Operasie Goodwood tot stilstand gekom het met swaar verlies aan tenks, het die twee operasies uiteindelik 'n vesting suid van Orne verseker van 6 myl (9.7 km) wyd en 3 myl (4.8 km) diep.

Die Duitsers het steeds beheer gehad oor die terrein by Verrièresrif - 5 myl (8.0 km) suid van die stad. Die herhaalde Britse en Kanadese aanvalle rondom Caen (deels om die Duitsers weg te lei van die westelike gedeelte van die front waar die "First United States Army" gereed gemaak het om uit die Geallieerde skans te breek) het daartoe gelei dat die Duitsers Verrièresrif verdedig het met van hulle sterkste en mees vasberade formasies. Dit het ingesluit elemente van drie SS Pantserdivisies van die "I SS Panzer Corps".

Binne 48 uur na afloop van Operasie Goodwood het die "2nd Canadian Infantry Division" 'n aanval geloots teen die "formidabele" Duitse verdediging op Verrièresrif. Hulle het meer as 1,300 slagoffers gehad en gebiedsuitbreiding was minimaal. Van 25 Julie tot 27 Julie is nog 'n poging aangewend om die rif te wen as deel van Operasie Spring. Swak uitvoering het gelei tot omtrent 1,500 Kanadese verliese. Die Slag van Verrièresrif het in totaal meer as 2,800 Kanadese verliese opgelewer. Terwyl die rif steeds in Duitse besit was het die "2nd Canadian Infantry Division" 'n vastrapplek gekry op die rif tussen die dorp Verrières na St.Martin-de-Fontenay. Hier kon die troepe versamel ter voorbereiding van Totalize sonder dat die Duitsers hul kon waarneem.

Op 25 Julie het die Amerikaners ook hul deurbreek offensief Operasie Cobra geloots. Dit het onmiddellike sukses bereik. Teen die einde van die derde dag van die operasie het die Amerikaanse magte 15 myl (24 km) vordering suid van die Cobra beginpunt gemaak. Op 30 Julie het Amerikaanse magte beheer geneem van Avranches aan die voet van die Cotentin-skiereiland. Die Duiste linkerflank was nou oop en binne 24 uur het eenhede van die "United States Third Army" Brittany ingeneem en verder suid en wes voortbeweeg deur die oop gebied sonder noemenswaardige weerstand. Drie Duitse Pantserafdelings — die 1ste SS, 9de SS en 116de SS — is weswaarts geskuif van Verrièresrif af om hierdie nuwe bedreiging te trotseer.

Die Britse Generaal Montgomery (bevelvoerder van die grondtroepe in Normandië) wou nou 'n aanval loods op die oostelike flank van die front om Falaise te kon inneem- menende dat so 'n skuif die algehele Duitse ineenstorting kon bespoedig. Die "First Canadian Army" onder bevel van Luitenant-generaal Harry Crerar het die deel van die geallieerde front beheer. Dit het bestaan uit die "Britse I Corps" wat verantwoordelik was vir die verre oostelike flank van die geallieerde linies  - asook "II Canadian Corps" suid van Caen. Canadian II Corps, sou Operasie Totalize afskop en was onder bevel van Luitenant-generaal Guy Simonds. Dit het bestaan uit  die "2nd Canadian Infantry Division", 3rd Canadian Infantry Division, 49th (West Riding) Infantry Division, 51st (Highland) Infantry Division, 4th Canadian (Armoured) Division, 1st Polish Armoured Division, 2nd Canadian Armoured Brigade  en die Britse 33rd Armoured Brigade.

Die Duitse verdediging het baie sterk gebly op Verrièresrif. Die voorste infanterieposisies was goed ingegrawe en het 'n wye terrein gehad om in te kon skiet. Die grootste konsentrasie van eenhonderd 75 mm en 88 mm anti-tenk kanonne was ontplooi rondom die dorpe Cramesnil en Saint-Aignan-de-Cramesnil 3 myl (4.8 km) agter die voorste stellings sodat enige deurbrake met tenks gestuit kon word langs die Caen-Falaise pad. Die frontlinie en diepteverdediging was gehou deur die 89ste Infanterie Afdeling, 85ste Infanterie Afdeling (wat van Rouen arriveer het) en die oorblywende magte van die "272nd Grenadier Infantry Division" (wat uitgedun is deur die Kanadese tydens Operasie Atlantic). Die 12th SS Panzer Division Hitlerjugend, met 'n bygaande swaar tenk bataljon – met vyftig tenks in totaal - was 'n reserwe mag 'n verdere 3 myl (4.8 km) agtertoe. Sommige dele van die infanterie was onder aanvoering van die Duitse LXXXVI Korps, maar meeste van die sektor (en 12th SS Panzer Division) was onder die bevel van "I SS Panzer Corps" wat in die area aangekom het tydens Operasie Goodwood.

Simonds het geweet dat infanterie-aanvalle wat gesteun word deur massa artillerie nie daarin kon slaag om die Duitse voorste linies te verslaan tydens Operasie Atlantic en Operasie Spring nie. Gedurende Operasie Goodwood het 'n bombardering deur vliegtuie van die "RAF Bomber Command" die Britte in staat gestel om deur die Duitse front te breek. Hulle het egter swaar verliese gely deur die ongeskonde Duitse diepteverdediging. Infanterie was nie in staat om vinnig te volg en die leidende tenks te steun of die grondgebied agter hulle te beveilig nie (die opvolgeenhede is dus ook vertraag). Ter oplossing van die uitdagings wat die terrein en die diepteverdediging meegebring het, het Simonds 'n radikale oplossing voorgestel wat in effek die wêreld se eerste, grootskaalse gemeganiseerde infanterie-aanval sou wees.

Van die Kanadese en Britse infanterie-afdelings is tydelik toegerus met M7 Priest selfgedrewe kanonne vir die D-Dag landings. Hierdie wapens is daarna onttrek en vervang met gesleepte Ordnance QF 25 ponders. Simonds het die Priests laat omskep in Kangaroo gepantserde troepedraers wat die infanterie in staat gestel het om naby die tenks te volg oor enige terrein. Aangesien die M7s van die Amerikaners geleen is, moes toestemming eers by hulle verkry word om dit te omskep in troepedraers.

Simonds het lugslaankrag 'n belangrike deel gemaak van sy plan om deur die Duitse taktiese gebied te breek. Die grondaanval sou voorafgegaan word deur 'n lugaanval en daarvoor was dit nodig dat die RAF bomwerpers die Duitse verdediging moes oorweldig – op beide flanke van 'n gebied wat vier myl wyd gestrek het al langs die Caen-Falaise pad – gedurende die nag van 7 Augustus. In die vroeë ure van 8 Augustus sou twee aanvalsmagte met tenks en gepantserde troepedraers opmars langs hierdie korridor. Wes van die pad was die Canadian 2nd Division, die 4th Canadian Infantry Brigade en "2nd Canadian Armoured Brigade". Oos van die pad was die "British 51st Division," die "154th (Highland) Brigade" en die "British 33rd Armoured Brigade". Hierdie twee kolomme sou die voorste verdedigingslinie verbysteek en teen dagbreek die belangrikste Duitse anti-tenkmagte verower rondom Cramesnil en Saint-Aignan de Cramesnil.

Die tweede fase sou onmiddellik volg. Die oorblywende vier infanteriebrigades van die 2nd Canadian en die 51st British sou die geïsoleerde voorste Duitse verdediging opruim terwyl die "3"rd Canadian Division en die  British 49th Divisio"n" (van die "B"ritish I Corps) met bykomende aanvalle sou begin. Die 4th Canadian Armoured Division" en "Polish 1st Armoured Division sou met die korridor langs beweeg na Cramesnil en voorberei om verder suid te beweeg. Ter voorbereiding vir hul aanval sou bomwerpers van die United States Eighth Air Force die Duitse reserwestellings bombardeer by Hautmesnil. Die uiteindelike doelwit was die hoë grond noord van Falaise, 15 myl (24 km) anderkant die beginpunt.

Gedurende die aand van 7 Augustus 1944 is die aanvalsmagte in ses kolomme opgestel – elk slegs 4 voertuie wyd – bestaande uit tenks, Kangaroo troepedraers, half-gerusperde voertuie; self-gedrewe anti-tenk kanonne en mynbestandetenks. Teen 23:00 het die swaar bomwerpers van die "RAF Bomber Command" begin met hul bombardering van Duitse stellings langs die hele Caen-front. Teen 23:30 het die gepantserde kolomme hul opmars begin agter golwende spervuur.

Die vordering was aanvanklik stadig omdat talle bestuurders van die troepedraers gedisorieënteerd geraak het in die baie stof wat die voertuie veroorsaak het. Talle voertuie het vasgesit in bomkraters. Simonds het vele maniere gebruik om die kolomme te help om rigting te behou: sommige voertuie is toegerus met radiorigtingwysers; die artillerie het teikenmerkers afgevuur; Bofors 40 mm kanonne het opspoorders in sarsies afgevuur in die rigting van die opmars. Ten spyte van al hierdie maatreëls was daar steeds verwarring. Verskeie voertuie het gebots en ander is uit aksie gestel.

Die aanval het egter beduidende gate in die Duitse verdediging geslaan. Teen dagbreek het die aanvalskolomme van die "British 51st Division" hul beoogde posisies bereik. Die infanterie het binne 200 treë (180 m) van hul doelwitte van hul Kangaroo troepedraers afgeklim by die dorpe van Cramensnil en Saint-Aignan de Cramesnil en het vinnig die verdedigers oorrompel. Die  kolomme van die Canadian 2nd Division is vertraag deur digte mis en onverwagse opposisie aan hul regterflank – maar teen die middag van 8 Augustus het die Geallieerdes die hele Verrières Rir oorgeneem. Die nuwe metodes wat Simonds gebruik het, het verseker dat die aanvallers veel minder verliese gelei het as wat andersins met 'n gewone aanval die gevolg sou wees.

Die Geallieerdes was gereed om op te trek teen die goedbewaakte dorp Cintheaux wat 2 myl (3.2 km) suid was van hul verste deurdringing. Simonds het die opmars eers gehalt om sodoende die veldartillerie en die gepantserde afdelings (4th Canadian en 1st Polish) kans te gee om in posisie te kom vir die tweede fase van die operasie.

SS Generaal Kurt Meyer, bevelvoerder van die 12th SS Panzer Division het infanterie van verskeie formasies saamgevoeg en hulle opdrag gegee om Cintheaux in te neem. Hy het ook twee gevegsgroepe van sy eie afdeling teenoor die Kanadese front opgestel. Hy het daardie selfde middag die twee gevegsgroepe opdrag gegee om 'n teenaanval te loots teen die voorste Geallieerde troepe.

Op hierdie tydstip het die Geallieerde aanvalsplan 'n addissionele bombardering ingesluit deur die "USAAF Eighth Air Force". Die "4th Canadian Armoured Division" en die "Polish 1st Armoured Division" kon daarna verder suid voortgaan na Falaise aan beide kante van die Caen-Falaise pad. Alhoewel die teenaanval van die "12th SS Panzer Division" onsuksesvol was, het dit Meyer se tenks noord van die teikengebied geplaas wat deur die  Eighth Air Force gebombardeer is ter voorbereiding van die tweede fase van die Geallieerde aanval. Hierdie tenks is nie deur die bombardering geaffekteer nie, en het die opmars van die Polish 1st Armoured Division vertraag, wat  'n deurbraak aan die oostekant van die pad verhinder het. Wes van die pad het Duitse infanterie by Cintheaux ook Kanadese formasies se vordering opgehou. Beide hierdie afdelings was vir die eerste keer deel van die geveg en het nie hul aanvalle so hard geloods soos deur Simonds vereis nie. Teen die aand het hulle in verdedigingsformasies laer opgeslaan terwyl troepe gerus en voertuie toegerus is.

In 'n poging om die momentum van die aanval te herstel het Simonds opdrag gegee aan 'n kolom van die 4th Canadian Armoured Division om beslag te lê op Hill 195 – net wes van die hoofpad  tussen Cintheaux en Falaise. Die kolom was bekend as Worthington Force. Hulle het hul vasgeloop in die agterhoede van 'n ander kolom – 'Halfpenny Force'- wat in 'n stryd was met die SS in Bretteville-le-Rabet en in hul poging om rondom hierdie kolom te beweeg het hul verdwaal. Met dagbreek op 9 Augustus was Worthington Force vier en 'n half myl oos van Hill 195 by Hill 140- halfpad tussen Estrees-la-Campagne en Mazieres. Hulle het weerstand gebied teen herhaalde Duitse teenaanvalle  maar het swaar verliese gely wat ook meeste van hul tenks ingesluit het. Teen 17:00 was die oorblywende troepe van Worthington Force óf gevange geneem óf gedwing om terug te trek.

Omdat die kolom so ver van hul doelwit af was, kon eenhede wat gestuur is om hulle te help, hulle nie opspoor nie. 'n Ander mag het Hill 195 verower in 'n modelnagaanval op 10 Augustus. Die Duitsers het egter tyd gehad om te terug te val en 'n verdedigende linie te vorm aan die Laisonrivier. Teen 11 Augustus was die Anglo-Kanadese offensief tot stilstand gebring.

Die vroeë fases van die aanval was 'n groot sukses ten spyte van die swaar verliese wat die twee Geallieerde gepantserde afdelings gely het in hul poging om na Falaise op te mars. Formasies van vier afdelings van die First Canadian Army het hul posisies gehou op Hill 195. Terselfdertyd het Geallieerde magte die Duitsers meer as 1,500 verliese toegedien.

Majoor-generaal Rod Keller is onthef van sy  pos as bevelvoerder van die 3rd Canadian Infantry Division nadat hy swaar gewond is toe sy hoofkwartier getref is deur misplaaste bomme tydens 'n Amerikaanse lugaanval op Duitse stellings. Keller se swak prestasie in Totalize het veroorsaak dat Generaal Crerar vertroue in hom verloor het en geen verdere bevelsposte aan hom gegee is vir die res van die oorlog nie. Simonds en Crerar het 'n opvolgoffensief georganiseer - Operasie Tractable- wat tussen 14 Augustus en 21 Augustus plaasgevind het. Op 21 Augustus is die Falaise Pocket toegemaak met Kanadese en Poolse eenhede wat kontak gemaak het met Amerikaanse troepe na die suide toe. Dit beëindig Statebonddeelname aan die Slag van Normandië met 'n beslissende Geallieerde oorwinning.


</doc>
<doc id="106587" url="https://af.wikipedia.org/wiki?curid=106587" title="Willie Gillis">
Willie Gillis

Willie Gillis, jr. (algemeen bekend as Willie Gillis) is 'n fiktiewe karakter wat deur Norman Rockwell geskep is vir 'n reeks Tweede Wêreldoorlog-skilderye wat op die voorblad verskyn het van elf uitgawes van "" tussen 1941 en 1946. Met die rang van weerman was Gillis 'n Jan Alleman wie se loopbaan gevolg kon word - vanaf induksie tot ontslag – op die voorblad van die tydskrif "Post" sonder dat hy ooit in 'n veldslag uitgebeeld is. Gillis en sy vriendin was gemodelleer deur twee van Rockwell se kennisse.

Alhoewel Gillis nie eksklusief op Post voorblaaie gebruik was nie, was die Willie Gillis voorbladreeks 'n keurmerk van Rockwell se werk gedurende die oorlog. In Rockwell se fleur en op die hoogtepunt van The "Post se "populariteit het dit 'n intekenaarskap "van" 4 miljoen gehad waarvan talle intekenaars geglo het dat Gillis 'n regte mens was. Rockwell se oorlogtyd kuns, wat insluit Willie Gillis, die "" en Rosie the Riveter het bygedra tot die sukses van die verkoopspoging van oorlog effekte.

Sedert 1999 was die Gillis reeks  ingesluit by twee groot Rockwell toere. Van 1999–2002 het dit getoer as deel van 'n Rockwell "Post" voorbladkuns terugblik. Vanaf 2006–2010 toer dit as deel van 'n 1940's Tweede Wêreldoorlog Rockwell kunsuitsstalling.

Van 1916  tot en met sy Kennedy gedenkvoorblad op 16 Desember 1963, het Rockwell 321 tydskrif voorblaaie  vir The "Post "illustreer, wat een van die gewildste tydskrifte was gedurende die eerste helfte van die 20ste eeu met 'n intekenaarskap van 4 miljoen. Rockwell het die Amerikaanse lewenstyl gedurende die Eerste – en Tweede Wereldoorlog illustreer in 34 van sy voorblaaie  en het in totaal 33 Post voorblaaie tydens die Tweede Wereldoorlog geskep. Vir grootliks die eerste helfte van die 1940"s het Rockwell se voorblad illustrasies gefokus op die menslike kant van die oorlog. Rockwell het steun vir die Tweede Wêreldoorlog aangemoedig deur middel van sy voorblaaie wat oorlog effekte onderskryf het, vroue aangemoedig het om te werk, en mans aangemoedig het om vir weermagdiens aan te meld. Sy Tweede Wêreldoorlog illustrasies het temas soos patriotisme, verlange, 'n skuif in geslagsrolle, hereniging, liefde, arbeid, gemeenskap en familie in tyd van oorlog gebruik om die oorlog te ondersteun. In sy rol as tydskrif illustreerder, tref Rockwell vergelykings met , 'n Amerikaanse Burgeroorlog illustreerder vir "Harper's Weekly". Rockwell se kunstige uitdrukkings sou na bewering bygedra het tot die aanvaarding van die doelstelling van die "Four Freedoms" soos uiteengesit  in VSA President Franklin Roosevelt se Staatsrede in 1941. Sy "Four Freedoms skilderye "het$132 miljoen ingesamel tydens 'n veldtog ten gunste van oorlog effekte.

Willie Gillis was 'n sproetgesig, gemiddelde Amerikaanse karakter wat gedien het as een van Rockwell se belangrikste voorbladmanne tydens die Tweede Wêreldoorlog. Daar word na die Gillis karakter verwys as 'n gewone mens wat die  tipiese Amerikaanse Tweede Wêreldoorlog soldaat versinnebeeld het. Gillis is deur Rockwell geskep in 1940 tydens die eskalasie van die Europese oorlogsteater waarin Amerikaners by die strydkragte aangesluit het of opgeroep is onder die "Selective Training and Service Act" van 1940. Rockwell gee die krediet vir die Willie Gillis naam aan sy vrou, wie dit uit 'n ou kinderboek, "Wee Willie Winkie, verkry het". Rockwell het Gillis beskryf as "an inoffensive, ordinary little guy thrown into the chaos of war." Die publiek het identifiseer met Rockwell se uitbeelding van die "klein outjie" wat sy plig nagekom het in die tyd van oorlog. Gillis was waarlik erken as die tipiese , en Rockwell se oorlogkuns bly steeds taamlik gewild: die ondertekende en oorspronklike  29 Mei 1943 uitbeelding van "" het by 'n  veiling verkoop vir $4,959,500 op 22 Mei 2002. Sommige van die Willie Gillis skilderye en die "Rosie the Riveter"  skildery was uitgeloot tydens die Amerikaanse Departement van Finansies se Tweede Oorlog leningsveldtog vanaf 12 April – 1 Mei 1943. Die Gillis karakter deurstaan generasies later steeds letterkundige en kunssinnige vergelyking.

In "Willie Gillis: Food Package", Gillis' 1941, het hy 'n omgee-pakkie (care package) gedra. Tien daaropvolgende voorblaaie het Gillis uitgebeeld in verskeie rolle: in uniform by die kerk;die soldaat wat kombuisdiens verrig; die seun wat die familie tradisie van militêre diensplig voortsit;   'n stillewe van die Gillis familiefoto's; en twee ontstelde (jaloerse) meisies wat elk 'n foto vashou wat Gilles aan hulle gestuur het vanaf die oorlogsfront. Gillis het ontwikkel met die verloop van die reeks totdat hy byna onherkenbaar was in die finale bydrae. Rockwell het 'n goeie einde vir die reeks voorsien deur Gillis op die GI Bill uit te beeld waar hy as student saam met 'n groep kollege studente ontspan.Ons weet dat dinge goed afgeloop het vir Gillis aangesien hy  op die finale voorblad in 1946 gewys word as 'n student aan Middlebury College wat op 'n versterbank sit en pyp rook met sy "penny loafers" aan. 

Vir sommige is die vierde stuk – "Willie Gillis: Hometown News" – die een wat Willie Gillis se plek in Amerikaanse geskiedenis verseker het omdat families met Gillis kon identifiseer. Die sesde stuk -  "Willie Gillis in Church -" was die vroegste van sy werk met betekenisvolle godsdienstige temas. "Willie Gillis in College" veroorsaak kritiese oorsig omdat die persepsie bestaan dat dit  transformasie van die karakter verteenwoordig. Dit behoort aan die  Bank van Seattle. In 2000 het hule dit geleen aan die Universiteit van Wisconsin–Madison. Dit is 'n studie in teenstelling met die trant en styl van die oorlog komponente van die reeks. Deurgaans het die voorbladreeks nooit vir Gillis uitgebeeld in die stryd of in enige vorm van gevaar nie – ook nie gewapen of met gewapende vyande nie. Rockwell het gevoel dat daardie soort uitbeeldings beter vertoon word deur die nuusrolprente en foto's.

Rockwell het ten minste een voorstelling van Gillis gemaak wat nie op die voorblad was nie. Die skildery "Willie Gillis in Convoy" is geskep in 1943, en wys Gillis in gevegsuniform agterin 'n militêre voertuig met sy wapen byderhand. Rockwell het die skildery geskenk aan die Hoërskool Gardner se finalejaarsklas – waar dit in die hoof se kantoor gehang het tot 2000. Die skool het dit daarna geleen aan die . 'n Houtskoolskets van die skildery is verkoop vir $107,000 in 1999.  Daar het kommer bestaan dat die skildery nie op 'n veilige plek gehang het nie. Die skildery is in 2005 gerestoureer en teruggehang by die Hoërskool.

Robert Otis "Bob" Buck was Rockwell se model vir Gillis en het lateraan aangemeld vir diens in die Amerikaanse Vloot. Buck het in Arlington by 'n saagmeule gewerk. Toe die 15-jarige Buck vir Rockwell ontmoet om vir die eerste keer te poseer, was Buck maar net 5 voet4 duim(1.63 m) lank. Buck het op daardie tydstip 'n haarlok gehad wat oor sy voorkop geval het. Rockwell was opsoek na 'n model toe hy Buck by 'n "" in  ontmoet het. Rockwell het Buck van alle kante bekyk gedurende die dans en Buck het vir Rockwell gwaarsku dat indien hy nie ophou om te staar nie, Buck hom sou platslaan.

Buck was vrygestel van diensplig maar hy wou sy patriotiese plig nakom en het as vloot vlieënier aangemeld  in . Buck het in die Suidsee diens gedoen tydens die oorlog. Nadat Buck aangesluit het, het Rockwell op geheue en van foto's gewerk om sy illustrasies te voltooi.  Soms het hy Gillis net in die agtergrond ingewerk deur middel van 'n foto teen die muur. Rockwell wou die reeks beëindig maar die "Post" se redaksie het beswaar gemaak omdat die karakter te gewild was. Die publiek het dit geniet om Gillis se sake fyn dop te hou. Gillis was so gewild op 'n stadium dat die "Post" honderde navrae gekry het rakende die beproewings van die karakter wat talle mense as 'n regte mens beskou het. Veral families genaamd Gillis was baie begaan oor die welsyn van die weerman.

Alhoewel Buck weggegaan het, was die model wat Gillis se meisie uitgebeeld het, steeds beskikbaar. Sy was  mede-illustreerder, Mead Schaeffer, se dogter. Rockwell skilder haar waar sy getrou lê en slaap om middernag op Oujaarsaand met foto's van Willie Gillis bokant haar bed in "Willie Gillis: New Year's Eve". Die daaropvolgende voorblad van 11 duim (280 mm) × 14 duim (360 mm)  "Willie Gillis: Generations", beeld die Gillis militêre familie uit in foto's bokant 'n boekrak vol van Gillis oorlog boeke. Hierdie voorblad het aanleiding gegee tot honderde briewe van Gillis'e wat die denkbeeldige boeke wou koop. Mead se dogters Lee en Patty Schaeffer het kompeterende emosies teenoor Gillis vertoon in een "Post" voorblad.

Die vrou wat poseer het vir illustrasies van Gillis se vriendin was ingesluit by die 90-minuut PBS "American Masters" reeks rolprent "Norman Rockwell: Painting America". Die rolprent het saamgeval met die eerste omvattende Rockwell rondreisende uitstalling, getiteld "Norman Rockwell: Pictures for the American People", wat sewe stede besoek het. Die  en die  Norman Rockwell Museum het 'n uitstalling produseer wat begin het by die High Museum op 6 November 1999 en aangedoen het by die Chicago Geskiedkundige Vereniging, Corcoran-kunsgalery, San Diego Kunsmuseum, Phoenix Kunsmuseum, en Norman Rockwell Museum voor die afsluiting by die Solomon R. Guggenheim Museum op 11 February 2002.Na afloop van die amptelike toer is die voorblaaie vertoon by die Florida Internasionale Museum vanaf April 2002 tot 16 June 2002. In September 2002 is dit ook uitgestal by die Eastern States Exposition in West Springfield, Massachusetts. Gedurende die eerste 16 dae van die skou was die bywoningsyfer 1,052,511. Van 2006 tot  2010 het Gillis saam met die "Four Freedoms" en "Rosie The Riveter"  verskyn in 'n reisende uitstalling getiteld "Norman Rockwell in the 1940s: A View of the American Homefront".  Die 44-stuk uitstalling was georganiseer deur die Norman Rockwell Museum  en het gestop by plekke soos die  Pensacola Kunsmuseum (April–July 2006), Rogers Geskiedkundige Museum (June–August 2007), James A. Michener Kunsmuseum (19 Oktober 2007 – 10 February 2008) en die  Nasionale Museum van die Mariene Korps (28 September 2009 –  9 January 2010).

Rockwell het nie sy werke benoem nie, maar sommige het wel een of twee name waarmee dit bekend is. Die volgende is die elf Willie Gillis "Saturday Evening Post" voorblad skilderye:



</doc>
<doc id="106588" url="https://af.wikipedia.org/wiki?curid=106588" title="Groot Mere van Afrika">
Groot Mere van Afrika

Die Groot Mere van Afrika (Engels: "African Great Lakes", Swahili: "Maziwa Makuu") vorm 'n reeks van mere binne die Groot Skeurvallei in Oos-Afrika. Dit sluit in die Victoriameer, die wêreld se derde grootste varswatermeer volgens oppervlakte, en die Tanganjikameer, die wêreld se tweede grootste meer volgens volume en diepte. 

Die groot skeurmere van Afrika vorm sedert ou tye die tuis van 'n groot biodiversiteit; 10 persent van die wêreld se visspesies is daar gevind. Die mere Victoria, Tanganjika en Malawi bevat 'n kwart van die aarde se varswatervoorraad.

Lande wat in die Groot Mere-streek (soms ook "Groter Mere-streek" genoem) geleë is sluit in Burundi, die Demokratiese Republiek van die Kongo, Kenia, Malawi, Mosambiek, Rwanda, Tanzanië, Uganda en Zambië.

Die Groot Mere van Afrika word verdeel in drie verskillende opvanggebiede (rivierbekkens); 'n getal soos die Turkanameer, het ook interne dreineringstelsels. Die volgende, in volgorde van grootte van die grootste tot die kleinste, word dikwels tot die Groot Mere van Afrika gereken:

Soms word net die Victoriameer, Albertmeer, en Edwardmeer as die Groot Mere beskou, omdat hulle die enigste drie is wat in die Wit Nyl uitmond. Die Kyogameer is deel van die Groot Mere-stelsel, maar dit word egter nie as een van die Groot Mere beskou nie omdat dit heelwat kleiner is as die andere mere. Die Tanganjikameer en Kivumeer mond beide in die Kongorivier-stelsel uit, terwyl die Malawimeer se water deur die Shirerivier in die Zambezirivier vloei. Die Turkanameer het geen afloop nie.



</doc>
<doc id="106589" url="https://af.wikipedia.org/wiki?curid=106589" title="Nathuram Godse">
Nathuram Godse

Nathuram Godse (Marathi: नथुराम विनायक गोडसे; 19 Mei 1910 – 15 November 1949) is die man wat Mahatma Gandhi doodgemaak het. Hy het glad nie met Gandhi se Ahimsa (nie-gewelddadige)-metode saamgestem nie. Hy het geglo dat die Indiese volk geweld moet gebruik om onafhanklikheid van Brittanje te verkry. Hy was 'n Hindoe-nasionalis van Poena, Maharashtra wat geglo het dat Gandhi besig was om Indië te "Islamiseer" – terwyl die Indiese Moslems hulle eie land by Pakistan gekry het. Godse was 'n lid van die Rashtriya Swayamsevak Sangh en het in die ideaal van 'n onafhanklike Hindoe-Indiese land geglo. Die Bharatiya Janata Party-regering is nog besig om pogings voort te sit om Godse as 'n nasionale held uit te beeld.


</doc>
<doc id="106590" url="https://af.wikipedia.org/wiki?curid=106590" title="Verdeling van Indië">
Verdeling van Indië

Die Verdeling van Indië (ook Partisie van Indië genoem) van 1947 het Brits-Indië in twee lande, Indië en Pakistan, verdeel. Hierdie verdeling het die einde van die Britse heerskappy op die Indiese subkontinent beteken. Die verdeling is gedeeltelik deur die Tweenasieteorie veroorsaak. Dié teorie is deur Syed Ahmed Khan, as gevolg van godsdienstige kwessies, aangebied. Pakistan het 'n Islamitiese republiek geword, terwyl Indië 'n sekulêre republiek met 'n hoofsaaklik Hindoe-bevolking geword het. Een van die belangrikste leiers van die verdeling was Muhammad Ali Jinnah, wat die eerste goewerneur-generaal van Pakistan geword het.

Die verdeling was 'n bloedige gebeurtenis en dit het die grootste migrasie in die geskiedenis sowel as die dood van talle mense veroorsaak. Dit het ook verskeie oorloë tussen Indië en Pakistan veroorsaak.


</doc>
<doc id="106595" url="https://af.wikipedia.org/wiki?curid=106595" title="Syed Ahmed Khan">
Syed Ahmed Khan

Sir Syed Ahmed Khan Bahadur CSI (17 Oktober 1817 – 27 Maart 1898; Oerdoe: سر سید احمد خان; beter bekend as Sir Syed, was 'n Indiese Moslem pragmatis, Islamitiese modernis, filosoof en sosiale aktivis uit Brits-Indië. Hy het vir die Britse Oos-Indiese Kompanjie gewerk en was een van die stigters van die Aligarh Moslem-universiteit. Hy het eers in Hindoe-Moslem eenheid geglo, maar het later die Tweenasieteorie aangebied. Vir die rede is hy bekend vir die voorspraak van die Tweenasieteorie en uiteindelik die Partisie van Indië.


</doc>
<doc id="106598" url="https://af.wikipedia.org/wiki?curid=106598" title="Gereformeerde kerk Midrand">
Gereformeerde kerk Midrand

Die Gereformeerde kerk Midrand is die jongste nuwe gemeente in die GKSA se Klassis Groter-Johannesburg, aangesien die Gereformeerde kerk Randburg, wie se stigtingsdatum aangegee word as 2003, in werklikheid ’n samestelling is van die ou gemeentes Johannesburg-Melville (1924), Randburg (1960) en Randburg-Oos (1976). Einde 2015, toe Midrand 95 belydende en 18 dooplidmate gehad het, was dit die sewende kleinste van die 15 gemeentes in dié Klassis.

Vanaf veral die negentigerjare het die gebied tussen Johannesburg en Centurion rondom die ouer nedersetting Halfweghuis en Kyalami geweldig ontwikkel en in dié tyd die naam Midrand gekry. Eers was die ontwikkeling veral langs die N1, maar later het woongebiede ook vêrder weg van die nasionale pad ontwikkel. In dié gebied het die Gereformeerde kerk Midrand in 1999 tot stand gekom. ’n Groot erf is op die Erand-landbouhoewes Uitbreiding 1, wes van die N1, gekoop en in vier erwe verdeel.

Van 2002 af het hierdie gemeente en die Nederduitsch Hervormde gemeente Midrand, wat op 1 Januarie 1931 as Johannesburg-Noord gestig is, maar sy kerkgebou by Atholstraat 188, Highlands-Noord, verkoop het nadat die meeste lidmate weggetrek het, ’n besonderse verbintenis omdat hulle ooreengekom het om saam ’n kerk op te rig. Die Gereformeerde kerk Midrand het toe ’n sieletal van sowat 200 gehad en die Hervormde gemeente Midrand sowat 75, vergeleke met sowat 100 in 2014.

Een van die erwe is vir kerklike gebruik gehersoneer. In November 2004, nadat die Hervormdes ’n tyd lank eredienste gehou het in die Laerskool Halfway House, het die kerkrade van die twee gemeentes ooreengekom om die erwe saam te besit en te beheer en om die bestaande woonhuis op een daarvan as ’n kerkgebou te ontwikkel.

Uit albei gemeentes is ’n gesamentlike eiendomskommissie aangewys wat verantwoordelik sou wees daarvoor om die woonhuis by Elfde Weg 124, Erand, in ’n kerkgebou te omskep. Op 18 September 2005 is die gebou ingewy deur albei gemeentes, wat ook saam besluit het om ’n Allen-orrel te installeer. 

In 2013 het die Gereformeerde, Hervormde en NG gemeentes van Midrand saam die Midrand Afrikaanse Akademie gestig, wat later uit die NG pastorie na die gesamentlike kerkperseel verhuis het.





</doc>
<doc id="106599" url="https://af.wikipedia.org/wiki?curid=106599" title="Gereformeerde kerk Phalaborwa">
Gereformeerde kerk Phalaborwa

Die Gereformeerde kerk Phalaborwa is die tiende oudste van die 25 gemeentes in die GKSA se Klassis Limpopo. In 2015 was hier 144 belydende en 17 dooplidmate, vergeleke met 241 en 119 in 2001.

Tot in 1964 was al die Gereformeerdes wat op Phalaborwa in die huidige provinsie Limpopo gewoon het, lidmate van die Gereformeerde kerk Laeveld met sy kerkgebou op Tzaneen. Dié gemeente het in 1960 ’n sieletal van 372 gehad van wie amper 46 persent dooplidmate was. Al om die ses weke het ds. P. du Plessis ’n erediens op Phalaborwa gehou. Die kerkraad van Laeveld het toestemming verleen dat die sakramente op Phalaborwa bedien word. Die eredienste is in die saaltjie van die Groenskool gehou. Tussendeur is ’n leesdiens elke Sondag gehou, wat voortgegaan het selfs nadat Phalaborwa afgestig het. 

Die Gereformeerde kerk Phalaborwa is op 7 Maart 1964 in die saal van die ou munisipale gebou gestig onder voorsitterskap van ds. P. du Plessis. Die afgevaardigde van die Klassis Waterberg was ds. Johan van Ryssen van die Gereformeerde kerk Potgietersrus. Tydens die stigting is die gemeente in 10 wyke verdeel en die grense vasgestel: die gebied suid van die Letabarivier en oos van Gravelotte tot teenaan die Olifantsrivier. Verder was ook die hele gebied suid van die Olifantsrivier tussen die berg en die Krugerwildtuin en tot teenaan die tuislande aan die suide ook deel van die gemeente. Ook lidmate in die wildtuin noord van die Olifantsrivier staan onder bearbeiding van die nuwe gemeente.

Mettertyd het die lidmate so toegeneem dat die saaltjie te klein geword het. Dienste is toe verskuif na die saal van die Hoërskool Frans du Toit. Onder leiding van ds. R.J. du Plessis, die leraar van 1970 tot '76, is die kerkgebou en pastorie voltooi. Foskor het die kerkperseel teen ’n billike prys aangebied. Die argitek van die kerkgebou was Otto Verhoef en die staalstruktuur is opgerig deur Genrec. Die saal se bouaannemer was Dirk Engelbrecht.

Onder leiding van ds. Du Plessis se opvolger, ds. S.J. van der Westhuizen, die leraar tot 1986, is die kerksaal met kombuis en katkisasielokale voltooi.




</doc>
<doc id="106601" url="https://af.wikipedia.org/wiki?curid=106601" title="Gereformeerde kerk Randburg">
Gereformeerde kerk Randburg

Die Gereformeerde kerk Randburg is die grootste gemeente in die GKSA se Klassis Groter-Johannesburg

In dié Klassis is Randburg meer as twee keer groter as die naasgrootste gemeente, Linden; trouens, dit bevat 45 persent van al die lidmate in die Klassis se 15 gemeentes. In die hele Kerk was dit einde 2015 met ’n sieletal van 2 062 die naasgrootste gemeente; net Wapadrant met ’n sieletal van 2 218 was toe groter. Vanweë die gemeente se geskiedenis beslaan dit ’n reusegebied wat stadsgebiede insluit soos Randburg self, Braamfontein, Bryanston, Craighall Park, Fourways, Jukskeipark, Melville, Sandringham, Sandton (wes van die M2), Sunninghill en Witkoppen. 

Die Gereformeerde kerk Randburg, in sy oorspronklike gedaante, het in 1960 van Linden afgestig met 320 belydende en 264 dooplidmate. Kort voor lank het die nuwe gemeente ’n ruim kerkgebou met ’n spitstoring laat bou op die hoek van Main- en Rockstraat, Bordeaux, Randburg, nadat hulle eers vir eredienste byeengekom het by Sentraalweg 119, Linden-uitbreiding. In Mei 1976 het die Gereformeerde kerk Randburg-Oos afgestig, maar die twee gemeentes sou deurentyd dieselfde kerkgebou gebruik en is die eredienste ná aan die einde van Randburg-Oos se bestaan byvoorbeeld soggens sowel as saans op dieselfde tye gehou. 

Weens die verswakkende omstandighede rondom die kerkgebou (waarmee waarskynlik bedoel word dat 'n sakegebied aan die een kant ontstaan het) moes die kerkrade van die twee gemeentes dit eindelik verkoop. ’n Tyd lank is die eredienste toe in die saal van die Hoërskool Randburg gehou. Intussen het die twee gemeentes ’n nuwe kerkgebou in die noordelike deel van albei se gebied beplan. Die vereiste was dat dit ’n bruikbare gebou sonder luukshede sou wees, ’n ouditorium sou bevat met ’n verskuifbare preekstoel en dat dit net een ingang sou hê. Later is bepaal die mure moes hoër as die dak wees en die kerk en saal moes onder een dak wees.

Die argitek was Jan Pretorius en Francois Meiring het die terrein voorberei. Die argitek het opdrag gegee dat geen boom van die perseel verwyder mag word nie. Die gebou was amper klaar toe besluit is om ’n verskuifbare muur tussen die ouditorium en die portaal aan te bring. Hierdie kompleks in Derdeweg, Northwold, Randburg, is op 16 Augustus 1997 in gebruik geneem.

In 2002 het die Johannesburg-Melville een geword met Randburg-Oos. Op 14 April 2003 jaar het Randburg en Randburg-Oos saamgesmelt as die Gereformeerde kerk Randburg.





</doc>
<doc id="106603" url="https://af.wikipedia.org/wiki?curid=106603" title="Neutrondiffraksie">
Neutrondiffraksie

Neutrondiffraksie is 'n tegniek om die struktuur van materiale te bestudeer deur hulle met neutrone te bombardeer en die (koherente) strooiing van die neutrone te meet. Die strooiing is gewoonlik elasties, maar kan soms onelasties wees.

In die jare 1930 het navorsers begin om met diffraksie van neutrone te eksperimenteer, maar dit het nie tot bruikbare resultate gelei nie omrede die beskikbare bronne te swak was. In 1945 het dit verander. Kernreaktore het 'n Maxwell-spektrum van neutrone opgelewer waaruit Zinn met 'n baie groot kristal as monochromator 'n bundel neutrone met 'n noue bereik van golflengtes uitgeselekteer het, wat vir 'n diffraksie-eksperiment gebruik kon word. In vergelyking met X-straalbronne was dit nog steeds 'n swak bron gewees en het dit groot monsters vereis, wat die tegniek lank tot poeierdiffraksie beperk het. Rondom 1951 het dit duidelik geword dat dit nie die elektrone rondom die kern is wat verantwoordelik vir die strooiing is nie, soos in die geval by X-straaldiffraksie nie, maar die kern se spin, of – indien die materiaal magnetiese orde bevat – ook die ongepaarde elektron s'n. By die meeste isotope tree by 'n elastiese botsing 'n faseverskil van 180° in, maar daar bestaan ook isotope van elemente soos Li, Mn, H waar die faseverskil nul is. In 1951 het Shull en Wollan die koherente strooiingsamplitudes van sowat sestig elemente en isotope gepubliseer en dit was die begin gewees van die toepassing van neutrondiffraksie as 'n wetenskaplike tegniek.

Die strooiinglengtes kan baie verskil tussen die isotope van dieselfde element, byvoorbeeld vir nikkel:

Daar is twee tipes bronne van neutrone wat vir diffraksie of ander vorme van strooiing gebruik kan word, naamlik kernsplyting en kernafsplintering.

Kernreaktore wat byvoorbeeld of gebruik vir 'n splytingsreaksie produseer ook neutrone wat gebruik kan word vir strooiingseksperimente. Hierdie bronne gee 'n voortdurende neutronestroom. Die momentumoordrag wat plaasvind by die strooiing word gemeet deur die strooiingshoek te bepaal. In Suid-Afrika het daar in 2015 twee nuwe instrumente vir neutrondiffraksie, MPISI en PITSI in werking getree by Necsa se SAFARI-1-navorsingsreaktor. PITSI is 'n poeierdiffraksie-instrument wat ondersoeke na fase-oorgange in die temperatuurgebiede 300-1800K en 3-350K moontlik maak.

Baie intense neutronebronne ontstaan wanneer 'n bundel hoogenergieke deeltjies soos protone op 'n vaste teiken gerig word. Afsplintering (spallasie) van die kerne van die teiken kan plaasvind wat talle neutrone en protone vrystel. Voorbeelde van afsplinteringsinstallasies is die nTOF van CERN by Genève op die grens van Frankryk en Switserland en die SNS in Oak Ridge, Tennessee wat tans die sterkste neutronebron is waaroor navorsers beskik. Hierdie bronne is pulserend. Die momentumoordrag word gewoonlik gemeet deur die vlugduur (TOF: time of flight) van die neutrone te bepaal.

Vir diamagetiese of paramagnetiese kristallyne materiale word die diffraksiepatroon heeltemaal bepaal deur die posisie (en temperatuurbeweging) van die atoomkerne hul kernspins. In materiale met ongepaarde elektrone wat ordening vertoon, dra egter ook die elektronspins by aan die patroon. Dit het gevolge vir die simmetrie van die struktuur. Die kristallografiese simmetrie kan altyd beskryf word as een van die 230 kristallografiese "grys" ruimtegroepe. Die lokale simmetrie op 'n punt binne die kristal kan toegewys word aan een van die 32 puntgroepe.

'n Element van 'n ruimtegroep, byvoorbeeld 'n spieêling m kan in aanwesigheid van ongepaarde spins egter twee verskillende operasies beteken. Die spieêling kan die elektronspin (wit -> wit) gelykhou of die spin omdraai (wit -> swart). Dat wil s^e dat daar twee verskillende operasies is m en m'. Dit geld ook vir tweetallige asse, inversies ensomeer. Shubnikov het die groepeteorie uitgebrei vir 'kleuregroepe' en afgelei dat daar nog 58 swart/wit puntgroepe aan die 32 grys groepe toegevoeg moet word en 1191 swart/wit ruimtegroepe aan die 230 grys ruimtegroepe as mens die swart-wit-operasie toevoeg aan die moontlike simmetrie-elemente.

Boonop kan ook 'n translasieselement gekombineer word met 'n 'kleur'verandering, 'n "anti-translasie" en dat wil sê dat die magenetiese eenheidssel groter kan wees as die kristallografiese een. 

X-straaldiffraksie is ongevoelig vir elektronspins en sal daarom die ooreenkomstige grys simmetrie van die kristal waarneem. 


</doc>
<doc id="106605" url="https://af.wikipedia.org/wiki?curid=106605" title="Gereformeerde kerk Goeie Hoop">
Gereformeerde kerk Goeie Hoop

Die Gereformeerde kerk Goeie Hoop is die kleinste van die 30 gemeentes in die GKSA se Klassis Noordwes en een van die kleinste in die hele Kerk. Einde 2016 was hier 11 belydende en drie dooplidmate, dieselfde getal belydende lidmate as in 2009, maar vier minder dooplidmate. In 1960 was die syfers onderskeidelik 60 en 50.

Die Gereformeerde kerk Goeie Hoop is in 1931 gestig en die bekende Gemsbokvlakte asook die dorpie Piet Plessis, halfpad tussen Stella en Tosca, val binne die gemeentegrense. Agttien jaar later kon die gemeente sy kerkgebou, wat vandag nog gebruik word, in gebruik neem en wel op 2 Julie 1949. L.A. Nortjé was voorsitter van die boukommissie. Tydens die ingebruikneming van die kerk het 15 sprekers opgetree buite die verwelkoming, oorhandiging van die sleutels en ’n erediens. Ds. J.L. de Bruin het die ingebruiknemingseremonie gehou. 

Op dieselfde Saterdag (2 Julie) is die voorbereidingsdiens om seweuur die aand gehou en die eerste Nagmaal in die nuwe die volgende môre. 

Hoewel die wegtrek van lidmate uit die omgewing Goeie Hoop se sieletal tot net 14 laat afneem het en hier einde 2015 net twee ouderlinge maar geen diakens was nie, bestaan die gemeente tans (2016) nog voort. Die Hervormde gemeente Goede Hoop is op 29 November 1913 gestig en het einde 2014 36 belydende en 13 dooplidmate gehad, terwyl die NG gemeente Piet Plessis eers in 1956 tot stand gekom het. Dié gemeente het einde 2014 118 belydende en 27 doopldimate gehad.




</doc>
<doc id="106606" url="https://af.wikipedia.org/wiki?curid=106606" title="Gereformeerde kerk Mafikeng">
Gereformeerde kerk Mafikeng

Die Gereformeerde kerk Mafikeng (voorheen Mafeking) is die sewende oudste van die 22 gemeentes in die Gereformeerde Kerke in Suid-Afrika se Klassis Molopo. Soos die naam aandui is die gemeente se middelpunt op die dorp Mafikeng, maar dit sluit ook Mmabatho, Buhrmansdrif, Mareetsane en die suide van Botswana in. 

Einde 2015 was hier 53 belydende en 20 dooplidmate vergeleke met 101 en 32 in 2011 en 155 en 123 in 1960. Destyds is in die "Almanak" van die GKSA by Mafeking afsonderlik melding gemaak van die "skriba-kassier vir Protektoraatwyke" (wat op Francistown gewoon het) asook ouderlinge en diakens vir dié wyke in die destydse Betsjoeanaland-Protektoraat. 

In die notuleboek van die Gereformeerde kerk Zeerust word in 1932 melding gemaak van lidmate op Mafeking. Op 6 Oktober 1933 is kerkraadslede vir die nuwe Mafeking-dorpswyk van die gemeente Zeerust gekies, naamlik as ouderling A.J. Marais en as diaken C.C. Venter. Op 27 Junie 1940 het 46 lidmate aansoek gedoen om van Zeerust af te stig. Die kerkraad het dié versoek op 20 September 1940 goedgekeur en op 20 Desember 1940 het die deputate berig dat die Klassis goedkeuring verleen het.

In 1938 het Zeerust se kerkraad aan oudl. Marais en diaken Van der Walt volmag gegee om ’n geskikte erf vir ’n kerkgebou te koop. Hulle kon nie een kry nie, maar die NG gemeente Mafeking het ’n ou saaltjie vir £200 aangebied. Dit is wel nog in 1938 aangekoop, teen £190, en ’n konsistorie aangebou. Teen 2010 was dit vervalle nadat dit jare lank as MOTH-saal diens gedoen het, maar dis onbekend wat tans (2016) die situasie is. Hierdie geboutjie het die NG gemeente in 1903 opgerig vir £195 met geld wat die gemeente ontvang het as vergoeding vir die kerkgebou wat die vyand tydens die Tweede Vryheidsoorlog afgebrand het. Dit het meer as 10 jaar lank as die NG lidmate se aanbiddingsplek gedien, toe dit te klein geword het vir die groeiende gemeente.

Op 27 Junie 1947 het die kerkraad ’n brief van die stadsklerk ontvang waarin die erf in Shippardstraat, waarop die kerk vandag nog staan, aan die kerk aangebied word vir £25 plus die koste van advertering, opmeting en diagramme. Die eerste kerkgebou op dié perseel is op 5 Mei 1951 in gebruik geneem en die tweede en huidige kerk op 25 Maart 1972.




</doc>
<doc id="106608" url="https://af.wikipedia.org/wiki?curid=106608" title="Brian Eno">
Brian Eno

Brian Peter George St. John le Baptiste de la Salle Eno ([ˈiːnoʊ], * 15 Mei 1948 in Woodbridge, Suffolk, Engeland as "Brian Peter George Eno"), bekend as Brian Eno of kort Eno, is 'n Engelse musikant, komponis, musiekvervaardiger, sanger en visuele kunstenaar wat bekendheid verwerf het as een van die voorste vernuwers van "ambient music".

Eno het sy akademiese opleiding onder Roy Ascott by die Ipswich Civic College ontvang en vervolgens aan die Colchester Institute se kunsskool in Essex, Engeland gestudeer waar hy sy inspirasie in minimalistiese skilderkuns, kubernetiek en eksperimentele musikale tegnieke gevind het. In die vroeë 1970's het hy as sintetiseerderspeler by die musiekgroep Roxy Music aangesluit.

Roxy Music het binnekort groot sukses in die glam rock-musiekgenre behaal, maar Eno het geleidelik moeg geraak vir konserttoere en sy geskille met die groep se hoofsanger Bryan Ferry. In 1973 het Eno die groep verlaat om 'n reeks vernuwende langspelers op te neem waarop hy met verskillende musiekstyle geëksperimenteer en 'n baanbreker vir "ambient music" geword het.


</doc>
<doc id="106610" url="https://af.wikipedia.org/wiki?curid=106610" title="Shreya Ghoshal">
Shreya Ghoshal

Shreya Ghoshal is 'n Indiese sangeres. Sy het vier Nasionale Film-pryse, vyf Filmfare-pryse en agt Filmfare (Suid-Indië)-pryse ontvang. Sy het liedjies vir filmmusiek in verskeie Indiese tale opgeneem, en so haar identiteit as 'n leidende sangeres van die Indiese filmbedryf gevestig.

Haar talent is eers deur die filmvervaardiger Sanjay Leela Bhansali opgemerk toe Ghoshal in die TV-werklikheidsreeks en -sangkompetisie "Sa Re Ga Ma Pa" deelgeneem het.

Die goewerneur van die Amerikaanse deelstaat Ohio het 26 Junie as "Shreya Ghoshal-dag" verklaar.



</doc>
<doc id="106611" url="https://af.wikipedia.org/wiki?curid=106611" title="Van Riebeeck-Vereniging">
Van Riebeeck-Vereniging

Die Van Riebeeck-vereniging is 'n organisasie wat primêre bronne oor die Suid-Afrikaanse geskiedenis publiseer. Dit is gevestig in die Sentrum vir die Boek in Koningin Victoriastraat in Kaapstad. In 2018 het die vereniging homself helaas herdoop tot Historiese Publikasies Suider-Afrika.

Die oogmerk van die Van Riebeeck-vereniging (VRV) is om skaars en duur boeke, pamflette, manuskripte en dokumente wat verband hou met die geskiedenis van Suider-Afrika en vir die gewone leser moeilik bekombaar is, in 'n leesbare vorm te publiseer. Die VRV is 'n nie-winsgewende organisasie wat deur die heffing van ledegeld en die wins uit die verkoop van die boeke daarin slaag om byna elke jaar 'n nuwe boek te publiseer. Op hierdie manier is reeds 'n beduidende bydrae gelewer tot die geskiedskrywing en die kennis van die bevolking van Suider-Afrika oor sy eie geskiedenis. Tot vandag is ongeveer 'n honderd boeke gepubliseer. Die boeke is van 'n hoë akademiese standaard en is besonder gewild onder boekliefhebbers as versamelitems. Die boeke het almal min of meer dieselfde voorkoms. Heelwat van die VRV-publikasies is uit druk en verskeie het reeds die status van Africana behaal.

Die bibliotekaris van die Suid-Afrikaanse Biblioteek in die Tuine, Kaapstad, A.C.G. Lloyd, het in November 1911 'n groot oorblywende deel van die dagboek van Adam Tas in die biblioteek ontdek. In samewerking met John X. Merriman, die laaste premier van die Kaapkolonie, en ander trustees van die biblioteek is geld ingesamel en is die dagboek in 1914 uitgegee. Met die oortollige geld besluit die trustees om baron Van Pallandt se "General Remarks on the Cape of Good Hope" uit Frans in Engels te vertaal en te publiseer. Hierdie geskrif is uiters skaars aangesien dit in 1803 deur kommissaris Jacob Abraham de Mist verbied is. Toe dit in 1917 verskyn, was die destydse leier van die Opposisie, genl. J.B.M. Hertzog, ook daarteen gekant, omdat in die boek verwys word na die setlaars se slegte behandeling van die Khoikhoi. Juis hierdie teenkanting het die verkope baie laat styg en het die trustees juis nog meer geld gemaak. Omdat die publiseer van boeke nie die taak van trustees van 'n biblioteek is nie, is op 29 Augustus 1918 die Van Riebeeck-Vereniging vir die Publikasie van Historiese Dokumente gestig. Merriman was die eerste voorsitter en is as voorsitter opgevolg deur prominente figure soos o.a. sir James Rose-Innes, dr. J.G. van der Horst, kapt. Maurice Green, regter H.S. van Zyl, prof. J. du P. Scholtz en Frank R. Bradlow. Ander bekende lede was die sakeman en politikus J.W. Jagger, historikus prof. Eric Walker, regter Ewald Esselen, argivaris Colin Graham Botha en selfs genl. J.B.M Hertzog. Die noue bande tussen die VRV en die Suid-Afrikaanse Biblioteek (tans bekend as die Nasionale Biblioteek van Suid-Afrika in Kaapstad) word nog altyd gehandhaaf.

'n Beduidende aantal van die boeke is gepubliseerde reisverslae, dagboeke en versamelde briewe van bekende inwoners van en besoekers aan die Suider-Afrika. Manuskripte wat nie oorspronklik in Engels is nie, is vertaal, maar soms is die oorspronklike taal ook gepubliseer. Onderwepe sluit in die VOC, skeepsrampe, die eerste Britse besetting, inheemse bevolking, Kaapkolonie, Oos-Kaap en die Britse Setlaars, Namakwaland, Griekwaland-Wes, sendelinge, slawerny en die Tweede Vryheidsoorlog. Boeke deur swart Suid-Afrikaners en ook deur vroue word in die vooruitsig gestel.

Kort na die stigting van die VRV is die amptelike verslae oor die Kaap deur goewerneur Maurits Pasques de Chavonnes en die goewerneur-generaal van Nederlands-Oos-Indië (die teenswoordige Indonesië), baron Gustav W. van Imhoff, beide met die Engelse vertaling langs die Nederlands gepubliseer. Ander gepubliseerde dagboeke, briewe en reisverlsae is onder andere deur Adam Tas, Olof Bergh, August F. Beutler, Isaq Schrijver, Johannes T. Rhenius, Dirk Gysbert van Reenen, Hendrik Witbooi, H.A.L. Hamelberg, Hinrich Lichtenstein, Andrew Geddes Bain, Thomas Baines, Otto Mentzel, Carl Peter Thunberg, N.J. Merriman, John X. Merriman, Louis Trichardt, Marten D. Teenstra, Paravicini di Capelli, George Thompson, Francois Valentyn, sir James Rose-Innes, Anders Sparrman, Hendrik Swellengrebel, Breaker Morant, William Coates Palgrave, lady Anne Barnard, Francois le Vaillant, Alan Paton, Thomas Pringle, Alfred B. Xuma, Olive Schreiner.

Organisasies met soortgelyke doelstellings is die Linschoten-Vereeniging in Nederland, die Champlain Society in Kanada en die Hakluyt Society in Engeland. Verenigings in Suid-Afrika wat hulle toespits op die bewaring en herdenking van die geskiedenis van die land is die Stigting Simon van der Stel, die Stigting VOC en die Kaapse Drie Eeue Stigting.



</doc>
<doc id="106612" url="https://af.wikipedia.org/wiki?curid=106612" title="Republiekdag (Indië)">
Republiekdag (Indië)

Republiekdag (onderskeidelik "Republic Day" en "गणतन्त्र दिवस" in Indië se amptelike tale, Engels en Hindi) herdenk die dag toe Indië op 26 Januarie ’n demokratiese en sekulêre republiek geword het.

Die nuwe Grondwet is deur die Indiese Grondwetgewenderaad op 26 November 1949 aanvaar, en dit het op 26 Januarie 1950 in werking getree.

Dit is een van die drie nasionale vakansiedae in Indië, die ander is Gandhi Jayanti en Onafhanklikheidsdag.


</doc>
<doc id="106613" url="https://af.wikipedia.org/wiki?curid=106613" title="Groupe PSA">
Groupe PSA

Die Groupe PSA (in Afrikaans, "Groep PSA"; afgekort PSA; soms Peugeot-Citroën genoem; vorige naam, 1991–2016, PSA Peugeot Citroën) is 'n multinasionale korporasie wat motorvoertuie vervaardig. PSA staan vir "Peugeot Société Anonyme".

Die belangrikste fabrieke is geleë in Europa (Frankryk, Spanje, Portugal, die Tsjeggiese Republiek, Slowakye, Italië), in Asië (Turkye, Iran, China), in Afrika (Marokko, Nigerië), en Latyns-Amerika (Brasilië, Argentinië).

Die belangrikste markte vir PSA in 2014 was in Wes-Europa en China.

PSA se aandele vorm sedert 23 Maart 2015 deel van die CAC 40-mandjie op die effektebeurs Euronext in Parys.

In 2015 het PSA 2 973 000 motors verkoop, 'n groei van 1.17% teenoor 2014.

Na 88 jaar van eienaarskap het General Motors Opel en Vauxhall Motors in 2017 aan die Franse motorvervaardiger PSA verkoop.



</doc>
<doc id="106614" url="https://af.wikipedia.org/wiki?curid=106614" title="Praganemoon">
Praganemoon

Die praganemoon ("Heteractis magnifica") is die tweede grootste anemoon in die wêreld en kom voor in tropiese water in die Indiese-Pasifiese area, Rooisee en die ooskus van Afrika tot by die noorde van KwaZulu-Natal. In Engels staan die anemoon bekend as die "Magnificent anemone".

Die anemoon het 'n omtrek van 800 mm by sy basis. Die stam se kleur is magenta of neig na bruin. Die tentakels word tot 75 mm lank en is dig en glad. Hulle punte is rond en is wit met geel of groen. Party tentakels mag vertak. Die anemoon groei op die meer oop gedeeltes van koraalriwwe in dieptes wat wissel van 1 tot 50 m.

Hierdie anemoon het die vermoë om na ander plekke te dryf deur homself met water te vul. Hulle is die gasheer vir anemoonvisse, garnale en krappe in simbiotiese verhoudings. Aanraking mag die vel irriteer.



</doc>
<doc id="106616" url="https://af.wikipedia.org/wiki?curid=106616" title="Tetraëder">
Tetraëder

'n Tetraëder is die eenvoudigste van die vyf Platoniese vaste liggame of Platoniese veelvlakke.

Die tetraëder bestaan uit vier gelyke gelyksydige driehoeke, wat in vier hoekpunte ontmoet. Daar is 6 gelyke sye wat hoeke van 60° met mekaar maak.

Die inhoud van 'n tetraëder met sy s is:

In die chemie, en veral die organiese chemie speel die tetraëder 'n sentrale rol omdat molekule dikwels hierdie vorm het. 

'n Goeie voorbeeld is die damp van die element fosfor. Dit bestaan uit -molekule wat die hoekpunte van 'n tetraëder beset.

In hierdie geval is die middelpunt van die tetraëder leeg en die chemiese bindings volg die sye van die tetraëder.<br clear="all">

In die organiese chemie word dikwels 'n koolstofatoom in die tetraëder se middelpunt aangetref met vier ander atome op die hoekpunte. Die bindings is nou langs die lyne geleë wat die middelpunt met die hoekpunte verbind.

Indien hierdie vier ligande dieselfde atome betref, soos in metaan is dit 'n perfek simmetriese tetraëder en die hoeke H-C-H wat die arme van die molekuul vorm is die tetraëderhoek:

Indien die vier ligande nie dieselfde is nie, sal die tetraëder nie perfek simmetries wees nie en die hoeke wat die bindings vorm afwyk van die ideale waarde van die tetraëderhoek. 

Dit is byvoorbeeld die geval in ammoniak waar een van die ligande vervang is deur 'n alleenpaar. 
<br clear="all">



</doc>
<doc id="106618" url="https://af.wikipedia.org/wiki?curid=106618" title="Oktaëder">
Oktaëder

'n Oktaëder is 'n platoniese veelvlak of platoniese vaste liggaam wat bestaan uit agt gelyke vlakke wat in ses hoekpunte byeenkom.

Die vlakke is gelyksydige driehoeke. Daar is twaalf gelyke sye, wat hoeke van 60° of 90° met mekaar maak.

Die inhoud van 'n oktaëder met sy a is:



</doc>
<doc id="106619" url="https://af.wikipedia.org/wiki?curid=106619" title="Dodekaëder">
Dodekaëder

'n Dodekaëder is 'n platoniese vaste liggaam (veelvlak) wat uit twaalf gelyke vyfhoeke bestaan wat in 20 hoekpunte ontmoet.


</doc>
<doc id="106621" url="https://af.wikipedia.org/wiki?curid=106621" title="Primêre sektor van die ekonomie">
Primêre sektor van die ekonomie

Die primêre sektor van die ekonomie is dié sektor van 'n ekonomie wat direk gebruik maak van natuurlike hulpbronne. Dit sluit landbou, bosbou, visvang en mynbou in. In teenstelling produseer die sekondêre sektor vervaardigde goedere en die tersiêre sektor dienste. Die primêre sektor is gewoonlik die belangrikste in minder ontwikkelde lande, en tipies minder belangrik in industriële lande.

Die vervaardigingsnywerhede wat die rou materiale wat naby aan die primêre produsente is, versamel, pak, verpak, suiwer of verwerk, word gewoonlik as deel van hierdie sektor beskou, veral indien die rou materiaal ongeskik is vir verkoop of moeilik oor lang afstande vervoer kan word.

Primêre nywerheid is 'n groter sektor in ontwikkelende lande; byvoorbeeld, veeteelt is meer algemeen in Afrika as in Japan. Mynbou in negentien-eeuse Suid-Wallis is 'n gevallestudie van hoe 'n ekonomie van een vorm van aktiwiteit afhanklik kan wees.

Kanada staan uit tussen ontwikkelde lande gegewe die belangrikheid van sy primêre sektor, met die houtblokbedryf en olienywerheid wat Kanada se twee belangrikste nywerhede is. Die getal uitruilings wat by opslagplekke plaasvind het egter Kanada se primêre nywerheid in die laaste jare grootliks verklein sodat die Kanadese meer afhanklik van die kwartenêre nywerheid geword het.

In ontwikkelde lande het die primêre nywerheid meer tegnologies gevorderd geword, byvoorbeeld boerderymeganisasie teenoor sortering en plant met die hand. In meer ontwikkelde ekonomieë word bykomende kapitaal in primêre produksiemiddele belê. In die mieliestreek van die Verenigde State, byvoorbeeld, pluk snydorsmasjiene die mielies en versprei sproeistelsels groot hoeveelhede insekdoders, onkruiddoders en swamdoders wat 'n groter opbrengs lewer as wat moontlik is met tegnieke wat minder kapitaalintensief is. Hierdie tegnologiese vooruitgang en belegging maak dit moontlik dat die primêre sektor 'n kleiner werksmag benodig en sodoende beweeg ontwikkelde lande na 'n kleiner persentasie van hulle werksmag wat by primêre aktiwiteite betrokke is, in plaas van 'n hoër persentasie wat by die sekondêre en tersiêre sektore betrokke is.

Ontwikkelde lande word toegelaat om hulle primêre nywerhede selfs verder te handhaaf en te ontwikkel danksy die oormaat rykdom. Die landbousubsidies van die Europese Unie, byvoorbeeld, verskaf buffers vir die skommelende inflasiekoerse and pryse van landbouprodukte. Dit laat ontwikkelde lande toe om hulle landbouprodukte teen buitengewoon lae pryse uit te voer wat dit uiters mededingend maak teenoor dié van arm of onderontwikkelde lande wat vryemarkbeleide en lae of marginale tariewe handhaaf om dit teen te werk. Sodanige verskille verskyn ook as gevolg van meer doeltreffende produksie in ontwikkelde ekonomieë, gegewe plaasmasjinerie, beter inligting wat beskikbaar is vir boere en dikwels groter skaal.




</doc>
<doc id="106624" url="https://af.wikipedia.org/wiki?curid=106624" title="Advanced Photo System">
Advanced Photo System

Die Advanced Photo System (APS) was 'n poging wat deur kamera- en filmvervaardigers in die tweede helfte van die 1990's onderneem is om die bestaande analoë fototegniek omvattend te moderniseer - kort voordat digitale fotografie die mark verower het. Die afkorting APS, wat daarna verwys, word deesdae steeds vir bepaalde groottes van digitale kamerasensors gebruik (sien APS-C).

APS is amptelik op 22 April 1996 deur die kamera- en filmvervaardigers Canon, Fujifilm, Kodak, Minolta en Nikon bekend gestel. Dit is 'n soort hibriede tegniek waarmee bykomende digitale inligting oor opname- en verwerkingsgegewens op nuwe filmmateriaal gestoor kan word.

Die APS-tegniek het nooit so gewild geraak soos die 35mm-filmformaat nie. Kameraboureekse vir die APS-formaat het ná 2001 gaandeweg van die mark verdwyn nadat kommersiële sukses met digitale kameras behaal is.


</doc>
<doc id="106625" url="https://af.wikipedia.org/wiki?curid=106625" title="Napoleon Hill">
Napoleon Hill

Napoleon Hill (26 Oktober 1883 – 8 November 1970) was 'n Amerikaanse skrywer, 'n deelnemer aan die "new thought"-skrywersbeweging, en een van die vroegste bydraers tot die moderne genre van persoonlike sukses literatuur. Sy mees bekende werk "Think and Grow Rich" van 1937, is een van die beste verkopers van alle tye. Ten tye van Hill se oorlye in 1970 is daar reeds 20 miljoen kopieë verkoop. Hill se werke het die krag van persoonlike oortuigings ondersoek, en die rol wat dit speel in persoonlike sukses. Meeste van sy boeke het die beginsels beskryf waarvolgens "sukses" behaal kan word.




</doc>
<doc id="106627" url="https://af.wikipedia.org/wiki?curid=106627" title="Lys van Afrikaanse vakwoordeboeke en terminologielyste">
Lys van Afrikaanse vakwoordeboeke en terminologielyste

Hier volg 'n lys van Afrikaanse vakwoordeboeke en terminologielyste:










</doc>
<doc id="106632" url="https://af.wikipedia.org/wiki?curid=106632" title="Gereformeerde kerk Nylstroom">
Gereformeerde kerk Nylstroom

Die Gereformeerde kerk Nylstroom is die tweede gemeente van die GKSA op die dorp Modimolle in die provinsie Limpopo. Einde 2015 het die gemeente 317 belydende en 45 dooplidmate gehad, vergeleke met 287 en 78 in 2001, twee jaar ná sy stigting.

Die Gereformeerde kerk Nylstroom het in 1997 afgestig van die Gereformeerde kerk Waterberg, ook op Modimolle, en beslaan buiten gedeeltes van die dorp wat eers bekendgestaan het as Nylstroom, ook ’n gedeelte van die distrik. Die twee gemeentes deel Waterberg se kerkgebou op die hoek van Chief Albert Luthuli- en Calvynstraat.




</doc>
<doc id="106633" url="https://af.wikipedia.org/wiki?curid=106633" title="Gereformeerde kerk Groblersdal">
Gereformeerde kerk Groblersdal

Die Gereformeerde kerk Groblersdal is die sesde oudste van die 16 gemeentes in die GKSA se Klassis Lydenburg. Buiten die hoofdorp, Groblersdal, in Limpopo naby die grens met Mpumalanga en dié se grens met Gauteng, sluit ook Loskopdam en Maleoskop in. Einde 2015 was hier 159 belydende en 50 dooplidmate, vergeleke met 162 en 51 einde 2001.

Die Gereformeerde kerk Groblersdal het op 16 November 1940 afgestig van die Gereformeerde kerk Bronkhorstspruit, wat tot 1956 as Erasmus bekendgestaan het. Ene mnr. Bezaans het 2 morg grond in die bos buite die dorp aan die gemeente geskenk. ’n Boukommissie is aangestel en drie erwe is ook op Marble Hall aangekoop. Die hoeksteen van Groblersdal se Gereformeerde kerkgebou is in 1949 gelê en dis op 2 Desember 1950 in gebruik geneem. Tydens dié geleentheid het ds. H.J.R. du Plessis voorgegaan met as teks Psalm 100:2.

Die eerste pastorie is in 1950 gekoop en reeds in 1951 kon die eerste vaste leraar, ds. L.S. Kruger, bevestig word. Die nuwe pastorie is in 1966 voltooi, later verkoop en die nuwe pastorie in 2006 aangekoop.

Die Gereformeerde kerk Marble Hall het in 1961 van Groblersdal afgestig. Mettertyd het die kerk op Groblersdal te klein geraak en het die gemeente begin beplan aan ’n groter, doelmatiger gebou. Op 24 September 1977 is die nuwe, moderne kerkgebou in gebruik geneem. Die argitek was Renier Roos en die bouaannemer J. Moolman. Die ou kerkgebou is destyds volledig omgebou en ’n saal omskep met ’n goeie verhoog, ruim kombuisgeriewe en katkisasielokale. Op 16 Junie 1984 is die nuwe pyporrel feestelik in gebruik geneem met onder meer ’n orreluitvoering deur A.A. van Namen.




</doc>
<doc id="106634" url="https://af.wikipedia.org/wiki?curid=106634" title="Leeranemoon">
Leeranemoon

Die leeranemoon ("Heteractis crispa") is 'n anemoon en kom in die Indiese-Pasifiese area, Rooisee en die ooskus van Afrika tot by die noorde van KwaZulu-Natal voor. In Engels staan die anemoon bekend as die "Leathery anemone".

Die anemoon het 'n omtrek van 500 mm by sy basis. Die taai tentakels word tot 100 mm lank en is spitstoelopend. Hulle kleure kan varieer: witterig, liggeel, bruin, blou of violet. Die tentakels is dig versprei oor die stam wat dit 'n mop voorkoms gee. Die anemoon heg homself aan die substraat op koraalriwwe vas tot op dieptes van 40 m.

Hulle is die gasheer vir anemoonvisse, dominos, garnale en krappe in simbiotiese verhoudings. Hierdie spesie kom algemeen voor.



</doc>
<doc id="106636" url="https://af.wikipedia.org/wiki?curid=106636" title="Gereformeerde kerk Marble Hall">
Gereformeerde kerk Marble Hall

Die Gereformeerde kerk Marble Hall is die tweede jongste Suid-Afrikaanse gemeente in die GKSA se Klassis Waterberg, waarvan vyf van die 13 gemeentes in Namibië geleë is. Die gemeente het in 2001 nog 212 belydende en 63 dooplidmate gehad, maar teen 2016 het dit afgeneem tot onderskeidelik 95 en 16, ’n sieletal van 15 minder as twee jaar vantevore.

Die dorp Marble Hall was tot 1961 ’n wyk van die Gereformeerde kerk Groblersdal, wat in November 1940 van die Gereformeerde kerk Erasmus (Bronkhorstspruit) afgestig het. In 1960 het die kerkraad van Groblersdal besluit om ’n kerkgebou op Marble Hall te bou en wel op die hoek van Marble-Weststraat en Derde Laan. Dit het R4 934 gekos Op 8 Oktober 1960 het ds. H.J.R. du Plessis die hoeksteen gelê en is die gebou in gebruik geneem. Die messelwerk is deur ’n lidmaat, J.J. Potgieter, gedoen en lidmate het met die bouwerk gehelp waar hulle kon. 

Op 22 April 1961 het Marble Hall van Groblersdal afgestig en het uit agt wyke bestaan met 51 huisgesinne, 135 belydende en 104 dooplidmate. 

Op 11 Oktober 1977 het die bouwerk aan ’n nuwe kerk begin waarvan die plaaslike predikant, ds. Gert Smit, die hoeksteen op 25 November 1978 gelê het, die dag waarop die kerk in gebruik geneem is. Die gemeente het as eienaarbouer opgetree en J. Moolman is as voorman aangestel. Die argitek was, nes die geval met Groblersdal in daardie tyd, Renier Roos. Die beraamde koste het R137 000 beloop. ’n Lidmaat het die preekstoel geskenk met die voorwaarde dat daar bakstene in die preekstoel moes wees. Dit is nagekom deur die vloergedeelte van baksteen te bou en die res van hout. 




</doc>
<doc id="106637" url="https://af.wikipedia.org/wiki?curid=106637" title="Gereformeerde kerk Nelspruit">
Gereformeerde kerk Nelspruit

Die Gereformeerde kerk Nelspruit is die grootste van die 16 gemeentes in die GKSA se Klassis Waterberg en ook die agste oudste. Einde 2015 was hier 460 belydende en 124 dooplidmate, vergeleke met onderskeidelik 596 en 235 einde 2001, ’n afname in die sieletal van amper 30 persent. Buiten die hoofdorp, Nelspruit, sluit die gemeentegrense ook Alkmaar, Kaapsehoop, Karino, Nogodwana, Rosehaugh en Schagen in. 

Die Gereformeerde kerk Nelspruit is in 1947 gestig. Ds. J.C. Lessing het die eerste kerkgebou, op die hoek van Russel- en Nelstraat, se hoeksteen op 12 Mei 1956 gelê. Die huidige kerkgebou, op die hoek van Wilge- en Koraalboomlaan, is in die naweek van 15 tot 17 April 1977 in gebruik geneem tydens die 30-jarige bestaansfees van die gemeente. Dis ’n doelmatige gebou met ’n aantal katkisasielokale, wat in die week as naskoolsentrum dien. Die kerk bied sitplek aan sowat 600 kerkgangers. Al die banke en houtwerk is van kiaathout vervaardig.

In 2008 het die gemeente ’n tweedehandse pyporrel aangekoop en laat inbou, die kombuis laat vergroot en ’n gedeelte onderdak laat bou waar lidmate gesellig saam kan verkeer.




</doc>
<doc id="106639" url="https://af.wikipedia.org/wiki?curid=106639" title="APS-C">
APS-C

Die Advanced Photo System tipe-C (APS-C) is 'n beeldsensorformaat wat ten opsigte van sy grootte min of meer ooreenstem met die "klassieke" negatiewe afbeeldings van die Advanced Photo System (APS) - met 'n formaat van 25,1 mm x 16,7 mm en 'n beeldverhouding van 3:2.

Sensors van dié afmetings word in baie digitale enkellensreflekskameras (DSLR-kameras), spieëllose verwisselende lenskameras (DSLMs) en enkele digitale grootformaatsensor-kameras met voorskoufunksie gebruik, waaronder die Sony DSC-R1, Sigma DP1 en Leica X1. Sensors in die APS-C-formaat word hiernaas ook in enkele digitale soekers aangetref (soos byvoorbeeld die Epson R-D1).


</doc>
<doc id="106640" url="https://af.wikipedia.org/wiki?curid=106640" title="Gereformeerde kerk Pongola">
Gereformeerde kerk Pongola

Die Gereformeerde kerk Pongola is die vierde jongste van die 10 gemeentes in die GKSA se Klassis Piet Retief. Einde 2015 was dit die sesde grootste gemeente in dié Klassis toe hier 113 belydende en 27 dooplidmate was, vergeleke met 131 en 58 einde 2001. Buiten die hoofdorp, Pongola in Mpumalanga net suid van eSwatini in die verre noorde van KwaZulu-Natal, sluit die gemeentegrense onder ook Hluhluwe, Kosibaai, Nongoma, Onverwacht en Sodwana in Suid-Afrika in, asook Hluti, Lavumisa en Nsoko in eSwatini.

Pongola is waarskynlik uniek in die Gereformeerde kerkverband in dié opsig dat die Gereformeerdes hier eers behoort het tot ’n gemeente in die buiteland, naamlik die Gereformeerde kerk Goedgegun in eSwatini. Namate die dorp Pongola gegroei het in die jare 1950 tot '55 het die behoefte aan ’n afsonderlike gemeente hier ontstaan sodat die Gereformeerde kerk Pongola in 1955 gestig is. Nadat Goedgegun in 1964 ontbind het, het die lidmate op en om Nhlangano (Goedgegun se nuwe naam) by Pongola ingeskakel. 

Prof. W.J. Snyman het die eerste Gereformeerde kerkgebou op Pongola se hoeksteen op 23 Maart 1968 onthul. Ongelukkig het geen foto's van dié kerk behoue gebly nie. Met die toenemende behoefte aan meer ruimte, het die gemeente besluit om nie net ’n saal te bou nie, maar ook die ou kerk geheel en al te sloop en ’n groter kerk op te rig waarvan ’n gedeelte met houtdeure af te skort sodat dit as saal kon dien. Die kerkdeel kon vergroot word indien nodig deur net die deure heeltemal oop te skuif.

Oudl. Abraham Wannenburg het die leiding geneem in die beplanning van die nuwe kerkgebou. Ds. S.P. van der Schyff het die hoeksteen van die kerkgebou op 30 Augustus 1997 onthul sonder dat daar enige skuld op gerus het. Onder oudl. Kobie Delport se leiding het die kerkraad self die meeste van die bouwerk onderneem. Die oorspronklike preekstoel is behou en die kerk bied sitplek aan 130 kerkgangers, maar wanneer die deure oopgeskuif word, is daar plek vir 150 mense. (In 1997 was hier 113 belydende en 68 dooplidmate.) Aangesien die kerkgebou se akoestiek van hoogstaande gehalte is, is geen luidsprekerstelsel nodig nie. Die elektroniese orrel staan agter in die kerk en vir die gebruik daarvan is luidsprekers wel voor in die kerk aangebring.




</doc>
<doc id="106642" url="https://af.wikipedia.org/wiki?curid=106642" title="Gereformeerde kerk Strand">
Gereformeerde kerk Strand

Die Gereformeerde kerk Strand is die sewende jongste van die 20 gemeentes in die GKSA se Klassis Boland, wat die hele Wes-Kaap en aanliggende dele van die Noord-Kaap se westelike uithoeke beslaan. 

Einde 2015 was hier 271 belydende en 54 dooplidmate, die sesde grootste gemeente in die Klassis. In 2001 was die syfers onderskeidelik 397 en 114, maar in 2006 het twee nuwe gemeentes van Strand afgestig. Saam het Strand en die drie afgestigte gemeentes in 2015 552 belydende lidmate gehad.

Die eerste Gereformeerde lidmate wat hulle in die Helderberg kom vestig het, was Hein en Maxie Hamersma, wat in 1960 in die Strand kom woon het. Mettertyd het die Gereformeerdes hier en op Somerset-Wes en Gordonsbaai geleidelik toegeneem. Aan die begin was die kerklike bediening uit Kaapstad en later Stellenbosch, gestig in 1967. Van 1974 af is twee eredienste per maand in die Strand gehou vir die lidmate wat toe behoort het tot die Gereformeerde kerk Stellenbosch en Bellville. 

In 1978 het die plaaslike wyke as die Gereformeerde kerk Strand afgestig en het hulle eredienste gehou in die kerkgebou van die Sewendedagadventiste. Op 17 Februarie 1980 het die gemeente besluit om haar eie kerk op te rig wat op 29 November daardie jaar in gebruik geneem is. Francois Fehrsen was die argitek. Die eerste twee lidmate in die omgewing het heel gepas die hoeksteen gelê. Hertzog Boersema het die deur simbolies oopgesluit. Danksy al die werk wat lidmate self kon doen, is die kerkgebou se koste tot R60 000 beperk, destyds min of meer twee keer die koste van ’n deursneewoonhuis. Taetse Hamersma, ’n broerskind van Hein Hamersma, het die hoeksteen van die kerksaal onthul. 

In 1988 het die gemeente ’n aansienlike erflating bekom en is besluit om die kerkgebou, wat toe te klein geword het vanweë die toenemende getal lidmate, te vergroot. Van hierdie gemeente het in 2000 Hermanus, in 2006 Kleinmond en in dieselfde jaar Agulhas (Bredasdorp) afgestig. Elkeen van dié gemeentes het intussen hul eie kerkgebou opgerig.




</doc>
<doc id="106643" url="https://af.wikipedia.org/wiki?curid=106643" title="Gereformeerde kerk Stellenbosch">
Gereformeerde kerk Stellenbosch

Die Gereformeerde kerk Stellenbosch is die negende oudste van die 20 gemeentes in die GKSA se Klassis Boland, wat die hele Wes-Kaap asook die westelike uithoeke van die Noord-Kaap beslaan. In 2015 het die gemeente 287 belydende en 54 dooplidmate gehad, die vyfde grootste gemeente in die Klassis. In 2001 was die syfers onderskeidelik 277 en 52. 

Vanaf 1923 was daar verspreidwonende lidmate van die Gereformeerde kerk Kaapstad, wat in daardie jaar gestig is, in die omgewing van Stellenbosch en later, ná die stigting van die Gereformeerde kerk Bellville in 1957, is hulle van daar af bedien. Bellville het ook ’n saalfonds vir die Eikestad se lidmate gestig. Van 1950 af is dienste op Stellenbosch in verskeie sale gehou.

In April 1967 het Stellenbosch van Bellville afgestig en ’n perseel van laasgenoemde ontvang met ’n skuurtjie daarop. Eers het die nuwe gemeente oorweeg om die skuurtjie te restoureer, maar dienste is in die Hofmeyr-saal gehou. Danksy ruim skenkings uit die kerkverband en van veral suster Hamersma kon die gemeente hul eie kerkgebou oprig. 

Tydens uitgrawings is bevind dat die gebou opgerig sou word op spoelklippe van die Eersterivier, wat met die eeue sy loop verander het. Hierdie gebou is op 17 Oktober 1970 in gebruik geneem. Dis ’n tweedelige A-raam-gebou met ’n beskeie toring. Binne vorm die struktuur ’n reghoekige gehoorsaal met ’n hoë gewelf en houtbanke wat sitplek aan 350 kerkgangers bied. Daar is ook ’n galery, waarop ’n elektroniese orrel aangebring is. Later is ’n saal, konsistorie, moederskamer, plaveisel en omheining aangebring. Die eerste dopeling in die nuwe kerk was Michael Adendorff, op 8 November 1970.




</doc>
<doc id="106644" url="https://af.wikipedia.org/wiki?curid=106644" title="Gereformeerde kerk Vryburg">
Gereformeerde kerk Vryburg

Die Gereformeerde kerk Vryburg is die oudste van die 30 gemeentes in die GKSA se Klassis Noordwes. Einde 2015 het die gemeente 91 belydende en 19 dooplidmate gehad, vergeleke met 158 en 70 einde 2001, toe dit nog deel was van die veel kleiner Klassis Vryburg.

Op die Algemene Vergadering van die Oranje-Vrystaat in 1886 is ’n kommissie benoem met die oog op die stigting van ’n gemeente in die Republiek van Stellaland. Nog in Mei daardie jaar is die gemeente Stellaland op die plaas Goudplaas oos van Amalia afgestig. Aan die begin is eredienste gehou op die plase Goudplaas, Brussels en Grasplaas.

In 1887 is besluit om ’n gebou of ’n tentkerk op te rig. Erwe sou gevra word by verskillende regerings om ’n kerkgebou op te rus op Vryburg of Massoustad. In September 1888 het die Transvaalse regering vier erwe op die dorp Mamoesa (Schweizer-Reneke) aan die gemeente Stellaland geskenk en in Junie 1889 het die goewerneur van Brits-Betsjoeanaland twee erwe op Vryburg aan die gemeente gegee. Nadat die gemeente ’n jaar lank gewik en geweeg het, is besluit om die kerk op te bou. Dit sou van sink opgerig word en 24 by 50 voet groot wees. Die mure moes 12 voet hoog wees, met ’n middelmuur, ’n deur voor en agter, vyf vensters en ’n spitsdak met gewels voor en agter.

In Junie 1891 is die gemeente se naam na die Gereformeerde kerk Vryburg verander en ’n jaar later is die gebou in gebruik geneem. In Mei 1899 is die sinkmure deur steen vervang, maar tydens die daaropvolgende Tweede Vryheidsoorlog is hierdie gebou sodanig beskadig dat die kerk opnuut gebou moes word.

In 1905 is besluit om ’n steengebou op te rig, maar teen 1922 was die gebou so verswak dat oorweeg is om dit af te breek en ’n klipgebou op te rig. Die diens van ’n bekwame klipdresseerder moes verkry word. Wynand Louw, wat veral bekend is vir sy NG kerke, is as argitek aangestel. Eredienste is voorlopig in die Kongregasionalistiese kerk gehou. Die nuwe kerk is op 20 Februarie 1926 in gebruik geneem. In November 1948 het ’n brand in die gebou ontstaan en die orrel in puin gelê. Teen Maart 1960 het die gemeente besluit om ’n nuwe kerk op te rig. Die boukommissie het na kerke in Rustenburg, Pretoria, Johannesburg en Potchefstroom gaan kyk.

B. De Wet Hartman is as argitek aangestel en het die opdrag gekry om ’n kruiskerk te ontwerp. Weens die kalkgrondformasie is pilare gesink waarop die kerkgebou se vloer rus. In hierdie tyd is die ou kerkgebou gesloop om plek te maak vir die nuwe. Eredienste is toe vir eers in die Metodistekerk gehou tot die nuwe kerk voltooi is. ’n Kerkklok is uit Duitsland bestel en die woorde "Gereformeerde kerk Vryburg AD 1962"' is ingegiet. Hierdie kerk is op 20 Januarie 1963 in gebruik geneem.




</doc>
<doc id="106645" url="https://af.wikipedia.org/wiki?curid=106645" title="Kleefanemoon">
Kleefanemoon

Die kleefanemoon ("Cryptodendrum adhaesivum") is 'n anemoon en kom in die Indiese-Pasifiese area, Rooisee en die ooskus van Afrika tot by die noorde van KwaZulu-Natal voor. In Engels staan die anemoon bekend as die "Adhesive anemone".

Die anemoon het 'n omtrek van 300 mm by sy basis. Hierdie anemoon is plat met groen of bruinerige tentakels. Die tentakels se kleure kan ook in verskeie kombinasies voorkom. Die tentakels is kort, slegs 5mm lank en is uiters klewerig.



</doc>
<doc id="106648" url="https://af.wikipedia.org/wiki?curid=106648" title="Magnum Photos">
Magnum Photos

Magnum Photos is 'n onafhanklike fotoagentskap wat as koöperasie bedryf en deur sy lede - almal fotograwe - besit word en kantore in New York, Londen, Parys en Tokio het.

Die agentskap is op 27 April 1947 deur vier fotograwe - Robert Capa, Henri Cartier-Bresson, David "Chim" Seymour en George Rodger in Parys gestig, met verdere oorspronklike aandeelhouers soos Maria Eisner en Rita Vandivert. Volgens die stigtingsverhaal het 'n bottel Franse "Magnum"-sjampanje, wat op dié aand gedrink is, as naamgewer gedien. Met die stigting van "Magnum Photos" het fotojoernaliste 'n suksesvolle poging onderneem om hul belange as houers van die kopiereg oor beeldmateriaal teenoor dagblaaie, tydskrifte en groot foto-agentskappe te beskerm.


</doc>
<doc id="106649" url="https://af.wikipedia.org/wiki?curid=106649" title="Metielisosianaat">
Metielisosianaat

Metielisosianaat is 'n reaktiewe organiese verbinding met chemiese formule .

Metielisosianaat is die stof wat in die Bhopal-ramp vrygestel is.

"Union Carbide" het die stof vervaardig uit metielamien en fosgeen:

Hierdie sintese gebruik fosgeen en lewer soutsuur, wat nie omgewingsvriendelik is nie. In die jare 1980 het die firma "DuPont" 'n ander sintese ontwikkel wat koolstofmonoksied gebruik pleks van fosgeen. 

In 'n mikroreaktor kan die stof gesintetiseer word deur dehidrogenasie van metielformamied oor 'n silwer-katalisator

formula_3 

Philae, Rosetta se klein landingstuig, het op die komeet 67P/Churyumov-Gerasimenko aangetoon dat metielisosianaat ook op komete kan voorkom.


</doc>
<doc id="106650" url="https://af.wikipedia.org/wiki?curid=106650" title="Gereformeerde kerk Volksrust">
Gereformeerde kerk Volksrust

Die Gereformeerde kerk Volksrust is die derde oudste gemeente in die GKSA se Klassis Piet Retief. Einde 2015, toe hier 102 belydende en 14 dooplidmate was, was dit die sesde grootste van die 10 gemeentes in dié Klassis. In 2001 was die syfers onderskeidelik 117 en 52 en in 1960 118 en 86.

Lidmate van die latere gemeente het eers in verskillende provinsies gewoon in die streek waar die destydse Transvaal, Natal en Oranje-Vrystaat mekaar ontmoet het. In 1893 het lidmate hier as die Gereformeerde kerk Martinus Wesselstroom (die latere Wakkerstroom) afgestig. In 1905 het die gemeente se naam verander na Amersfoort. Ná die Tweede Vryheidsoorlog het Volksrust as spoorwegsentrum ontwikkel en het die gemeente se swaartepunt daarheen verskuif. Vandag nog is Amersfoort, Wakkerstroom asook Memel in die Vrystaat deel van die gemeente Volksrust.

Ds. Derk Rumpff die nuwe kerkgebou op Volksrust se hoeksteen in 1912 gelê. Dis ontwerp as ’n saalkerk met ’n spitsdak en Neo-Gotiese vensters. Die Gereformeerde kerk Heidelberg het die preekstoel en kerkklok aan die gemeente geskenk. Op 8 Augustus 1931 het Volksrust ’n orreltjie present gekry van ’n lidmaat, ene Joubert. 

Op 16 November 1957 het die gemeente se vrouelidmate ’n Kanselbybel geskenk en in 1963 het ’n lidmaat, Tommie Labuschagne, die houtwerk aan die preekstoel voltooi, ’n jaar nadat die ou orreltjie deur ’n pyporrel vervang is. Die orrel is geskenk deur Kota Badenhorst, al was hy nie ’n lidmaat van die Gereformeerde Kerk nie. In 1975 is die kerkbanke wit geverf en die vloer met rooi matte bedek. Hierdie mooi, geskiedkundige kerkie is vandag (2017) nog in gebruik nadat dit in 1991 vergroot is, toe ds. G.J.V.S. Roos op 6 Mei daardie jaar ’n nuwe hoeksteen gelê het. Op 11 September 1993 het ds. J.J.J. Erasmus ’n gedenksteen onthul met die oog op die gemeente se 100ste bestaansjaar.




</doc>
<doc id="106651" url="https://af.wikipedia.org/wiki?curid=106651" title="Gereformeerde kerk Matlabas">
Gereformeerde kerk Matlabas

Die Gereformeerde kerk Matlabas is die naasoudste gemeente in die Gereformeerde Kerke in Suid-Afrika se Klassis Krokodilrivier. Einde 2015, toe hier 82 belydende en 17 dooplidmate was, was dit die kleinste van die sewe gemeentes in dié Klassis en die enigste met ’n sieletal van minder as 100. Die belydende lidmate het in 2001 69 getel en die dooplidmate 13, maar in 1960 onderskeidelik 226 en 147.

Lidmate in die omgewing van Matlabas het eers ’n wyk gevorm van die Gereformeerde kerk Krokodilrivier, wat op 20 Oktober 1911 van sowel die Gereformeerde kerk Rustenburg as die Gereformeerde kerk Pretoria afgestig het. Hierdie wyk was geweldig uitgestrek en is bedien deur oudl. Hercules Erasmus en diaken M.C. Erasmus. Veral Hercules Erasmus het hom beywer vir die afstigting van dié wyk as selfstandige gemeente.

Onder ’n groot tambotieboom op die plaas Geelhoutbos, wat aan laasgenoemde Erasmus behoort het, is die gemeente toe op 8 Junie 1918 gestig, skaars sewe jaar ná Krokodilrivier. Reeds op 29 September daardie jaar het die jong gemeente besluit om ’n kerkgebou op Groenrivier op te rig. Bouwerk aan die huidige kerkgebou het in 1932 begin, maar die bron vermeld nie of ’n vorige kerkgebou wel opgerig is nie.

Die 10 morg grond waarop die kerk staan, is deur Piet Erasmus geskenk. Die gebou is ontwerp deur die Gereformeerde argitek Pieter Dykstra en een van die bouers was Lampen van Rustenburg. Die gemeente het hierdie langwerpige gebou met sy stomp toring op 9 Julie 1932 in gebruik geneem. Die gemeente Krokodilrivier het die preekstoel geskenk en dis per ossewa hierheen gebring.

Ds. G.P. Scheepers, Matlabas se leraar van 1952 tot 1960, skryf in die "Eeufeesgedenkboek"' van die Klassis Waterberg (1859–1959): "In die bosveld van Noordwes-Transvaal kry die reisiger 'n monumentale landmerk te sien wat getuig van pionierswerk in die geskiedenis van 'n gemeente op die grense van ons land. Waar die grootpad vanaf Warmbad oor Rooiberg na die noordelike grens van Transvaal, die voet van die indrukwekkende Kransberge verbysteek, is 'n wit, vierkantige kerktoring sigbaar bokant die bosbegroeide vlaktes. Dit is die toring van die kerkgebou van die Gereformeerde Kerk Matlabas."

Die naam is ontleen aan die Matlabasrivier en beteken: "Moeder van die sand." Die rivier ontspring in die diep klowe van die Kransberge en vloei noordwaarts tot in die Krokodilrivier, sowat 130 km verder. Oorspronklik was hierdie gebied 'n wyk van die Gereformeerde kerk Krokodilrivier, met Soutpansdrif as sentrum, naby Brits. Daarheen moes die lidmate elke drie maande ry om te deel in die bediening van Woord en Sakramente. Gesinne het telkens dié togte in groepe met hul tentwaens na Soutpansdrif onderneem en op die kerkplein gaan uitkamp het. So 'n reis het maklik twee weke uit-en-tuis geduur. 

Die ontsaglike groot wyk is bearbei deur oudl. Ph. Erasmus en diaken M.C. Erasmus. Dit was 'n veeleisende taak en oudl. Hercules Erasmus het hom daarvoor beywer dat sy wyk 'n selfstandige gemeente sou word. Eindelik was die tyd daarvoor ryp en is die versoek om af te stig namens die lidmate van die wyk Matlabas voor die kerkraad van Krokodilrivier gelê. Die toestemming is verkry en die Algemene Vergadering het sy goedkeuring daaraan geheg. 'n Kommissie is benoem om die stigting van die nuwe gemeente te voltrek: ds. J.A. du Plessis namens die Algemene Vergadering, oudl. J.A. du Plessis (Rooi Jan) en diaken A.P. Meyer namens Krokodilrivier, oudll. F.A. Smit en J.A. du Plessis (Dik Jan) namens Rustenburg en oudl. S.W. Roos namens Pretoria.

Die stigting het plaasgevind op 8 Junie 1918 op Geelhoutbos onder 'n groot tambotieboom op die werf van Hercules Erasmus. Dié boom troon nog ongeskonde oor sy omgewing, maar 'n hopie stene is al wat van die woonhuis oorgebly het. Op die vergadering van die deputate saam met die wyk se ouderling en diaken is 'n lidmaatregister en doopregister gegee aan die nuwe gemeente as 'n geskenk van die gemeente Krokodilrivier. 

Die nuwe gemeente is verdeel in drie wyke. Wyk 1 het gestrek vanaf die sameloop van die Apies- en Krokodilrivier tot op die plaas Waterval (bekend as Buffelshoek). Tjaart Kruger en Andries Venter word respektiewelik tot ouderling en diaken van dié wyk gekies. Wyk 2 het gestrek vanaf Waterval tot by Groenrivier. Vir dié wyk is J.H. Grobler gekies as ouderling en W.A. du Pl. Erasmus as diaken. Wyk 3 het gestrek van Groenrivier noordwaarts tot aan die Krokodilrivier. Vir dié wyk is P.B.E. Erasmus as ouderling gekies en J.A. du Pl. Heystek as diaken. Laasgenoemde is ook gekies as kassier en W.A. du Pl. Erasmus as scriba, in watter hoedanigheid hy gedien het tot 26 Augustus 1933. Ds. Scheepers in 1959: "Die notules in sy handskrif is 'n lus om te lees. Die numering van die artikels is in Romeinse syfers."

Die nuutgestigte gemeente het met dieselfde geleentheid die uitnodiging aanvaar om in kombinasie te tree met Krokodilrivier en saam 'n leraar te beroep tot wie se traktement Matlabas £60 sou bydra. Daar is oorgegaan tot beroep. 'n Meerderheid van stemme is uitgebring op ds. Derk Rumpff, leraar van Venterstad. Krokodilrivier het 'n meerderheid van 55 stemme op prop. E.L.J. Venter uitgebring, en gevolglik is laasgenoemde beroep as leraar van die kombinasie. Prop. Venter het die beroep aanvaar en is te Krokodilrivier bevestig, waar hy ook sou woon.

Tydens die volgende geleentheid vir die bediening van Woord en Sakramente, naamlik 29 September 1918, is besluit om 'n kerkgeboutjie op te rig te Groenrivier op twee morge grond wat oudl. P.B.E. Erasmus geskenk het. Hierdie kerkie, waarvoor die Geref. gemeente Rustenburg £30 bygedra het en Krokodilrivier £15, is gebou onder toesig van Hendrik Botha, ’n lidmaat. 

Die Nagmaalsgeleentheid op die tweede Sondag in April 1919 (die 13de) is gehou te Rooiberg. Dit het aanleiding gegee tot korrespondensie tussen die gemeentes Matlabas en Waterberg oor die grenslyn tussen die twee gemeentes. Oudl. J.H. Grobler is afgevaardig om persoonlik met die kerkraad van Waterberg te onderhandel. Op 9 Junie 1920 kon hy rapporteer dat 'n ooreenkoms met Waterberg bereik is. 'n Gebied wat die myne te Rooiberg ingesluit het, is aan Waterberg afgestaan en die gebied noordoos van die Matlabasrivier is aan Matlabas afgestaan. Later het Matlabas weer 'n deel hiervan afgestaan aan die gemeente Magol, wat in 1942 van Waterberg afgestig is. 

Die grenslyn is in 1920 as volg vasgestel: Leeupoortmyn, Sandrivierspoort 2399, Bosfontein en Groothoek en Buffelspoort 227. Vandaar met 'n reguit lyn oor Malmaniesrivier tot by Grootfontein 239 en vandaar met 'n reguit lyn tot by Witkoppies 658 aan die Krokodilrivier. Die gemeente Matlabas het gestrek oor 'n baie groot gebied met 'n deursnee van 240 km van suid na noord. Vir die drie ouderlinge en die drie diakens was dit 'n veeleisende taak om hulle wyke elke kwartaal deur te ry. Tog het hulle dit gedoen met die stadige vervoermiddels tot hulle beskikking. Daarby was hulle verantwoordelik vir die vervoer van die leraar vanaf Rooiberg en weer terug tot daar met elke kerkgeleentheid.

Ds. E.L.J. Venter het 'n beroep na Aliwal-Noord aangeneem en vanaf 11 April 1920 is Matlabas bedien deur ds. J.P. van der Walt van Waterberg, wat diens gedoen het as konsulent van Matlabas tot 23 Desember 1921. Verder het die volgende leraars Matlabas as konsulente bedien: ds. H.Ph.J. Pasch, ds. D. Rumpff, ds. A. Duvenage, ds. D.N. Kotzé en ds. J.H. Boneschans. 

Die datum 8 Julie 1932 was 'n belangrike dag in die geskiedenis van Matlabas. Afskeid is geneem van ds. Boneschans as konsulent en die gemeente ontvang sy eerste vaste leraar wat in die gemeente gewoon het, in die persoon van proponent I.J. van der Walt. 'n Nuwe tydperk van intensiewer bearbeiding het aangebreek en jare lank het ds. Van der Walt met die grootste toewyding Woord en Sakramente bedien en huisbesoek gedoen in uitgestrekte wyke oor slingerende sand- en modderpaaie deur die wye boswêreld waar nog geen gemaakte paaie bekend was nie.

Saam met die bevestiging van ds. Van der Walt het ook plaasgevind die hoeksteenlegging van die nuwe kerkgebou. Dit is die huidige kerkgebou wat net so stewig en massief voorkom as die ruwe Kransberge wat in die agtergrond breed omhoog toring. Die argitek was die Gereformeerde lidmaat Pieter Dykstra en die bouaannemer ene Lampen van Rustenburg. Die arbeid aan die kerkgebou is verrig deur ene br. Timmerman van Rustenburg en br. J.C. Theunissen, wat in 1959 nog in die gemeente Matlabas gewoon en jare lank gedien het as diaken. 

Om die skuldelas van die gemeente af te betaal en die erediens in stand te hou, het die kerkraad besluit dat lidmate ’n twintigste (1/20) van hulle hoofinkomste moet bydra. Dit is voorgestel deur oudl. J.D. Venter op Vrydag 13 Desember 1940. Tydens ’n vergadering van die kerkraad saam met die gemeente stem 'n groot meerderheid van die lidmate ten gunste hiervan. Die reëling is van toe af tot minstens in die GKSA se eeufeesjaar (1959) in Matlabas onderhou.

Ds. Van der Walt het 'n beroep aangeneem na Louis Trichardt en die losmaking het op 14 Desember 1941 plaasgevind. Ds. P.G.W. Snyman het as konsulent waargeneem en op 4 April 1942 is prop. P.J. Venter beroep as herder en leraar van Matlabas. Hy het per brief ("in 'n gedrae styl", volgens ds. Scheepers), gedateer 16 April 1942 geantwoord dat hy die beroep aanvaar en daarin ook die gedagte uitgespreek dat mettertyd 'n pastorie op Thabazimbi gebou behoort te word ter wille van die toenemende getal lidmate op dié myndorp, waar 'n vername deel van die arbeid van die leraar sou wees. 

Die bevestiging vind het plaasgevind op Saterdag 11 Julie 1942. Aan die handoplegging het deelgeneem di. D.N. Kotzé (van Rustenburg), P.G.W. Snyman (van Krokodilrivier) en B.R. Krüger (Sprinfs). Op die kerkraadsvergadering van 9 Oktober 1942 is op versoek van oudl. J.L. Aucamp besluit om drie keer per jaar Nagmaal te hou op Thabazimbi. So is die lidmate daar in staat gestel om die bediening van Woord en Sakramente meer gereeld te bekom. 

Onder ds. Venter se leiding het die kerkraad aandag aan die kerkbesoek gegee. Lang afstande, slegte paaie en stadige vervoermiddels het die gemeente in die gewoonte gedwing om net vir die vier Nagmaalsgeleenthede elke jaar die kerk te besoek. Tussen die Nagmaalsgeleenthede is huisbesoek gedoen in die wyke met gepaardgaande eredienste in elke wyk op die Sondag daarna. Op 8 Oktober 1943 het oudl. J.A. Erasmus 'n skriftelike voorstel ingedien dat die buitedienste met die helfte verminder moet word en dat voortaan in drie af vier wyke gelyktydig huisbesoek gedoen sal word met een gesamentlike Sondag vir buitedienste. Gereelde buitedienste sou dan op enkele plekke voortgesit word. Die Kerkraad het dié voorstel aanvaar en die lidmate telkens daarna vermaan om die eredienste, afgesien van die Nagmaalsgeleenthede, getrouer by te woon. Met die vergadering van 7 April 1944 is gekonstateer dat die kerkbesoek verbeter het. 

Op dieselfde datum is gerapporteer dat die onderhandelinge met die mynbestuur op Thabazimbi geslaag het om persele vir kerklike doeleindes te huur vir 99 jaar teen een sjieling per jaar. Ter wille van die gesondheidstoestand van sy eggenote aanvaar ds. Venter 'n beroep na Potgietersrust en neem op 17 Desember 1944 swaar afskeid van die gemeente. Vanaf die vertrek van ds. Venter tot 11 Oktober 1947 het ds. H.J. Venter van Waterberg en ds. P.J. Venter van Potgietersrust die gemeente die een ná die ander as konsulente bedien.

Tien beroepe is uitgebring en die volgende leraars is na mekaar beroep: di. B.R. Kruger, J.J.H. Booysen, A.A. Venter, G.P.L. van der Linde, B.R. Kruger, P.G.W. Snyman, dr. E.L.J. Venter, di. C.E. Malan en W.J. Postma. Op 4 Julie 1947 het die Kerkraad met blydskap verneem dat ds. Postma die beroep aanvaar het. Dit was 'n blye dag toe die gemeente op 11 Oktober 1947 eindelik weer ’n herder en leraar in hulle midde kon ontvang. 

Die pastorie op Matlabas was toe reeds so bouvallig dat tydelike losies vir ds. Postma en sy gesin op Thabazimbi verkry moes word. Op 16 Januarie 1948 is besluit om 'n pastorie op Thabazimbi te bou teen 'n geraamde koste van £3 000. Op 8 Oktober 1948 kon ds. Postma sy dank uitspreek vir die gerieflike woning wat 'n brandpunt van gemeentelike samelewing geword het. Vir die lidmate op Thabazimbi was dit die begin van 'n nuwe tydperk. Ds. Scheepers skryf: "Ds. Postma se vaderlike optrede, sy humorsin en die gemak waarmee hy beweeg het, selfs in kringe wat die kerk vroeër vyandig gesind was, het prestige aan die gemeente verleen. Die lang afstande en die hitte van die bosveld het egter sy gesondheid gesloop en weldra het hy as hartlyer sy nagte slapeloos en sittende deurworstel." 

Reeds op 3 Junie 1951 het ds. Postma afskeid van die gemeente geneem, aangesien hy besluit het om ter wille van sy gesondheid die beroep na Springs aan te neem as evangelisasie-leraar. 'n Jaar later is hy oorlede terwyl hy in Windhoek was in verband met evangelisasiewerksaamhede. Gedurende die 13 maande ná ds. Postma se vertrek is die gemeente bedien deur di. D.N. Kotzé en G.B.S. Pasch as konsulente.

Op 12 Oktober 1951 is besluit om te kombineer met Drieviersboom. Op dieselfde dag is ds. L.J. Botha beroep, wat bedank het, en op 11 Januarie 1952 ds. G.P. Scheepers van Ermelo-kombinasie. Laasgenoemde is op 12 Julie 1952 saam met ds. Z.C. Grobler, wat 'n beroep na Kenia aangeneem het, op Matlabas bevestig deur prof. dr. S. du Toit. Ds. G.B.S. Pasch, konsulent, en ds. P.J. Venter, vroeëre leraar van die gemeente, was ook teenwoordig. 

Die bearbeiding van die kombinasie Matlabas-Drieviersboom met 700 belydende lidmate versprei oor 'n uitgestrekte gebied was 'n veeleisende taak. Binne ses maande is in elke wyk van Matlabas huisbesoek gedoen en kon 'n gedagtepatroon gevorm word vir beplanning in die gemeentes wat meer bediening beoog. Oudl. J.J. Smit van Thabazimbi het met die kerkraadsvergadering van 3 Oktober 1952 kennisgegee dat die afstigting van Thabazimbi as selfstandige gemeente met die volgende vergadering bespreek sou word. Op 1 Mei 1953 gee die kerkraad dan ook toestemming tot die afstigting. Die pastorie op Thabazimbi en £200 is as geskenk aan die nuwe gemeente toegesê wat tot stand gekom het op 14 Februarie 1954 met 294 belydende lidmate, onder leiding van dr. S.J. van der Walt. 

'n Nuwe kombinasie-akte tussen Drieviersboom-Matlabas en Thabazimbi is opgestel en goedgekeur deur die Klassis Rustenburg, waaronder ook Matlabas geressorteer het vanaf Oktober 1953. Die kerkraad van Matlabas, wat voortaan uit slegs elf ouderlinge en elf diakens bestaan het, het hom ten doel gestel om die 203 belydende lidmate van die gemeente intensiewer te bearbei. Intussen het die gemeente weer verval in die gewoonte van buitedienste in elke wyk, terwyl die hele gemeente slegs met Nagmaalsgeleenthede die eredienste in die kerkgebou bygewoon het. Daar is selfs nie meer gereeld leesdienste gehou nie, en so het die kerkdeure op Sondae toegestaan, behalwe wanneer die leraar self die dienste waargeneem het. Hierteen het br. Lou du Plessis van Hoopdal voortdurend geprotesteer, en later ook sy seun W.A. du Plessis wat vanaf die gemeente Krokodilrivier na Matlabas oorgekom het. Nadat br. W.A. du Plessis ouderling geword het vir die wyk Kareehoek, het hy hom sterk beywer om hierin verbetering te bring. Op die vergadering van 5 November 1954 is in die geloof 'n besluit geneem deur die kerkraad om slegs vier Sondae per jaar vir buitedienste te gebruik. Op al die ander Sondae wat vir Matlabas beskikbaar was (ingevolge die kombinasiereëling), sou die dienste in die kerk gehou word. Op elke Sondag van die jaar, wanneer die leraar nie teenwoordig is nie, sou leesdienste in die kerk waargeneem word deur die ouderlinge. Ná baie gebede en stryd en arbeid het die gemeente eindelik hierdie reëling aanvaar. Hoewel die gereelde kerkbesoek nog baie te wense oorgelaat het, was daar gesinne, ver en naby, wat die eredienste getrou bygewoon het.

Langsamerhand het die kerkraad tot die oortuiging gekom dat 'n eie leraar wat in die midde van die gemeente woon, om Sondag ná Sondag die bediening van die Woord self waar te neem, die gewenste verbetering in die kerkbesoek moontlik sou maak. Uit hierdie oortuiging is die besluit gebore om van die ander twee gemeentes in die kombinasie toestemming te verkry om die kombinasie te herreël sodat Matlabas nie meer ingesluit sou word nie. Dan kon Matlabas weer selfstandig tot beroep oorgaan. Gelykluidende advies van die deputaatskap vir meer bediening, het Matlabas hierin aangemoedig. Op 5 September 1958 is dan ook besluit om 'n nuwe pastorie te bou op Groenvlei naby die skool. Daarvoor moes die lidmate groot offers bring, maar dit het die gemeente reeds geleer in die loop van die jare. Met hierdie planne in vooruitsig het die lidmate van Matlabas nogtans £1 100 gegee aan die Gereformeerde kerk Johannesburg-Sentraal vir die bou van 'n kerk. 




</doc>
<doc id="106653" url="https://af.wikipedia.org/wiki?curid=106653" title="Skoterlandse Kompanjie">
Skoterlandse Kompanjie

Die Skoterlandse Kompanjie of Veenkompanjie is in 1551 gestig om die veengronde van Skoterland in Friesland uit te graaf. 

Die maatskappy is deur drie "here" opgerig: Piter van Dekema, Johan van Cuyck en Floris Foeyts. Dit is op een na die oudste "Naamloze Vennootschap" van Nederland. In 1602 vestig die maatskappy hom in Oranjewoud in die Sickingastate. Dit was die begin gewees van die later besit van die Huis van Oranje.

Die kompanjie het 6.500 hektare hoogveen in suidoos Friesland gekoop en het dit laat uitgraaf. Turf was in dié dae die belangrikste brandstof en hierdie "here-veen" het die basis gelê vir die ontwikkeling van die stad Heerenveen. Baie geld is daar verdien aan die "bruin goud".

In 1556 word die Heeresloot, die kanaal van Akkrum na Heerenveen gegraaf en dit het die begin van die veengebied se ontginning moontlik gemaak. Later is haaks op die kanaal nog "vaarte" gegraaf en kleiner "wyke" haaks op die "vaarte" om die afvoer van die turf te bevorder. So is die Skoterlandse Kompanjonsvaart na Ketlik en Nijhorne ontstaan wat in 1732 deurgetrek is na Hoornsterzwaag.


</doc>
<doc id="106654" url="https://af.wikipedia.org/wiki?curid=106654" title="Gereformeerde kerk Lichtenburg">
Gereformeerde kerk Lichtenburg

Die Gereformeerde kerk Lichtenburg is die tweede oudste van die 22 gemeentes in die GKSA se Klassis Molopo. Toe hier einde 2015 270 belydende en 75 dooplidmate was, was dit die derde grootste van die gemeentes in dié Klassis, naas Rustenburg-Wes en Rustenburg. Einde 2001 was die syfers onderskeidelik 357 en 124, die grootste gemeente in die destydse Klassis Vryburg. Buiten die hoofdorp, Lichtenburg, sluit die gemeentegrense ook Coligny en Kieserville in. 

Die Gereformeerde kerk Lichtenburg is op 1 Junie 1893 gestig. Die huidige kerkgebou, geleë by Nelson Madelarylaan 122, is ontwerp deur die Gereformeerde argitek Pieter Dykstra. Die kerkraad het indertyd besluit dat die bedrag van £8 000 nie te bowe gegaan moes word nie. Die klok se koste van £100 het die kinders van die gemeente ingesamel. Boutenders is ingewag en eindelik toegeslaan op die bouaannemers Altmann en Eloff vir £9 257. Ook hier, soos op soveel ander plekke waar Gereformeerdes destyds ’n kerk gebou het, het prof. W.J. Snyman die hoeksteen gelê en wel op 24 Mei 1947. 

Onder ds. F.W. en mev. Elsie (gebore 2 Oktober 1925) Beytendach se leiding is die kerk, konsistorie en moederskamer vergroot. Ook is die perseel om die kerkgebou verfraai en ’n saal van £7 700 opgerig. Laasgenoemde kon die gemeente kontant betaal in ’n tyd toe die belydende lidmate sowat 320 getel het. Die vrouelidmate van die gemeente het die hele koopsom van die orrel, £3 400, ingesamel.




</doc>
<doc id="106659" url="https://af.wikipedia.org/wiki?curid=106659" title="Cork">
Cork

Cork (Iers: "Corcaigh" [ˈkoɾkɪɟ], afgelei van "corcach" "moeras") is die tweede grootste stedelike nedersetting in die Republiek Ierland na Dublin en die derde grootste op die eiland Ierland met 'n bevolking van naastenby 120 000 in die stads- en 300 000 in die metropolitaanse gebied. Alhoewel die stad as administratiewe setel van die gelyknamige graafskap dien, val dit administratief nie onder dié graafskap nie, maar is selfregerend. Die Ierse regstelsel gee aan die stadsraad van Cork dieselfde status as aan 'n graafskapsraad.

Cork, wat in die sogenaamde Suidwesstreek ("South-West Region") en die provinsie Munster geleë is, het langs die oewer van die River Lee ontstaan wat hier, naby die westelike stadsrand, in twee kanale vertak. Die middestad is op die riviereiland geleë wat deur die twee kanale gevorm word. Net oos van Cork se middestad, waar die twee kanale weer tot een rivierloop verenig, het hawehowe en dokke langs die oewers ontstaan wat tot Lough Mahon, 'n inham van die see, en Cork-hawe strek - een van die wêreld se grootste natuurlike seehawens.


</doc>
<doc id="106661" url="https://af.wikipedia.org/wiki?curid=106661" title="Reukdrempel">
Reukdrempel

Die reukdrempel is 'n maat vir dié konsentrasie van 'n damp of gas wat nog deur die mens se neus in die lug waargeneem kan word. Die reukdrempel word gewoonlik uitgedruk in dele per miljoen (dpm). Daar is egter baie variasie tussen mense en die reukdrempel is dus nie 'n absolute maat nie. Dit word gewoonlik bepaal deur 'n "groep" mense te neem en te bepaal watter konsentrasie 50% van hulle nog kan waarneem.


</doc>
<doc id="106662" url="https://af.wikipedia.org/wiki?curid=106662" title="Chemiese potensiaal">
Chemiese potensiaal

Die chemiese potensiaal (μ) is die parsiële molêre Gibbsenergie (of parsiële molêre vrye entalpie) van 'n komponent in 'n homogene mengsel van komponente.

Vir komponent A gee dit:

In teenstelling tot die vrye entalpie self is die chemiese potensiaal is 'n intensiewe hoeveelheid en word gemeet in [J/mol]

Die chemiese potensiaal kan ook op basia van die toestandsfunksie U, H of A geskryf word, maar die kondisies wat dit vereis maak dit nie baie prakties nie:

Dit is eenvoudiger om P en T konstant te hou as byvoorbeeld S en V, soos die laaste definiese sou vereis.

Vir 'n stelsel met net een komponent wat nie ander werk as volumewerk uitwissel nie, kan die hoofwette van die termodinamika saamgevat word in die fundamentele termodinamiese vergelyking:

Vir 'n meerkomponentestelsel kan dit uitgebrei word tot die fundamentele vergelyking van die chemiese termodinamika: 

Die grootheid dG is die (infinitesimale) verandering van die vrye entalpie, uitgeskryf vir (infinitesimale) veranderings in die druk P, die temperatuur T en die aantal mole van die komponente A, B, C ensomeer. In die chemie is veranderings van die aantal mole baie belangrik omrede dit in chemiese reaksies gewoonlik plaasvind.

Vir 'n tweekomponentestelsel by konstante druk en temperatuur word dit

Die waarde van formula_6 en formula_7 sal afhang van die samestelling van die mengsel, maar indien ons beskou hoe G verander as ons meer A en B toevoeg "sonder" die samestelling te verander kan ons integreer:

Wiskundig kan ons nu dG uitskryf as 'n differensiasie

Hierbo het ons egter:
Dit wil sê dat die ander twee terme nul moet oplewer:
Dit is die Gibbs-Duhem-vergelyking wat ook geskryf kan word:

Hierdie vergelyking gee aan hoe die chemiese potensiale gerelateer is indien die samestelling wel verander.

Vir meer as twee komponente word die Gibbs-Duhem-uitdrukking

Of algemener, indien temperatuur en druk nie konstant is nie:


</doc>
<doc id="106663" url="https://af.wikipedia.org/wiki?curid=106663" title="Termodinamiese stelsel">
Termodinamiese stelsel

'n Termodinamiese stelsel is 'n toestel of kombinasie van toestelle wat materie bevat en wat bestudeer word.

Die woord "toestel" kan hier baie ruim geïnterpreteer word. Die koelkas, die reageerbuis, die menslike liggaam, die aarde of die melkweg of selfs die heelal kan almal 'toestelle' wees. Die res van die heelal, buite die stelsel wat ons bestudeer word die omgewing genoem.

Daar is verskeie soorte stelsels:


Die grense tussen stelsel kan beweegbaar of staties wees.

Die termodinamika beskryf prosesse, dat wil sê watter uitwisseling gebeur tussen stelsel en omgewing of wat gebeur in die stelsel indien daar 'n verandering plaasvind.


</doc>
<doc id="106668" url="https://af.wikipedia.org/wiki?curid=106668" title="Gereformeerde kerk Ermelo">
Gereformeerde kerk Ermelo

Die Gereformeerde kerk Ermelo is die vyfde oudste van die 10 gemeentes in die GKSA se Klassis Piet Retief. Einde 2015, toe hier 109 belydende en 15 dooplidmate was, was dit die vyfde kleinste gemeente in dié Klassis. Einde 2001 was die getalle onderskeidelik 219 en 113, ’n afname van amper 63 persent binne 14 jaar.

Reeds in 1913 is erwe op Ermelo aangekoop met die doel om ’n kerkgebou vir Gereformeerdes hier op te rig. Die geld is verkry uit die verkoop van die plaas Zandbank in die distrik Piet Retief wat behoort het aan Gereformeerdes op Ermelo en is verkoop teen £2 per morg, hoewel die bron nie sê hoe groot die plaas was nie. Die Gereformeerde kerk Ermelo is op 30 Oktober 1915 afgestig, waarskynlik van die Gereformeerde kerk Piet Retief. ’n Jaar later het die bouer A. Pienaar die kerkgebou opgerig teen ’n koste van £1 079, terwyl die hoeksteen gelê is op 6 Mei daardie jaar. 

Hierdie gebou, wat sitplek gebied het aan 200 kerkgangers, het in sy oorspronklike vorm as kerk gedien tot 1965, toe die suidoostelike vleuel aangebou is om sitplek aan nog 150 kerkgangers te bied, want reeds in 1960 het die gemeente se sieletal sowat 300 getel. In 1989 is ’n saal aangehou wat ’n eenheid met die kerkgebou vorm.




</doc>
<doc id="106669" url="https://af.wikipedia.org/wiki?curid=106669" title="Gereformeerde kerk Hoedspruit">
Gereformeerde kerk Hoedspruit

Die Gereformeerde kerk Hoedspruit is die tiende jongste van die 25 gemeentes in die GKSA se Klassis Limpopo. Einde 2015 was hier 71 belydende en 23 dooplidmate vergeleke met 116 en 51 einde 2001, toe dit die jongste van die 12 gemeentes in die destydse Klassis Soutpansberg was. Buiten die hoofdorp, Hoedspruit, Limpopo, sluit die gemeente ook talle omliggende nedersettings in, soos Kampersrus, Acornhoek, Drakensig en Satara.

Enkele lidmate van die Gereformeerde kerk Laeveld (Tzaneen, gestig in 1930) en later Phalaborwa (gestig in 1964), het aan die begin van 1960 byeengekom. Eredienste is op die stoep van die Van den Berg-gesin se huis op Happyland gehou. ’n Tafeltjie is as preekstoel gebruik en soms moes ’n drinkglas instaan as doopbak.

Later is die kerkgebou van die Nederduitsch Hervormde kerk op Kampersrus vir Nagmaal gebruik. Die opening van die lugmagbasis op Hoedspruit het die Gereformeerdes hier sê getalle versterk. Die gesin Tönsing het in 1970 grond op die plaas Happyland geskenk vir die oprigting van ’n kerk, wat op 10 Junie 1973 in gebruik geneem is, maar die Gereformeerde kerk Hoedspruit is eers in 1982 gestig, hoewel die GKSA se Almanak in onlangse uitgawes die stigtingsjaar as 1972 aandui.




</doc>
<doc id="106670" url="https://af.wikipedia.org/wiki?curid=106670" title="Gereformeerde kerk Upington">
Gereformeerde kerk Upington

Die Gereformeerde kerk Upington is die sewende oudste van die 15 gemeentes in die GKSA se Klassis Griekwaland-Wes. Einde 2015, toe hier 70 belydende en 14 dooplidmate was, was dit ook die sewende kleinste gemeente in dié Klassis. In 2001 was die getalle onderskeidelik 152 en 45, ’n afname van meer as 57 persent binne 14 jaar.

Die suidwestelike wyk van die Gereformeerde kerk Olifantshoek het vroeg in die eeufeesjaar van die Gereformeerde Kerk en wel op 17 Januarie 1959 afgestig as die Gereformeerde kerk Upington. Heel gou het die nuwe gemeente planne begin maak om hul eie kerkgebou op te rig. R.B. Nyschen was die argitek sowel as die bouaannemer, en op 10 Junie 1961 is dié kerk in gebruik geneem. Destyds was dit amper die enigste gebou in ’n nuwe woonbuurt op Upington. 

Omdat die gemeente in 1960 uit net 43 belydende en 32 dooplidmate bestaan het, is net die helfte van die gebou van banke voorsien wat ’n lidmaat, Abraham Viljoen, op sy plaas, 120 km van die dorp af, gemaak en dan na die dorp vervoer het. Die Kanselbybel was ’n geskenk van ds. M. Postma, leraar van die Gereformeerde kerk De Aar. ’n Lidmaat, Johannes Badenhorst, het die kanselstoel geskenk.

Die gemeentegrense beslaan ’n reusegebied en sluit onder meer ook die dorpe Aggeneys, Groblershoop, Kakamas, Kanoneiland, Keimoes, Kenhardt en Pofadder in.




</doc>
<doc id="106671" url="https://af.wikipedia.org/wiki?curid=106671" title="Gereformeerde kerk Olifantshoek">
Gereformeerde kerk Olifantshoek

Die Gereformeerde kerk Olifantshoek is die derde oudste gemeente in die GKSA se Klassis Griekwaland-Wes. Einde 2015, toe hier 89 belydende en 18 dooplidmate was, was dit die agste kleinste van die 15 gemeentes in dié Klassis. Dis ’n geringe toename vergeleke met einde 2001, toe die getalle 80 en 17 was.

Eredienste is reeds van 1912 af op die plaas Gamyana en later in die pakkamer van Van Druten se winkel op Olifantshoek gehou. Op Saterdag 18 Oktober 1919 is die hoeksteen van die kerkgebou gelê waarop Afrikaanse bewoording vir die eerste keer voorkom: "Dit is van die Here geskied, dis lieflik voor ons oë" (Psalm 118:23). Op 23 April 1921 het die Gereformeerde kerk Olifantshoek dan ook van Postmasburg afgestig. 

Verskillende kombinasies is gesluit: eers met Postmasburg op 5 November 1921 en daarna met Kuruman op 11 Oktober 1929. Van 1950 af was Olifantshoek in kombinasie met Daniëlskuil, later met Upington en eindelike met Sishen (later Kathu genoem). Tot in 2001 kon die gemeente hul eie predikant onderhou, maar sedertdien is hulle weer in kombinasie met Kathu.

Ten spyte van die moeilike depressie- en oorlogsjare kon die gemeente mettertyd die bouskuld aflos. Aan die begin was daar net agt eredienste per jaar, maar dit het toegeneem tot ’n erediens elke Sondag van 2008 af met die predikant wat om 09:00 die erediens lei op Kathu en om 11:00 op Olifantshoek. Leesdienste is vir die eerste keer in 1945 ingestel. 

In 1963 is die kerkgebou vergroot in ’n tyd toe die sieletal sowat 380 was, vergeleke met die huidige (2015) 107. Hierdie projek is so beplan dat dit geensins afbreuk gedoen het aan die gebou se geskiedkundige voorkoms nie.





</doc>
<doc id="106672" url="https://af.wikipedia.org/wiki?curid=106672" title="Gereformeerde kerk Kuruman">
Gereformeerde kerk Kuruman

Die Gereformeerde kerk Kuruman is die naasoudste gemeente in die GKSA se Klassis Griekwaland-Wes. Einde 2015 was hier 278 belydende en 104 dooplidmate vir ’n sieletal van 382, die naasmeeste in die Klassis en ’n mooi toename van meer as 20 persent vergeleke met die sieletal van 316 einde 2001.

Die gemeente Kuruman is op 10 Mei 1919 gestig. Geen foto's het van die eerste kerkgebou behoue gebly nie. Ds. J.H. Kruger het die tweede kerkgebou, ’n klipkerk in Stewartstraat, op 21 Maart 1925 in gebruik geneem. Dit is ’n pragtige ou gebou wat later tot nasionale gedenkwaardigheid verklaar is, maar die gemeente het dit in 1981 vir R60 000 verkoop. Op hierdie kerk se perseel is ’n boomstomp met ’n gedenkplaatjie aangesien dit die boom was waaronder die eerste boukomitee vergader het om die ligging van die kerkgebou te bespreek.

Die argitek van die nuwe en huidige kerkgebou, in die gewilde tentstyl (kappiekerk) van destyds, was B. De Wet Hartman, wat ook onder meer verantwoordelik was vir die Gereformeerde kerke Kemptonpark-Noord, Roodepoort, Vryburg en Frankfort, asook twee NG kerke op Koppies in die Vrystaat. Die bouaannemer was Frans Lubbe van Hartswater. Die boukoste het R58 600 beloop en die gebou is in gebruik geneem op 20 Mei 1967. Die kerkperseel op die hoek van Breë- en Kromstraat bestaan uit vier erwe. 

Tydens die beplanning van die kerkgebou is besluit die dak moes ’n Voortrekkerkappie voorstel; daarom moes die dak hoër wees om die agterste deel van die kappie te vorm. ’n Kruis wat geteël is, is in die toring ingebou. Die kerk se plafon is van sederhout gemaak en die klankbord agter die preekstoel stel ’n gekruisigde figuur met ’n hangende hoof voor. Weerskante van die kansel is ligte wat lyk soos sewe kandelare.




</doc>
<doc id="106680" url="https://af.wikipedia.org/wiki?curid=106680" title="Kaapse Drie Eeue Stigting">
Kaapse Drie Eeue Stigting

Die Kaapse Drie Eeue Stigting is 'n beskermheer van kuns en kultuur in die Wes-, Noord- en Oos-Kaap.

Die oogmerk van die Stigting is die bewaring, bevordering en aanmoediging van die letterkunde, visuele en uitvoerende kunste, estetiese erfenis, beboude omgewing en natuur. Dit sluit die argitektuur en die plant- en dierelewe van die streek in. Die organisasie is veral geïnteresseerd in die bevordering van kulturele aktiwiteite op die Kaapse platteland.

In 1950 het die vrugteboere Edward en Harry Molteno van die appelplase by Elgin 'n fonds gestig vir die kulturele ontwikkeling van Kaapstad en sy direkte omgewing. Die Molteno Trust verskaf op 'n deurlopende grondslag geld aan die Stigting. Toe Harry Molteno in 1969 sterf, het die Stigting 'n aansienlike bedrag uit sy boedel ontvang. Sir Alfred Beit was die eerste voorsitter van die Stigting en hy is opgevolg deur Dudley R. D'Ewes.

Die Stigting stel geld beskikbaar aan projekte wat hul doel nastreef. Voorbeelde hiervan is studiebeurse, reisbeurse, subsidiëring van publikasies en toekennings aan organisasies vir die bewaring van geboue van kultuur-historiese belang en die natuurlike omgewing. Sedert 2000 is die Dudley D'Ewes-beurs vir nagraadse studie beskikbaar. Persone en organisasies wat hulle verdienstelik gemaak het met die bevordering van die doelstellings van die Stigting is op verskeie maniere, soos byvoorbeeld met die Molteno-medalje, vereer. In die beginjare het Irma Stern, Philip McLachlan, William Fehr, prof. D. Bax en Frank Bradlow toekennings ontvang. Bekende persone wat later jare vereer is, sluit in dr. Anton Rupert in 1976 en weer in 2000, beide Marie-Lou Roux en Wim Tijmens in 1998, prof. J.M. Coetzee in 1995, Jean Welz in 1953, David Pepler in 2001, Patricia Storrar, dr. Dan Sleigh en prof. Dorothea van Zyl aldrie in 2002, Hendrik D. Loock in 2008, Niki Daly, Roy Sargeant , Diane Wilson en Eduard Greyling almal in 2009, Erik Laubscher in 2012 en dr. Elizabeth van Heyningen in 2014.

Die Suid-Afrikaanse kultuur-historiese museum in Kaapstad is in 1967 deur die Stigting gehelp om die Victor des Vages-muntversameling aan te koop. In die versameling is unieke munte wat tydens die bewind van die VOC aan die Kaap gebruik is.

Edith Stephens was 'n plantkundige en lektrise aan die Universiteit van Kaapstad. Sy het van die Stigting 'n toekenning ontvang vir haar bydrae tot die kennis van Suid-Afrikaanse sampioene. Hierdie prysgeld het dit vir haar in 1955 moontlik gemaak om 3,7 ha vleiland aan te koop. Dit vorm vandag die kern van die Edith Stephens-vleilandpark in Lansdowneweg in Philippi op die Kaapse Vlakte.



</doc>
<doc id="106681" url="https://af.wikipedia.org/wiki?curid=106681" title="Parsiële molêre grootheid">
Parsiële molêre grootheid

Parsiële molêre groothede is groothede in die termodinamika en veral die chemiese termodinamika wat dit moontlik maak om die prosesse van 'n chemiese reaksie in 'n homogene mengsel (oplossing) te beskryf.

Die komponente in reaksiemengsels moet gesien word as oop termodinamiese stelsels, omrede daar massas verdwyn (die reagens) en ontstaan (die produk). Dit wil sê dat die veranderings van toestandsfunksies, soos U, H, S, V en G met die massas (of aantal mole) van die komponente in rekening gebring moet word. Dit word gedoen deur parsiële differensiasie.

Byvoorbeeld, vir 'n verandering van die volume V van 'n reaksiemengsel met twee komponente kan ons skryf:

Die grootheid word die parsiële molêre volume genoem.

'n Ander parsiële molêre grootheid wat baie gebruik word is die parsiële molêre vrye entalpie, wat ook die chemiese potensiaal genoem word.


</doc>
<doc id="106682" url="https://af.wikipedia.org/wiki?curid=106682" title="Gereformeerde kerk Philippolis">
Gereformeerde kerk Philippolis

Die Gereformeerde kerk Philippolis is die vierde oudste en naaskleinste van die 21 gemeentes in die GKSA se Klassis Suid-Vrystaat. Einde 2015 was hier 12 belydende en drie dooplidmate, vergeleke met die 12 en geen van die Gereformeerde kerk Brandfort, die kleinste in die Klassis.

Philippolis in die Vrystaatse Karoo het ontstaan danksy die sendingywer van die Londense Sendinggenootskap wat reeds in 1823 ’n sendingstasie hier gestig het. Die NG gemeente Philippolis is in Oktober 1862 gestig as die negende gemeente in die Vrystaatse Kerk en in dieselfde jaar is Philippolis ingelyf by die Republiek van die Oranje-Vrystaat. In hierdie omgewing van die Suid-Vrystaat en Noordoos-Kaap het destyds baie Doppers gewoon. Uit die notules van die Gereformeerde kerk Colesberg blyk dit dat ds. L.J. du Plessis op 18 November 1882 berig het dat lidmate op en om Philippolis, wat meestal van Colesberg afkomstig was, hul eie gemeente wou stig. Drie en twintig manslidmate het ’n versoekskrif onderteken en op 18 Mei 1883 aan die kerkraad van Colesberg voorgelê. Kort daarna is die Gereformeerde kerk Philippolis afgestig.

Nog in dieselfde jaar is ’n tender vir die bou van ’n kerkie van 50 by 24 voet aanvaar, maar banke en ’n preekstoel was nie by die aanvanklike boukoste ingereken nie. Op 30 Junie 1883 is die eenvoudige maar smaakvolle kerkgebou in gebruik geneem; blykbaar is die tender dus aanvaar nog voor die gemeente afgestig het. Vandag nog pryk die jaartal 1883 op die voorgewel. In later jare is die kerkgebou ietwat vergroot.

Die geskiedkundige binnekant het in ’n groot mate behoue gebly met ’n pragtige preekstoel en kerkbanke. Hierdie kerk staan in Tobie Mullerstraat, want genoem is na die belowende jong dr. Tobie Muller, die plaaslike NG predikant wat in 1918 ’n slagoffer van die griepepidemie geword het. 

Heelwat besonderhede van die gemeente se lang geskiedenis is nou vergete omdat die 19de-eeuse notule boek tydens die Tweede Vryheidsoorlog verlore geraak het, nes die geval was met dié van die Gereformeerde kerk Fauresmith, wat in 1865 gestig is, maar in 2010 ontbind het toe daar feitlik geen lidmate oorgebly het nie.

Al was Philippolis nooit ’n groot gemeente nie, het die sieletal tog in die 1920 tot meer as 200 toegeneem en selfs in 1960 nog op 59 gestaan, maar in sy hele bestaan het Philippolis nog nooit ’n inwonende Gereformeerde predikant gehad nie. Met die jare was die gemeente dus in kombinasie- en konsulentsbediening met verskeie gemeentes. 




</doc>
<doc id="106684" url="https://af.wikipedia.org/wiki?curid=106684" title="Benseen">
Benseen

Benseen is 'n aromatiese organiese verbinding met die chemiese formule .

Michael Faraday het benseen vir die eerste keer in 1825 geïsoleer en Mitscherlich het dit uit bensoësuur en kalk gesintetiseer. Die stof word gewoonlik uit steenkoolteer (sedert 1849) of aardolie (sedert 1941) verkry.

Benseen word gebruik in die sintese van fenol, wat 'n belangrike grondstof vir die farmaseutiese industrie, die bounywerheid en die motorindustrie is. Gewoonlik word fenol deur die Hock-proses vervaardig waartydens benseen met propeen reageer om kumeen te lewer. Dan word kumeen geoksideer tot kumeenhidroperoksied, wat ontbind na fenol en asetoon. Dis is egter ook moontlik om benseen direk met 'n palladium-katalisator te hidroksileer.

Sedert 1928 is bevind dat daar 'n verband tussen blootstelling aan benseen en die ontstaan van kanker is, veral bloedkanker, dus is benseen as 'n karsinogeen verkaar. In die jare 1960–1970 het mense wat in Turkye en Italië in die leerindustrie gewerk het, daaronder gely. In die middel 1970's het werkers by die firma "Pliofilm", waar benseen as oplosmiddel gebruik is, 'n ongewone aantal gevalle van leukemie opgelewer, en die eerste kwantitatiefbetroubare gegewens verskaf. Die owerheid het gereageer deur die gemiddelde blootstelling oor 8 uur tot net 1 dpm te beperk.

Benseen is 'n belangrike industriële chemiese stof en blootstelling aan klein hoeveelhede kom van tabakrook, uitlaatgasse, verbrandingsprodukte en drinkwater.


</doc>
<doc id="106685" url="https://af.wikipedia.org/wiki?curid=106685" title="Gereformeerde kerk Potchefstroom-Mooirivier">
Gereformeerde kerk Potchefstroom-Mooirivier

Die Gereformeerde kerk Potchefstroom-Mooirivier was die jongste nuwe, Afrikaanse gemeente van die GKSA in Potchefstroom omdat die Gereformeerde kerk Potchefstroom-Die Bult, wat 24 jaar later in 2011 gestig is, in werklikheid ’n samestelling is van Potchefstroom-Noord en Noordbrug. 

Die Gereformeerde kerk Potchefstroom-Mooirivier het in 1987 van die Gereformeerde kerk Potchefstroom-Suid afgestig. Aan die begin het die twee gemeentes Potchefstroom-Suid se kerkgebou gedeel, maar kort voor lank het die nuwe gemeente die behoefte aan ’n eie kerkgebou gevoel. Die Berlynse sendingkompleks, wat destyds taamlik vervalle was, het beskikbaar geraak en die gemeente het dit aangekoop. Die gebouekompleks het uit ’n kerk, pastorie, koetshuis en skooltjie bestaan en is in die jare 1872-'75 gebou nadat die hoeksteen in eersgenoemde jaar gelê is. Dit is die derde oudste gebou in Potchefstroom.

Nadat die Berlynse Sendinggenootskap die geboue ontruim het, het dit bouvallig geword en is later danksy ’n groot restourasiepoging deur Harriet-Jane Bird opgeknap. Nadat sy ook eindelik die perseel ontruim het, het dit opnuut vervalle geword.

Die Gereformeerde kerk Potchefstroom-Mooirivier het die geboue vroeg in 2002 gekoop. Destyds het die gemeente 206 belydende en 64 dooplidmate gehad, vergeleke met die huidige (2016) 119 en 14. Die jongste restourasiewerk is weer deur Harriet-Jane Bird, in samewerking met die gemeente, onderneem. Die kerkgebou is opgerig in die koloniaal-Gotiese styl. Die preekstoel staan in ’n nis wat eens op ’n tyd ’n doopbad was. Agter die preekstoel is ’n venstertjie met die oorspronklike kleurglas, wat as voorbeeld gedien het om die res van die vensters se ruite met loodglas te vervang. Lidmate het self die vensters gebou. Die skooltjie het ’n rietplafon en word as konsistorie gebruik. Die deurkosyne van dié gebou is laer as normaal, naamlik net 1,8 m.

Die gemeente het in 2018 ontbind toe ds. Koos Mouton sy emeritaat aanvaar het.




</doc>
<doc id="106688" url="https://af.wikipedia.org/wiki?curid=106688" title="Stigting VOC">
Stigting VOC

Die Stigting VOC is in 1995 gestig om die belangstelling in die regeerperiode van die VOC in Suid-Afrika, naamlik van 1652 tot 1795, lewend te hou. Dit doen hierdie vereniging deur die bestudering van die Khoikhoi, navorsing oor die VOC as maatskappy en die beywering vir die bewaring van artikels uit die VOC-tyd soos geboue, skeepswrakke, porselein, munte en dokumente. In Suid-Afrika is die vereniging die eienaar van die VOC-logo, waarskynlik een van die oudste handelsembleme in die wêreld. Prof. J. Leon Hattingh van Somerset-Wes is die leidende figuur in die organisasie. 



</doc>
<doc id="106689" url="https://af.wikipedia.org/wiki?curid=106689" title="Van Ewijck-stigting">
Van Ewijck-stigting

Die Van Ewijck-stigting het die versterking van die kulturele bande tussen Suid-Afrika en Nederland asook die bewaring van die Nederlandse kultuurerfenis in Suid-Afrika ten doel. Dit is in 1978 in Kaapstad gestig deur die Nederlandse sakeman Sippo J. van Ewijck van de Bilt en sy vrou. Beurse word jaarliks toegeken aan studente van direkte Nederlandse afkoms wat aan Suid-Afrikaanse universiteite studeer, studente wat op gevorderde vlak verder in Nederland wil studeer, of studente wat in Suid-Afrika ’n Nederland-verwante onderwerp wil bestudeer. Verskeie instellings vind ook baat by die Stigting se geldelike steun, soos o.a. die Nederlandse biblioteek in die Huis der Nederlanden (SASNEV) in Pinelands, "Stichting Nederlandse School" te Kaapstad, Stigting VOC, Van Riebeeck-Vereniging, die Woordfees van die Universiteit van Stellenbosch en die Vrije Universiteit van Amsterdam vir sy professoraat in Afrikaans.



</doc>
<doc id="106690" url="https://af.wikipedia.org/wiki?curid=106690" title="Amaro Pargo">
Amaro Pargo

Amaro Rodríguez Felipe y Tejera Machado (San Cristóbal de La Laguna, Tenerife, 3 Mei 1678 – aldaar, 14 Oktober 1747), beter bekend as Amaro Pargo, was 'n Spaanse kaper en handelaar. Hy was een van bekendste Spaanse kapers gedurende die sogenaamde "goue eeu van seerowery" en 'n belangrike Spaanse persoonlikheid in die 18de eeu.

In 1701 seil hy as tweede luitenant op die boot "Ave María" (met die bynaam "La Chata") wat deur seerowers geboord is. Hy raai die bevelvoerder aan om te maak of hulle oorgee, waarna hulle as oorwinnaars uit die stryd tree. Uit dankbaarheid het die bevelvoerder aan hom sy eerste boot gegee, wat hy vir sy aktiwiteite as 'n handelaar gebruik het.

Amaro Pargo was 'n suksesvolle sakeman, onder meer in die slawehandel en verkry 'n kaperbrief van die Spaanse koning. Sy reputasie en gewildheid was soortgelyk aan die van Zwartbaard en Francis Drake.

Verder veg hy teen Spanje se vyande, in besonder teen Engeland en Nederland. As gevolg hiervan is hy as 'n nasionale held in Spanje gesien. Op 25 Januarie 1725 is hy in Madrid tot die adelstand (Hidalgo) verhef.

Hy is op 14 Oktober 1747 in San Cristóbal de La Laguna oorlede en is in die klooster van San Domingo in La Laguna begrawe.


</doc>
<doc id="106695" url="https://af.wikipedia.org/wiki?curid=106695" title="Lys van gedrukte Nederlands-vreemdtalige woordeboeke">
Lys van gedrukte Nederlands-vreemdtalige woordeboeke

Die artikel lys gedrukte Nederlands-vreemdtalige woordeboeke.




























 Van Dorp en Company, 1915, 398 bls.




























</doc>
<doc id="106699" url="https://af.wikipedia.org/wiki?curid=106699" title="Robeiland">
Robeiland

Robeiland is ’n klein eiland 5,7 km van die noordelike kuslyn van Valsbaai, naby Kaapstad, Suid-Afrika. Dit word so genoem vanweë die sowat 64 000 Kaapse pelsrobbe wat dit bewoon. 

Die eiland huisves ook seevoëls. Dit is nêrens hoër as vier tot ses meter bo die hoogwatervlak nie. Dit is lank en smal: 800 x 50 meter. Daar is geen strand en geen noemenswaardige plantegroei nie. ’n Radarmas is tydens die Tweede Wêreldoorlog daar gebou, maar dit het intussen verroes en is in 1970 in ’n storm omgewaai. Stukke metaal, asook die oorblyfsels van ’n paar hutte en ander geboue uit die dae van robbejag en die versameling van ghwano (die eerste helfte van die 20ste eeu) is nog te bespeur. 

Die digte bevolking robbe sommige tye van die jaar lok hul grootste vyand, die grootwithaai. Robeiland bied mense die geleentheid om te aanskou hoe grootwithaaie jag maak op die Kaapse pelsrobbe en om wisselwerkings tussen lede van albei spesies te sien. 

Die sirkel wat die haaie om die eiland vorm op soek na hul prooi word die "sirkel van die dood" genoem.



</doc>
<doc id="106701" url="https://af.wikipedia.org/wiki?curid=106701" title="Sukkulente Karoo">
Sukkulente Karoo

Die Sukkulente Karoo is ’n WWF-ekostreek wat behoort tot 'n woestynagtige bioom in Suid-Afrika en Namibië. Dit strek al met die kuslyn van Suidwes-Namibië en die Noord-Kaap in Suid-Afrika langs, waar die koue Benguelastroom dikwels mis veroorsaak. Die streek strek verder na die binneland van Suid-Afrika se Wes-Kaap. Dit word in die suide begrens deur die fynbosbioom, in die ooste deur die Nama-Karoo, met sy meer uiteenlopende temperature en wisselvallige reënval, en in die noorde deur die Namibwoestyn.

Die Sukkulente Karoo word gekenmerk deur die wêreld se grootste verskeidenheid vetplante en bevat sowat ’n derde van die wêreld se sowat 10 000 vetplantspesies. 

Op die kwartsvelde van die Knersvlakte en die Klein Karoo is daar baie endemiese vygies van die genera "Argyroderma" en "Gibbaeum" en in kalksteengedeelte van die Knersvlakte van die geslag "Antimima".

Die streek is besonders ryk aan geofiete, met sowat 630 spesies, soos byvoorbeeld die bobbejaantjies. In die Kamiesbergstreek is dit veral geofietspesies van die "" soos die genera "Babiana", "Lapeirousia", "Moraea" en "Romulea" wat dikwels endemies is. Die aanwesigheid van vetplantspesies uit die , soos "Tylecodon sp." het dikwels krimpsiekte ten gevolge onder die skape en bokke waarmee hier geboer word.

Die streek bevat uiteenlopende reptiele en baie ongewerweldes. Van die 50 skerpioenspesies is 22 inheems. Kewers van die tribus Hopliini, wat grootliks inheems aan Suider-Afrika is, is in die Sukkulente Karoo gekonsentreer en is belangrike bestuiwers van die flora – so ook vliesvlerkiges, perdebye en bye.

Sowat 15 amfibieë word ook hier aangetref, waarvan drie inheems is. Van die streek se 115 reptielspesies is 48 inheems. In die Spergebied word ’n ongewone skilpad, die Nama-padloper, aangetref. Minder van die streek se voël- en soogdierspesies is endemies.



</doc>
<doc id="106702" url="https://af.wikipedia.org/wiki?curid=106702" title="Nama-Karoo">
Nama-Karoo

Die Nama-Karoo is ’n WWF-ekostreek en struikgebied op die sentrale plato van Suid-Afrika en Namibië. Dit beslaan die grootste deel van die westelike binneland van Suid-Afrika en loop verder na die suidelike binneland van Namibië.

Die klimaat is redelik onstabiel en ongenaakbaar. Droogtes kom algemeen voor en die somer is die reënseisoen, meestal tussen Desember en Maart. Reënval is onreëlmatig en kan wissel tussen 100 en 520 mm per jaar. Dit neem af van oos na wes en van noord na suid. Die temperatuur wissel met tot 25° C. Die gemiddelde temperatuur in die middel van die somer is hoër as 30 ºC, terwyl die temperatuur in die winter tot onder die vriespunt daal.



</doc>
<doc id="106706" url="https://af.wikipedia.org/wiki?curid=106706" title="Albany-ruigte">
Albany-ruigte

Die Albany-ruigte is ’n ekostreek in die suide van Suid-Afrika. Dit is gekonsentreer om die Albanie-streek van die Oos-Kaap. Die plante van die streek groei in goed gedreineerde, sanderige grond in die breë valleie van die Groot-Vis-, Sondags- en Gamtoosrivier en verder noordwes in die valleie van die Kaapse Plooigordel. Die ruigte is kwesbaar vir brande en weiding en is dus beperk tot valleigebiede waar daar ’n kleiner bedreiging is as op die oop vlaktes.

Die klimaat is droog, veral verder die binneland in, maar die skaduryke valleie is koeler as die omringende gebiede wat warm in die somer en koud in die winter is, en waar die reënval wisselvallig is.

Die ruigte bevat baie inheemse plante, veral vetplante, en kan in drie dele met verskillende soorte plantegroei verdeel word. Dit is die ruigste in die riviervalleie naby die kus waar die struike doringagtige is met laer plante soos kruip- en vetplante. Hoër op en nader na die binneland word die klimaat droër en die plantegroei minder dig. Eindelik bestaan die plantegroei in die bergvalleie in die noordweste hoofsaaklik uit vetplante soos die spekboom ("Portulacaria afra") en kerkeibos ("Crassula ovata"), asook kriedoring ("Lycium austrinum"), doppruim ("Pappea capensis"), ghwarrie ("Euclea undulata"), geelberggranaat ("Rhigozum obovatum"), aalwyne en boerboonbome ("Schotia afra"). Saam met die fynbosbioom vorm die gebied die Kaapse floraryk.

Voëls in die gebied sluit in die swartsperwer, swartkopwielewaal en twee spesies wat feitlik inheems aan die Kaap is, die oranjeborssuikerbekkie en Kaapse pietjiekanarie. Daar is een soogdier wat feitlik inheems is, die Duthie-kruipmol ("Chlorotalpat duthieae"), en die Addo-olifant Nasionale Park is die tuiste van die savanne-olifant ("Loxodonta africana") en swartrenoster ("Diceros bicornis"), asook boksoorte soos die bosbok ("Tragelaphus scriptus"), vaalribbok ("Pelea capreolus"), rooiribbok ("Redunca fulvorufula"), eland ("Taurotragus oryx"), koedoe ("Tragelaphus strepsiceros"), rooihartbees ("Alcelaphus buselaphus"), Kaapse grysbok ("Raphicerus melanotis") en gewone duiker ("Sylvicapra grimmia").

’n Groot deel van die streek word gebruik vir landbou of weiding, veral deur bokke. Dit is ’n voortdurende bedreiging, veral in die riviervalleie naby die kus, waar plantegroei ook moet plek maak vir die uitbreiding van stedelike gebiede en vir toeriste-oorde. 

Bewaringsgebiede sluit in die Addo-olifant Nasionale Park naby Port Elizabeth, die Groendal-wildernisgebied en die Baviaanskloof-wildernisgebied.




</doc>
<doc id="106718" url="https://af.wikipedia.org/wiki?curid=106718" title="Gereformeerde kerk Piet Retief">
Gereformeerde kerk Piet Retief

Die Gereformeerde kerk Piet Retief is die oudste gemeente in die gelyknamige Klassis van die GKSA. Einde 2015 was hier 89 belydende en 28 dooplidmate vir ’n sieletal van 117, die sesde meeste in die Klassis. Die 764 lidmate van die Gereformeerde kerk Secunda is verreweg die meeste in die Klassis Piet Retief en meer as 40 persent van die totaal. Piet Retief het einde 2001 169 belydende en 71 dooplidmate gehad, wat beteken die sieletal het van toe af met meer as die helfte afgeneem, maar in 1960 was dit onderskeidelik 159 en 251, drie en ’n half keer meer as die jongste syfer. 

Die Gereformeerde kerk Marthinus Wesselstroom is op 20 Februarie 1875 op die plaas Leeuwakkerstroom onder leiding van ds. J.S.L. Venter (van Pretoria gestig. Nie lank daarna nie is die distrik Marthinus Wesselstroom se naam verander na Wakkerstroom. Eers in 1890 is die gemeente se naam verander na die Gereformeerde kerk Piet Retief. 

Die lidmate was versprei oor 'n uitgestrekte gebied wat groot gedeeltes van Suidoos-Transvaal, Noord-Natal en Swaziland ingesluit het. In die eerste 35 jaar van die gemeente se bestaan (tot 1910) het konsulente die lidmate bedien. Tog is twee kerkgeboue destyds opgerig. Die samekomste van die gemeente is jare lank dikwels op plase soos Annysspruit, Bakoverfontein, Noupoort en Houtkop gehou. Op 25 Februarie 1887, op ’n byeenkoms op die plaas Annysspruit, is besluit om voortaan net een vaste kerkplek te hê, naamlik op die dorp Piet Retief. Die kerkraad het onmiddellik by die Transvaalse regering aansoek gedoen om kerkgrond. Drie plase of gedeeltes van plase is aan die gemeente toegestaan: Sluis, Alma en Voorslag. Dié plase is kort voor lank verkoop en van die geld is gebruik om later 'n kerkgebou op te rig. Planne is hierna beraam om ’n eie kerkgebou te bekom. Tot op daardie tydstip is eredienste onder seile gehou. 

ln 1889 is 'n klipkerkie met 'n grasdak in Markstraat opgerig, waarvan oudl. N.J.M. Vermaak die hoeksteen op 20 Desember 1889 gelê het. Dié geboutjie het 'n misvloer gehad en voor 'n naweek se eredienste moes die dogters van oudl. J.J. Potgieter die vloer met beesmis smeer. So is die ideaal van ’n eie kerkgebou 14 jaar ná die gemeentestigting bereik.

Op versoek van die kerkraad het die regering in April 1895 vier erwe aan die gemeente toegestaan vir kerkdoeleindes. Gedurende 1898 het die gemeente besluit om 'n nuwe kerkgebou op te rig. 'n Ooreenkoms is aangegaan met ene A. Harris om die kerk vir £5 250 te bou. Dit is doeltreffend gebou, toegerus met 'n galery, toring met 'n horlosie, banke en 'n preekstoel. Ds P.S. Snyman het die hoeksteen op 2 Julie 1898 gelê nadat hy te perd van Heidelberg af gekom het vir dié geleentheid. Op 20 Februarie 1899 is die nuwe kerkgebou feestelik in gebruik geneem. Ongelukkig het die gemeente net twee keer die voorreg gehad om in die nuwe kerkgebou Nagmaal te gebruik, want tydens die daaropvolgende Tweede Vryheidsoorlog is geen samekomste in hierdie gemeente gehou nie. 

Terwyl die vyand Piet Retief as 'n militêre basis gebruik het, moes die kerkgebou as militêre hospitaal diens doen. Van die lidmate het self as gewondes daar gelê. Toe die Engelse Piet Retief nie meer as 'n militêre basis gebruik het nie en die kerkgebou nie meer as 'n hospitaal nodig gehad het nie, het hulle dit verwoes en aan die brand gesteek. Net die mure het bly staan. Die hoeksteen, klok en horlosie is verwyder. Die kerkkamers, waar predikante dikwels tuisgegaan het, is verwoes asook die ou kerkie in Markstraat. 

Ná die oorlog was die gemeente verslae en verarm. Nes voorheen was daar vir hulle geen vaste kerkplek nie en moes hulle op verskillende plekke vergader. Skadevergoeding is van die owerheid geëis vir al die verliese en eindelik is £10 00 uitbetaal, maar oudl. J.J. Potgieter was hiermee nie tevrede nie. Hy het onverwyld 'n tolk met hom saamgeneem en die plaaslike magistraat gaan spreek. Nog £1 000 is toegestaan. Teen 'n koste van £1 224 is die kerk herstel sodat dit in 1905 opnuut in gebruik geneem kon word, maar dit was geensins dieselfde gebou as voor die Driejarige Oorlog nie: Dit was nou sonder preekstoel, klok, toring, horlosie en plafon, hoewel dit tog aan sy doel beantwoord het. In later jare is hierdie gebou herstel en opgeknap. Vandag nog is dit die tuiste van die Gereformeerde kerk Piet Retief.




</doc>
<doc id="106719" url="https://af.wikipedia.org/wiki?curid=106719" title="Gereformeerde kerk Naboomspruit">
Gereformeerde kerk Naboomspruit

Die Gereformeerde kerk Naboomspruit, met sy middelpunt op Mookgophong in Limpopo, is die vyfde oudste van die agt Suid-Afrikaanse gemeentes in GKSA se Klassis Waterberg, waartoe ook vyf Namibiese gemeentes behoort. Einde 2015 was hier 285 belydende en 49 dooplidmate, die derde meeste in die Klassis. 

Met die afstigting van Potgietersrus van Waterberg (Nylstroom) is by die vasstelling van die gemeentegrense in gedagte gehou dat Naboomspruit asook Vaalwater eendag selfstandige gemeentes kon word. Maar Naboomspruit het 'n wyk van Potgietersrus gebly en Vaalwater 'n wyk van Waterberg, tot in 1957 en 1958, toe Naboomspruit en Vaalwater onderskeidelik as selfstandige gemeentes afgestig het. 

In Februarie 1955 het die wyke op Naboomspruit en Rooiwal te groot geword en is ekstra wyke ingedeel. Gedurende 1956 was daar vier ouderlinge en vier diakens vir die wyke Naboomspruit. Nagmaalsdienste is op Naboomspruit gehou in die kerksaal van die plaaslike NG gemeente (gestig 1939). Toe reeds is in beginsel besluit dat Naboomspruit teen 1959 sou afstig en dat kerkraadslede vir die wyke Naboomspruit voortaan op Naboomspruit verkies en bevestig sou word. Van NG gemeente Naboomspruit is die kerksaal vir eredienste en katkisasie teen £35 per kwartaal gehuur. 

Op die kerkraadsvergadering op 17 Februarie 1956 het die kerkraad van Potgietersrus besluit om twee erwe, geleë op die hoek van Sesde Straat en Vyfde Laan op Naboomspruit (waar die kerkgebou vandag staan), van die plaaslike Hervormde gemeente (gestig op 29 Mei 1943) aan te koop ten bedrae van £3 315 beloop. Daar is ook besluit dat Potgietersrus by afstigting aan Naboomspruit 'n bruidskat van £32 000 en vier erwe sou skenk. Afstigting sou plaasvind sodra Potgietersrus hierdie bedrag kon skenk. Op 'n kerkraadsvergadering op 10 Mei 1956 het die kerkraad se finansiële kommissie by die kerkraad aanbeveel dat Naboomspruit teen die einde van daardie jaar afstig.

Die eerste behoefte ná die amptelike afstigting op 16 November 1957 was aan 'n eie kerkgebou. Op die kerkraadsvergadering op 15 Mei 1958 is besluit om 'n gemeentevergadering te belê om oorleg te pleeg oor kerkbou. Dis gehou op Saterdag 24 Mei 1958, net ná die voorbereidingsdiens, en 'n boukommissie is benoem. Op 'n gemeentevergadering op Saterdag 14 Junie daardie jaar kon die boukommissie berig dat daar toe al £3 422 vir die boufonds ingesamel is. Die kerkraad het besluit om £31 164 van die bruidskat opsy te sit vir die boufonds en dat nog £31 422 kontant beskikbaar was. 

Op 5 Julie 1958 is 'n tender vir £36 250 van Hans van Deventer, ’n lidmaat, vir die bou van 'n kerkgebou ontvang en goedgekeur. Hy het ’n rentevrye lening van £33 000 aan die kerkraad toegestaan. Die argitek was ene Veitch van die firma Smit, Viljoen en Veitch van Potgietersrus. Veitch het aangebied om sonder ekstra koste toesig oor die bouery te hou. So kon die bouwerk begin op twee van die erwe wat Potgietersrus aan die gemeente geskenk het. Ds. J.T.C. Snyman het die hoeksteen van die nuwe kerkgebou Vrydag 21 November 1958, ’n jaar nadat die gemeente gestig is, amptelik gelê en is 'n gemeentefunksie binne-in die kerkgebou gehou. Die kerkgebou is tydens die voorbereidingsdiens op Saterdag 22 November amptelik in gebruik geneem. Ds. Pasch, die konsulent, het die diens gehou. Stoele is vir dié geleentheid by die NG gemeente geleen, aangesien die kerkbanke, wat sitplek bied aan 274 mense, eers op 15 Februarie 1959 aangebring is. Die gemeente het nog nie ’n orrel gehad nie, maar diaken F.J. Venter het hul huisorreltjie aan die kerk geleen. Destyds het die gemeente bestaan uit 199 belydende en 144 dooplidmate. 

Later (die presiese datum is nie aangeteken in die kerkraad se notules nie) het die gemeente die traporrel van Buffeldoorns (die geboorteplaas van Danie Schutte) bekom. Dié orreltjie is gebruik tot in Mei 1962 toe die vrouelidmate 'n orrel van die Gereformeerde kerk Primrose, Germiston, gekoop het. Die Schutte-huisorreltjie word uitgestal in die Kerkmuseum in Potchefstroom. In 1967 is die orrel wat van Primrose gekoop is, vervang deur 'n nuwe orrel wat teen R1 190 aangekoop is.




</doc>
<doc id="106720" url="https://af.wikipedia.org/wiki?curid=106720" title="Amrita Sher-Gil">
Amrita Sher-Gil

Amrita Sher-Gil (30 Januarie 1913 – 5 Desember 1941) was 'n bekende Indiese kunstenaar en skilderes. Haar vader was van Punjabi-Sikhistiese afkoms, en haar moeder was van Hongaarse afkoms. As gevolg van haar lewe en werk, is sy ook as "Indië se Frida Kahlo" bekend. Sy word as een van die belangrikste Indiese skilders van die 20ste eeu beskou.

Sy is in 1941 in Lahore op die ouderdom van 28 oorlede.


</doc>
<doc id="106721" url="https://af.wikipedia.org/wiki?curid=106721" title="Kaapstad-hawe">
Kaapstad-hawe

Die Kaapstad-hawe is ’n hawe in Kaapstad, Suid-Afrika. Dit is in Tafelbaai geleë en was voorheen bekend as die Tafelbaaise Hawe.

Vanweë sy posisie aan een van die wêreld se besigste handelsroetes is dit een van die bedrywigste hawens in die land; dit hanteer die grootste hoeveelheid vars vrugte en is naas die Durban-hawe die grootste houerhawe. Dit het ook groot herstel- en onderhoudsgeriewe wat deur talle groot hengelvlote en ’n deel van Wes-Afrika se olienywerheid gebruik word. Danksy talle toeriste-attraksies in die hawe en omgewing doen baie passasierskepe ook daar aan.

Die hawe het deur die eeue saam met Kaapstad ontwikkel, vanaf 6 April 1652 toe Jan van Riebeeck van die Verenigde Oos-Indiese Kompanjie (VOC) ’n voorsieningstasie vir matrose daar begin het. Vroeëre ontdekkingreisigers het dit reeds van die laat 15de eeu af Tafelbaai genoem.

Die eerste konstruksie in die hawe was ’n hawehoof wat Van Riebeeck in 1654 laat bou het. Skepe het in die baai anker gegooi en goedere is met kleiner skuite na en van die land vervoer. 

Tafelbaai is bekend vir sy woeste storms in die winter. Die VOC het enorme verliese gely – in so ’n mate dat die hawe later vir die wintermaande gesluit is. Skepe het dan eerder Simonsbaai (deel van Valsbaai, waar Simonstad nou geleë is) aangedoen.

’n Hewige storm in 1858, lank ná die ontbinding van die VOC, het 30 skepe laat strand en tot groot lewensverlies gelei. Lloyd's of London het geweier om daarna skepe in die winter in Tafelbaai te verseker, en dit het daartoe gelei dat die Britse koloniale regering in 1860 begin het met die bou van die eerste breekwater en daarna die Victoria- en die Alfred-dok, die eerste veilige hawe. Sedertdien is die hawe in ’n groot mate uitgebrei.

Die hawe is deur die eeue aansienlik uitgebrei en bestaan vandag uit verskillende dele:


Die hawe is 24 uur per dag, sewe dae per week oop. Dit word deur Transnet bestuur. Alle skepe wat die hawe binnekom, moet ’n haweloods aan boord hê.




</doc>
<doc id="106723" url="https://af.wikipedia.org/wiki?curid=106723" title="Raja Ravi Verma">
Raja Ravi Verma

Raja Ravi Varma Koil Thampuran (29 April 1848 – 2 Oktober 1906) was 'n beroemde Indiese skilder. Hy het belangrike bydraes tot die geskiedenis en ontwikkeling van nuwe vorme van Indiese kuns gelewer. Hy het 'n manier ontwikkel waarop dit moontlik was om Europese kunstegnieke te gebruik om tradisionele Indiese tonele uit te beeld.


</doc>
<doc id="106725" url="https://af.wikipedia.org/wiki?curid=106725" title="Gereformeerde kerk Middelburg, Mpumalanga">
Gereformeerde kerk Middelburg, Mpumalanga

Die Gereformeerde kerk Middelburg, Mpumalanga (ook nog genoem Middelburg, Tvl.) is die oudste van die twee gemeentes van die GKSA op Middelburg, Mpumalanga. Dis die naasoudste gemeente van die 16 gemeentes in die Klassis Lydenburg nadat dit tot die jongste indeling lank die oudste was in die Klassis Middelburg, Tvl. Die Gereformeerde kerk Middelburg-Noord het in 1982 van Middelburg afgestig. Die Oos-Kaapse gemeente met dieselfde naam staan bekend as die Gereformeerde kerk Middelburg, Kaap.

 

Middelburg is aanvanklik bedien as ’n wyk van die Gereformeerde kerk Pretoria. Op 18 Junie 1889, 16 maande voor die gemeente gestig is, het die Gereformeerdes op Middelburg vier erwe van die Volksraad van die ZAR bekom. Op 14 Junie 1890 is die hoeksteen van die eerste kerkgebou deur lidmate van die Middelburg-wyk gelê, en op 7 November 1890 (twee weke ná die stigting van die gemeente op 25 Oktober met 106 belydende lede en as konsulent ds. Petrus Postma van Pretoria) is besluit om sonder verwyl met die oprigting van die kerkgebou voort te gaan. Op 24 Januarie 1891 is die eerste kerkgebou in gebruik geneem. Dit is opgerig teen 'n koste van ongeveer £3 600. Dit was nadat die gemeente besluit het om sy kerkplaas te verkoop teen £1 400 en £440 gekollekteer is vir kerkbou. In 1892 is steeds fondse vir die kerkgebou ingesamel; daar is gemeld dat £5 en 'n koei en kalf vir dié doel ontvang is. Die eerste Kanselbybel is deur broeder Jacob Maré geskenk.

Tydens die Tweede Vryheidsoorlog is die kerkgebou deur die Rooikruis as hospitaal gebruik en heelwat skade is aangerig. So is byvoorbeeld 19 banke, 'n tafel, 11 gordyne, 30 lampe, die klok en die voorsingersbank met twee stoele as vermis aangedui. Ná die oorlog is 'n rekening aan die Rooikruis voorgelê en hulle is gevra om huur van £30 per maand te betaal vir solank die kerkgebou nog gebruik is. 

Nadat daar ’n taamlike verwisseling van konsulente en kerkraadslede was, het daar in 1908 ’n vaster vorm gekom toe die kerkraad besluit om in kombinasie met Lydenburg, Belfast en Roossenekal ’n plaaslike leraar te beroep. So is ds. N.H. van der Walt, toe nog proponent van die Gereformeerde Teologiese Skool op Potchefstroom waar hy opgelei is deur prof. Jan Lion Cachet, as eerste predikant beroep. Teen 1916 het die belydende lede toegeneem tot 290 en die dooplidmate, in die tyd van groot gesinne, tot 300.

Op 14 Julie 1913 is besluit om twee ligte in die kerk te installeer, wat eindelik in 1924 – ná 'n lang stryery – met elektriese ligte vervang is. In Januarie 1917 is die eerste orrel vir £100 aangekoop. Intussen het mans en vroue nog afsonderlik gesit en wanneer 'n broer in die vrouebanke plaasgeneem het, is hy gou-gou deur die koster weggejaag. 

ln 1944 is die eerste keer gepraat oor die wenslikheid daarvan om die ou kerkgebou te herbou of om 'n nuwe gebou op te rig. ln 1948 is die gebou herbou en nuwe stoele aangekoop. Op 9 September 1968, in die dae toe talle mooi ou kerke afgebreek is, is planne goedgekeur om 'n nuwe kerkgebou op te rig op die plek waar die oue gestaan het, teen 'n koste van R50 000 en met Neels Venter as argitek. Op 14 Junie 1969 is die gebou in gebruik geneem. Ds. L.J. Buys het die gedenkplaat onthul met die woorde "Soli Deo Gloria" as saamtrekpunt op die hoeksteen. Die oorspronklike kerkgebou se hoeksteen is in die voorportaal van die nuwe kerkgebou ingebou. Teen 1972 was die gemeente sonder enige kerkbouskuld. 

Intussen is in 1961 katkisasielokale reg langs die kerkgebou opgerig. In 1980 is die orrel van die kerkgebou van die Christelijke-Gereformeerde Kerk Apeldoorn in Nederland ingevoer om die bestaande orrel te vervang. ln 2005 is die kerkgebou se dak vervang. 

Einde 2015 het die gemeente 338 belydende en 95 dooplidmate gehad, vergeleke met 394 en 136 einde 2001. In 1960, toe Middelburg ook deel was van die Klassis Lydenburg en 22 jaar voor die Noord-gemeente afgestig het, was dit onderskeidelik 316 en 253.




</doc>
<doc id="106728" url="https://af.wikipedia.org/wiki?curid=106728" title="Gereformeerde kerk Potchefstroom-Die Bult">
Gereformeerde kerk Potchefstroom-Die Bult

Die Gereformeerde kerk Potchesftroom-Die Bult is die jongste en naasgrootste gemeente in die GKSA se Klassis Potchefstroom.

Die gemeente het in 2011 ontstaan uit die samevoeging van die gemeentes Potchefstroom-Noord en Noordbrug nadat laasgenoemde se belydende lidmate afgeneem het tot 168 en die Noord-gemeente s’n tot 379. Die saamgestelde gemeente gebruik die kerkgebou van die Noord-gemeente, wat ’n eenheid vorm met die Teologiese Skool en die Administratiewe Buro. Dié kerkgebou is dekades lank vir die oggend- sowel as die aanddiens gebruik en in die jongste jare ook vir ’n "internasionale" (Engelse) diens laat soggens. Noordbrug se kerk word gebruik deur 'n ander kerkverband.

Einde 2015 het die nuwe gemeente se belydende lidmate 638 getel, 91 meer as die samestellende dele vier jaar vantevore. Met die stigting van Potchefstroom-Die Bult het ds. H.S. Coetzee van die Noord-gemeente af oorgekom, maar dr. C.J. Smit, Noordbrug se laaste predikant, is op 9 April 2011 in die amp oorlede. In 2016 is Die Bult buiten ds. Coetzee ook bedien deur ds. Willem Steyn.





</doc>
<doc id="106732" url="https://af.wikipedia.org/wiki?curid=106732" title="Durban-hawe">
Durban-hawe

Die Durban-hawe in Durban, Suid-Afrika, is die grootste en besigste hawe in Afrika. Dit is strategies aan groot internasionale skeepsroetes geleë en is die land se grootste houerhawe. Dit hanteer jaarliks tot 80 miljoen ton vrag.

Dit is die vierde grootste houerterminaal in die Suidelike Halfrond; dit het in 2012 altesaam 2 568 124 houers van sowat ses meter lank (TEU's) hanteer.


Die hawe is 24 uur per dag, sewe dae per week oop. Op openbare vakansiedae kan werkure egter beperk word.




</doc>
