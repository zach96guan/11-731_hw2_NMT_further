<doc id="110677" url="https://af.wikipedia.org/wiki?curid=110677" title="Waldimar Pelser">
Waldimar Pelser

Waldimar Pelser (gebore in Kaapstad, 1978) is sedert 1 Junie 2013 redakteur van die Afrikaanse Sondagkoerant "Rapport".

Pelser het in 1996 aan die Paul Roos Gimnasium op Stellenbosch gematrikuleer. In 1999 behaal hy die graad B.A. Regte aan die Universiteit Stellenbosch met regte, filosofie en politieke wetenskap as hoofvakke, en in 2001 B.Phil. Joernalistiek aan dieselfde instelling. Daarna behaal hy in 2002 die graad M.Phil in Joernalistiek aan die Universiteit Stellenbosch en in 2004 'n M.Phil. in ontwikkelingstudies aan die Universiteit van Oxford, waar hy met ’n Rhodes-beurs studeer het. 

Sy eerste aanstelling was as verslaggewer by "Die Burger" in Kaapstad (Januarie 2001 tot Junie 2002), waartydens hy onder meer Suid-Kaapse korrespondent was in George. Van 2004 tot 2007 was hy ’n senior verslaggewer by die Johannesburgse dagblad "Beeld". In 2007 gaan werk hy in Media24 se kantoor in Lagos, Nigerië, as Wes-Afrika-korrespondent en bly daar tot in 2008. Sy volgende aanstelling was as nuusredakteur by "Beeld" in Johannesburg, waar hy vertoef van 2009 tot 2011. In die loop van 2011 word hy redakteur van die kortstondige nuustydskrif "NuusNow/NewsNow". Kort voor dié tydskrif se sluiting word hy by "Rapport" aangestel as senior adjunkredakteur. Hy het Bokkie Gerber in 2013 as redakteur opgevolg. Hy is die aanbieder van die politieke program KN Verslag In Gesprek op kykNET.




</doc>
<doc id="110678" url="https://af.wikipedia.org/wiki?curid=110678" title="Marcel Duchamp">
Marcel Duchamp

Marcel Duchamp [maʁ'sɛl dy'ʃɑ̃] (volle naam: Henri Robert Marcel Duchamp, * 28 Julie 1887; † 2 Oktober 1968) was 'n Frans-Amerikaanse skilder, beeldende kunstenaar en skrywer. Duchamp was een van die grondleggers van moderne konseptuele kuns (konsepkuns) en word ook as 'n wegbereider van kubisme, dadaïsme en surrealisme beskou. Die kunsprys Prix Marcel Duchamp is na hom vernoem.

Sedert die 1960's word Duchamp deur baie kunshistorici en -kritici as die belangrikste kunstenaar van die 20ste eeu beskou, terwyl die Franse digter en skrywer André Breton (1896–1966) hom as die "mees intelligente man van die eeu" beskryf het. Duchamp het waarnemers gedwing om nuwe gedagtes te vorm oor wat kuns is. Sy nuwe definisie van kuns was dié van 'n konsep eerder as dié van 'n blote produk. Deur gewone alledaagse gebruiksvoorwerpe, wat buite 'n kunsmuseum nooit as kunswerke beskou sou word nie, na 'n galery te neem en hulle met klein aanpassings as kunswerke te vertoon, het Duchamp bestaande konsepte van kuns radikaal bevraagteken. Tydgenote het in vurige debatte oor Duchamp se kuns geraak, en verskeie kere het dit tot skandale gelei.

Sy skildery "Nu descendant un escalier" ("Ontblote vrou wat 'n trap afklim") het in 1913 emosies opgesweep, net soos die opvoering van Igor Strawinski se ballet- en orkesstuk "Le Sacre du printemps" (Die Lenteoffer) in dieselfde jaar in Parys. 'n Resensent van die gesiene dagblad "The New York Times" het die werk beskryf as "'n ontploffing in 'n dakteëlfabriek".


</doc>
<doc id="110679" url="https://af.wikipedia.org/wiki?curid=110679" title="Thomas Muir">
Thomas Muir

Sir Thomas Muir (volle naam: Thomas Patterson Brown Muir; Nemphlar, naby Falls on Clyde, Lanarkshire, Skotland, 25 Augustus 1844 – Rondebosch, Kaapprovinsie, 21 Maart 1934), wiskundige en opvoedkundige. Hy was die derde superintendent-generaal van onderwys van die Kaapkolonie onder Britse bewind.

Muir het in 1892 uit sy geboorteland na die Kaapkolonie verhuis en word superintendent-generaal van onderwys, ’n amp wat hy beklee tot sy aftrede in 1915, die jaar waarin hy tot ridder geslaan is. Gedurende sy dienstyd het hy hom beywer vir skoolplig (verpligte skoolbywoning tot op 'n sekere ouderdom of in s'n sekere standerd), nuwe vakke ingestel en die leerplan verbind met dié van universiteite en kolleges. Hy het sowel nywerheids- as landbou-onderrig voorgestaan en het opleidingskolleges met die sertifikate T1, T2 en T3 gestig. Ook het hy die stigting van skoolbiblioteke aangemoedig. Sy eie boekversameling het die kern gevorm van die departement van onderwys se biblioteek. Muir was ’n briljante wiskundige. Sy versameling wiskundeboeke en -geskrifte word deur die Universiteit van Kaapstad bewaar. Die Hoër Seunskool Muir-kollege op Uitenhage is na hom genoem en hy het ook die vorige skoolgebou in 1904 ingewy.

Thomas Muir was die seun van die skoenmaker George Muir, van Stonebyres, en sy vrou, Mary Brown, 'n boeredogter van Loch Lomond. George Muir het sy ambag op die dorp Biggar beoefen. Die jong Thomas verloor sy vader toe hy jonk is, maar het blykbaar baie aan sy moeder, 'n karaktervolle en bekwame vrou, te danke. 

Ná 'n goeie skoolonderrig aan 'n onafhanklike skool in Wishaw, sowat halfpad tussen Biggar en Glasgow, waartydens hy buitengewone bekwaamheid in die klassieke openbaar en sy gunstelingvak Grieks was, gaan hy na die Universiteit van Glasgow, waar die beroemde William Thomson (later lord Kelvin) sy wiskundige bekwaamheid raaksien en hom dit help ontwikkel, hoewel Muir se bedoeling was om Grieks te bestudeer. In 1868 word hy 'n tutor aan die St. Andrew-universiteit en reis daarna na die vasteland, waar hy talle topwiskundiges ontmoet het. Reeds in sy jong jare het hy boeke begin versamel, 'n lewenslange passie.

Hy word in 1871 assistent van die professor in wiskunde in Glasgow en word op 'n buitengewoon vroeë leeftyd tot 'n "fellow" van die Royal Society van Edinburg verkies danksy die verhandelings wat hy gelewer het. Nadat hy as onderwyser opgelei is en teen 1868 die M.A.-graad (met onderskeiding) aan die Universiteit van Glasgow behaal het, studeer hy verder in Berlyn en Göttingen omdat hy besef het Europese wiskundiges het groot vooruitgang gemaak wat toe nog onbekend was in Engeland. Die Universiteit van Glasgow het in 1966 'n leerstoel in wiskunde ingestel en dit na hom genoem.

In 1876 trou hy met Margaret Bell (oorlede in 1919), dogter van Dugald Bell van Dumbartonshire. Van 1874 tot sy aanstelling as superintendent-generaal van onderwys van die Kaapkolonie in 1892 dien hy as hoof van die departement wiskunde aan die Hoërskool Glasgow. 'n Dogter van die Muirs, dr. Nellie Spilhaus, het langer as 30 jaar in die SACS-komitee gedien en was reeds ver oor die 80 jaar oud toe sy in 1965 aftree.

Muir is in 1883 verkies tot president van Edinburg se wiskundige vereniging, wat die jaar vantevore gestig is. Sy presidentsrede is in 1884 gepubliseer onder die titel "On promotion of research". In 1882 reeds het hy "Treatise on the theory of determinants" gepubliseer en in 1890 "History of determinants", wat die eerste deel van sy vyfdelige lewenswerk sou word.

Cecil John Rhodes, eerste minister van die Kaapkolonie, het op een van sy periodieke besoeke aan Brittanje 'n onderhoud met Muir gevoer en hom vir die amp van superintendent-generaal van onderwys gekies. Destyds moes Muir besluit of hy 'n aanbod sou aanvaar om voorsitter van wiskunde aan die Standford-universiteit in Kalifornië te word. Hy sou dit bes moontlik aanvaar het as Rhodes hom nie genader het nie. Buiten Rhodes se oorredingsvermoë is Muir waarskynlik ook beïnvloed deur die vooruitsig van 'n verbetering in sy vrou se gesondheid in die heilsamer klimaat aan die Kaap. 

Kort ná die aanvaarding van die amp in Kaapstad, waar hy op 20 Mei 1892 geland het, stel Muir wyslik deur middel van sy skoolinspekteurs 'n reeks uitgebreide ondersoeke in – 'n voorvereiste vir die instelling van skoolplig – na die onderwysgeriewe in die kolonie, en verkry veral waardevolle gegewens in verband met plattelandse gebiede wat op onderwysgebied nog 'n groot agterstand gehad het.

Aangesien die Kaapse onderwysstelsel veel te wense oorgelaat het ná die lang ampstermyn van sy voorganger, sir Langham Dale, begin Muir met ywer hervormings instel, waaraan daar reeds lank 'n behoefte was. So brei hy die organisasie van sy departement uit en verbeter dit grootliks; hy vergroot ook die inspektoraat, 'n noodsaaklike stap op 'n tydstip toe die grootste gedeelte van die onderwys vir alle rasse in die kolonie op 'n stelsel van ondersteunde skole en jaarlikse inspeksie van individuele leerders gegrond was. Baie onderwysers word uit Brittanje ingevoer, veral gegradueerdes uit Skotland. Nadat hy sy eie posisie as superintendent-generaal van onderwys voldoende verstewig het, oorreed hy die Kaapse regering in 1905 om 'n stelsel van statutêre (distriks-) skoolrade, hoofsaaklik deur verkiesing, in te stel met die bevoegdheid om 'n onderwysbelasting te hef en om plaaslik oor die onderwys toesig uit te oefen, hoewel altyd aan sy departement onderworpe. 'n Belangrike funksie wat ook aan die skoolrade toegewys sou word, is dié van plaaslike ontwikkeling en beplanning. 'n Skema van aflosbare lenings word ook ingestel ingevolge waarvan 'n skoolraad kapitaal kon kry vir die oprigting van skole; baie van die mooi geboue wat as gevolg daarvan opgerig is, is vandag nog in gebruik. 

Deur die bestaande skoolkomitees by die stelsel van skoolrade in te skakel, versterk Muir die tradisionele Kaapse beleid van 'n lewendige plaaslike belangstelling in onderwys. Met die doel dat die skoolrade as middel moet dien tot die instelling van 'n mate van skoolplig vir wit kinders, ondanks die geldskaarste in die kolonie, stuur Muir in 1909 'n proefneming in die groter stedelike gebiede van stapel: skoolplig tussen die ouderdomme van sewe en 13 (of slaag in st. IV), en binne 'n jaar aanvaar drie kwart van al die rade hierdie verantwoordelikheid vrywillig. 

Muir het gemeen met die beperkte beskikbare finansies was dit belangrik dat die wit bevolking minstens 'n minimum aan onderwys moes ontvang. Hy bly superintendent-generaal tot 1915. 

Uniewording in 1910 het min verskil aan sy amp gemaak aangesien die gewone skoolonderwys vir wit, bruin en swart leerders onder die beheer van die Kaapse provinsiale administrasie geressorteer het wat in hierdie aangeleenthede bloot die erfgenaam van die Kaapkolonie se regering voor Uniewording was. Van toe af moes Muir egter werk onder 'n sterk, outokratiese provinsiale administrateur, sir Frederik de Waal, waardeur sy ondernemingsgees effens aan bande gelê is. Hoewel die skoolrade in 1917 hul heffingsbevoegdheid verloor het en daarmee noodwendig baie van hul gesag moes inboet, het hulle reeds die belangrike doelwitte bereik waarvoor hulle in die lewe geroep is. 

Muir het belangrike werk verrig deur die leerplan van die laerskole uit te brei sodat dit voorsiening maak vir die onderrig in gesamentlike sang, naaldwerk, houtwerk, tekenkuns en natuurstudie. Sedert die vroeë jare van sy ampsaanvaarding het hy instrukteurs en instruktrises in hierdie vakke, asook in huishoudkunde, aangestel; hierdie reisende buitepersoneel besoek in sommige gevalle sowel die sekondêre as die primêre klasse. Kindertuininstruktrises is ook aangestel met die doel om onderwyseresse, wat oor die algemeen nie te hoë kwalifikasies gehad het nie, te help om in meer toereikende mate hierdie nuwe toevoegings tot die leerplan, wat dekades 'n kenmerk van die Kaapse onderwysstelsel sou bly, te behartig. 

Skoolinspekteurs het ook opdrag gekry om te sorg dat vakke wat nie ingesluit is by die st. VI-eksamen nie, tog behoorlike aandag geniet. Van 1899 af begin Muir, wat insgelyks moeite gedoen het om die sekondêre onderwys te ontwikkel, suksesvolle skole as “hoërskole” gradeer en ’n groter personeelkwota aan hulle toe te ken sodat kandidate beter op matrikulasie voorberei kon word. Skoolonderrig in die natuurwetenskap is deur hom ingestel en veral praktiese werk aangemoedig deur geld vir laboratoriums en toerusting beskikbaar te stel. Goeie akademiese standaarde in alle matrikulasievakke is ook aangemoedig, en die groot aantal gegradueerde onderwysers wat oorsee gewerf is, blyk van onskatbare waarde in hierdie verband te gewees het. Oor die algemeen kan daar gesê word dat Muir se onderwysstelsel, veral op sekondêre vlak, meer op die Skotse as op die Engelse lees geskoei was. 

Muir help nie net die ontwikkeling van skoolbiblioteke aan nie, maar stig ook aan sy hoofkantoor 'n uitleenvakbiblioteek vir onderwysers. Vanaf 1901 gee hy die "Onderwysgaset" uit, waardeur dit moontlik gemaak is om departementele opdragte en inligting van belang en waarde vir onderwysers deur die hele Kaap te versprei. Dit dien ook as kostelose advertensiemiddel vir onderwysposte, iets waaraan toe 'n groot behoefte bestaan het. 

Naas die werk om sy departement se doeltreffendheid te verhoog, was Muir se belangrikste prestasie waarskynlik die verbetering van die professionele kwalifikasies van die onderwysers. Toe die nadruk wat hy op die opleiding van onderwysers lê in twyfel getrek word met die opmerking dat onderwysers gebore en nie gemaak word nie, was sy antwoord dat die geboortesyfer te laag is om in die aanvraag te voorsien. By sy ampsaanvaarding word alle primêre onderwysers as leerling-onderwysers gewerf – 'n stelsel wat deur sy voorganger, Dale, uit Brittanje ingevoer is: die toelatingskwalifikasie tot die kursus vir leerling-onderwyser is 'n ouderdomsperk van 13 jaar en 'n goeie karakter. Hy eis nou dat die betrokke aansoeker in st. IV moet slaag en verhoog hierdie kwalifikasie geleidelik tot st. VII. Insgelyks is die toelatingskwalifikasie vir 'n tweedeklas-onderwysersertifikaat (02) van “skoolhoër” (st. VIII) tot matrikulasie (st. X) verhoog, terwyl hy ook die beleid om gegradueerdes op te lei as sekondêre onderwysers aan die Suid-Afrikaanse Kollege (vanaf 1911) gesteun het. 

Intussen het Muir, wat sterk gevoel het dat 'n breë en meer veelsydige opleiding van primêre onderwys raadsaam was, tussen 1893 en 1896 drie opleidingskolleges gestig: in Kaapstad, op Wellington en in Grahamstad; nog sou later volg. Hy het ook die onderwysers met beter kwalifikasies toegelaat om privaat te studeer (met 'n mate van departementele leiding in die vorm van 'n leerplan en boekelyste) en om daarna 'n departementele eksamen vir 'n eerste- of tweedeklas-onderwysersdiploma (01, 02) af te lê.

Muir het afleiding van sy inspannende administratiewe pligte gevind deur sy ondersoek op die gebied van wiskunde en veral algebra voort te sit. Nadat hy in 1915 in die ouderdom van 70 jaar uit die staatsdiens getree het, pak hy die wiskundige ondersoek gedurende die oorblywende 19 jaar van sy lewe met geesdrif aan. Hy lewer 307 publikasies, meestal oor determinante en verwante onderwerpe, vul voortdurend die bestaande bewyse aan en verbeter hulle. Sy groot werk is 'n boek in vyf dele, "The theory of determinants in the historical order of its development" (Londen, 1890-1929), wat sedert 1890 met groot tussenpose verskyn. (Hy was ten tyde van sy dood aan die werk aan die sesde deel.) In hierdie werk stel hy die baanbrekerswerk van baie persone maklik beskikbaar. Hy vat ook geïsoleerde en ooreenvallende stellings in 'n oortuigende geheel saam. 

Muir, wat van nature 'n uitmuntende onderwyser was, bereik en beïnvloed baie wiskundiges deur sy publikasies, wat uitsluitend van wiskundige aard is. By wyse van 'n skenking bemaak hy sy wiskundige reekse en boeke, wat een van die beste versamelings in sy soort ter wêreld is, aan die Suid-Afrikaanse Openbare Biblioteek, Kaapstad, waar dit afsonderlik gehuisves word. 

Muir verwerf baie onderskeidings, onder meer die eregraad LL.D. aan die Universiteit van Glasgow (1882), die Keith-prys van die Royal Society van Edinburg (1884 en 1899), die fellowship van die Royal Society, Londen (1900). Ook was hy van 1897 tot 1901 vise-kanselier van die Universiteit van die Kaap die Goeie Hoop, en die eerste persoon aan wie dié universiteit die eregraad D.Sc. toeken, en president van die Suid-Afrikaanse Vereniging ter Bevordering van die Wetenskap (1910). In 1901 word die C.M.G. aan hom toegeken, en in 1915 word hy tot die ridderstand verhef. 

Hoewel Muir in 'n behoeftige kolonie en soms in moeilike tye gewerk het, kan sekere aspekte van sy werk tereg gekritiseer word. Aangesien sy begrip van sekondêre onderwys ietwat akademies was, moedig hy nie beroepsopleiding onder die wit bevolking aan nie, terwyl opleiding in die boerdery, selfs in die uitgebreide plattelandse gebiede, verwaarloos word; hy kon miskien ook meer gedoen het vir bruin en swart onderwys, hoewel dit in hierdie opsig is dat geld (en die openbare mening) die grootste hindernis was. Hy stel egter baie belang in die onderrig van handwerk aan swart jeugdiges en in die ontwikkeling van inrigtings soos Lovedale. 

Ten spyte van alles, was Muir die grootste organiseerder en hervormer in die geskiedenis van Kaapse onderwys. Sowel sy wiskundige as sy opvoedkundige werk laat sy naam voortleef, terwyl sy tydgenote geesdriftig van hom praat as 'n vriendelike en hoflike persoon met 'n wakker humorsin en verbasend wye kulturele belangstellings. Sy krag en sy menslikheid openbaar hulself in sy foto's en in die bronsborsbeeld in die Suid-Afrikaanse Openbare Biblioteek in Kaapstad (waar hy lid van die raad van kuratore was), wat hom aan die einde van sy lang lewe uitbeeld. Daar is ook 'n olieverfskildery in die provinsiale gebou, Kaapstad.

'n Tydgenoot, ene Turnbull, het in die "Proceedings of the Royal Society" van Muir geskryf: ""He had a gentle, kindly manner, twinkling eyes and quick smile, a keen sense of humour and a penetrating wit. To the end he was courtly, sympathetic, and charming, with his wide knowledge of men and books, his sight and hearing well-nigh perfect, and upright as a pine in his plantation at Rondebosch. He was a scholarly musician - almost his last public appearance was when he attended the opera in August 1933. He had a refined judgement in poetry, and at one time had a fine library of English literature, before his mathematical collection crowded it out.""

'n Straat op Uitenhage is ter ere van hom Sir Thomas Muir-rylaan genoem.

Muir se eggenote het hom in 1919 ontval. Twee seuns en twee dogter is uit die huwelik gebore. Muir het van die ouderdom van 60 tot 84 gereeld tennis gespeel en selfs op laasgenoemde ouderdom per geleentheid kans gesien vir vier stelle teen sy kleinkinders. Nadat hy eindelik ophou tennis speel het, het hy oefening gekry deur hout te saag of tussen sy geliefde blomme en dennebome te wandel.



</doc>
<doc id="110686" url="https://af.wikipedia.org/wiki?curid=110686" title="Muir-kollege">
Muir-kollege

Die Hoër Seunskool Muir-kollege is ’n gekombineerde staatskool op Uitenhage in die Oos-Kaap, Suid-Afrika, wat onderrig deur medium van Engels aan seuns van gr. R tot 12 bied.

Muir-kollege maak daarop aanspraak dat dit die oudste Engelsmedium-hoërskool in Suid-Afrika is wat reeds in 1822 ontstaan het, sewe jaar voor die Suid-Afrikaanse Kollege waaruit SACS voortgevloei het, toe ’n Skotse opvoedkundige, James Rose-Innes, op 12 Julie in daardie jaar Uitenhage se eerste vrye staatskool in Cuylerstraat met 60 leerders begin het. In 1865 het die Proprietary School begin, wat eksklusiewer was en skoolgeld gehef het. Eerw. dr. Robert Templeton was die eerste skoolhoof. In 1873 het die staatskool en dié instelling saamgesmelt en in 1875, toe dit bekendgestaan het as die Openbare Onsektariese Skool, na Parklaan verhuis.
In 1892 het die skool se naam verander na die Muir-akademie ter ere van die nuwe en derde superintendent-generaal van onderwys in die Kaapkolonie onder Britse bewind, sir Thomas Muir, wat die amp in daardie jaar aanvaar het nadat hy op 20 Mei na die Kaap gekom het uit Skotland. Hy het die nuwe skoolgebou in 1904 in Parklaan ingewy. Later is die naam weer verander, na die Hoërkool Muir en in 1962 het die laerskoolafdeling na ’n afsonderlike perseel verhuis. In 1987 het Muir se hoërskoolafdeling na Vanes Estate verhuis toe die laerskool die geboue in Parklaan betrek het. In 1994 het die twee afdelings opnuut een geword en sedertdien gebruik albei die perseel in Vanes Estate. 

Die skool bied koshuisgeriewe aan sowat 100 kosgangers op sy Vanes Estate-kampus.





</doc>
<doc id="110687" url="https://af.wikipedia.org/wiki?curid=110687" title="Reuse-erdwurm">
Reuse-erdwurm

Die Reuse-erdwurm ("Microchaetus rappi") is 'n gesegmenteerde wurm wat voorkom in die Debenek-gebied van die Ooskaap tussen King William's Town en Oos-Londen. Hierdie spesie is die langste wurm van die wêreld. Dit bereik 'n gemiddelde lengte van 1,36 m, maar die langste een wat aangetref is het 'n lengte van 6,7 m en 'n deursnee van 2 cm gehad.

Daar is verskeie ander soorte reuse-wurms in hierdie gebied, soos die "Proandricus skeadi" en saam is hulle verantwoordelik vir die kommetjie-landskap wat hier aangetref word. Daar is ook 'n gouemolsoort wat hierdie wurms vreet en 'n plantesoort "Arctotis debensis" wat net in hierdie kommetjiegraslande voorkom en aanpassings besit wat verhoed dat dit begrawe word deur wurmuitwerpsele wat 'n hoogte van 24 cm kan bereik vir "P. skeadi".


</doc>
<doc id="110689" url="https://af.wikipedia.org/wiki?curid=110689" title="97 v.C.">
97 v.C.



</doc>
<doc id="110690" url="https://af.wikipedia.org/wiki?curid=110690" title="94 v.C.">
94 v.C.



</doc>
<doc id="110691" url="https://af.wikipedia.org/wiki?curid=110691" title="93 v.C.">
93 v.C.



</doc>
<doc id="110692" url="https://af.wikipedia.org/wiki?curid=110692" title="87 v.C.">
87 v.C.



</doc>
<doc id="110693" url="https://af.wikipedia.org/wiki?curid=110693" title="72 v.C.">
72 v.C.




</doc>
<doc id="110694" url="https://af.wikipedia.org/wiki?curid=110694" title="79 v.C.">
79 v.C.



</doc>
<doc id="110695" url="https://af.wikipedia.org/wiki?curid=110695" title="Wurm">
Wurm

Wurms is 'n informele groep van diere, waarvan daar meer as 25 000 spesies is. Bekende stamme van wurms is die ringwurm ("Annelida"), die platwurm ("Platyhelminthes") en die snoerwurm ("Nemertea").

Die term "wurm" word vir 'n aantal ongewerwelde diere met soortgelyke uiterlike voorkoms, maar sterk afwykende afstamming en/of ontwikkeling gebruik. Dit is 'n informele (polifiletiese) groep wat 'n versameling van diverse groepe uit verskillende ander groepe omvat. Die platwurm, byvoorbeeld, behoort aan die superfilum "Platyzoa", waaraan die drasties afwykende raderdiertjies (rotifere) ook aan behoort.
Wurms kom oor die hele wêreld en in die mees uiteenlopende omgewings voor. Sommige spesies leef op land of in varswater, maar die meeste lewe in die see. Die lewenswyse is ook wyd uiteenlopend; talle spesies lewe as parasiete in of op ander diere, ander is vrylewend of nie-parasitêr. Gemeenskaplike kenmerke is die swak, langwerpige liggaam en die meestal gesegmenteerde lengte van enkele millimeters tot sentimeters. Daar is egter ook wurms wat meer as 10 meter lank kan word, soos die runderlintwurm ("Taenia saginata").

Onder die ou groep van die wurms ("Vermes") is alle bilateraal simmetriese diere (onderafdeling "Bilateria") wat normaalweg geen stewige skelet besit en nie op 'n vaste plek leef nie, saamgevat. Hierdie definisie bepaal hom egter meer by die uiterlike bou en lewenswyse as by hulle plek in 'n soölogiese sisteem. 

Op grond van die beskikbare kennis oor die embrionale ontwikkeling, die anatomie en die afstamming, word die wurmgroep teenswoordig verdeel in 'n aantal afsonderlike stamme (phyla) wat op uiteenlopende plekke in die sisteem tuishoort. Afhangend van die betrokke wetenskaplike se uitgangspunt, is daar al tussen 7 en 22 verskillende phyla beskryf. In hierdie artikel word grotendeels die indeling van Grzimek (in "Het leven" "der dieren") gevolg. 

Die phyla "Ectoprocta" en "Entoprocta" is vroeër onder die phylum Bryozoa saamgegroepeer. Later het dit geblyk dat die "Entoprocta" geen egte liggaamsholte het nie maar wel 'n pseudoseloom, dit wil sê die liggaamsholte is tussen die mesoderm en die endoderm. Na aanleiding hiervan word "die Entoprocta" onder die versamelgroep "pseudocoelomata" en die "Ectoprocta" met 'n ware seloom saam met ander diere met 'n ware seloom geklassifiseer. 

Die phyla "Priapulida", "Sipunculida" en "Echiura" wyk blykbaar af van die evolusionêre lyn van gelede wurms tot geleedpotiges (phylum Annelida tot phylum "Arthropoda"). Hulle besit wel baie kenmerke van die gelede wurms. Die phylum "Onychophora" is ŉ duidelike tussenvorm tussen gelede wurms en geleedpotiges en is daarom lank beskou as die vermiste skakel in die ontwikkelingslyn tussen die twee organismegroepe. 

Hulle liggame is opgebou uit ŉ aantal in- en uitwendige gelyke segmente; die buitenste huidlaag (kutikula) is swak en die harsings lyk uitwendig nog na die van gelede wurms. Ooreenkomste met die geleedpotiges is onder meer die kloutjies aan die pote, 'n chitienneerslag in die kutikula wat tydens groei vervelling noodsaak, asook die harsings wat in verskillende dele opgedeel kan word en wat vergelykbaar is met die senuweeknope van die geleedpotiges. 

Die stam "Pentacoela" word in twee groepe verdeel, naamlik in die kraagdraers (phylum "Hemichordata" of "Branchiotremata") en die armdiere ("Branchiata"), wat tot die noemgroep "Deuterostomia" behoort. Dit is diere by wie 'n anus ontstaan het op die plek waar die oermond (tydens embrionale ontwikkeling) geleë was; op die teenoorgestelde end ontwikkel 'n mond. Dieselfde geld vir die pylwurms (phylum "Chaetognatha") en dit was een van die belangrikste redes waarom hierdie 10 cm lange seelewende organismes van die ander wurmvormige organismes geskei is.

Ongelede of rondewurms is meestal lang, uitgerekte ronde organismes. Die meeste soorte is mikroskopies klein, maar baie langer soorte kom ook voor. Hulle lewe meestal in varswater en op vogtige plekke op die land (mos, dakgeute, ensovoorts). Alle rondewurms besit 'n primêre liggaamsholte (pseudoseloom), maar die 6 klasse vertoon verder taamlik uiteenlopende kenmerke. 

Die liggaam besit dikwels 'n vaste aantal selle, wat dan kenmerkend is vir 'n bepaalde spesie. Baie van hierdie wurms is parasiete wat op plante, diere en die mens parasiteer. Ongelede wurms, wat tans eerder rondewurms (phylum "Aschelminthes" of "Nemathelminthes") genoem word, vorm 'n wyd uiteenlopende groep. Die 6 klasse vertoon geen gemeenskaplike kenmerk nie en die phylum is daarom nie duidelik van die ander onderskeibaar nie. Om die rede gebeur dit dat die klasse soms as aparte phyla beskou word, soos in die geval van die stekelsnoetwurms (phylum "Acanthocephala").

Rondewurms is meestal lang, uitgerekte, silindervormige diere. Hulle liggame is bilateraal simmetries en is nie in segmente verdeel nie (ongelid). Binne die liggaam word die primêre liggaamsholte of pseudoseloom aangetref wat uit die ruimte tussen die endoderm en die mesoderm ontstaan. Die liggaam word beskerm deur 'n harde deklaag, die kutikula, wat deur die selle van die epidermis afgeskei word. 

Hierdie harde laag kan nie vergroei nie, en daarom moet hierdie organismes tydens die ontwikkeling van larwe tot volwassene enkele kere vervel. ŉ Ware kop kan by baie soorte nouliks onderskei word: die voorste gedeelte van die liggaam is slegs herkenbaar aan die mond waaromheen sintuigorgaantjies gerangskik is. 

Dikwels is die aantal selle waaruit die liggaam opgebou is, konstant en kenmerkend vir die soort. Asemhalingsorgane en 'n bloedvatstelsel ontbreek by hierdie organismes; daar kom wel protonefriede, 'n eenvoudige senuweestelsel en manlike of vroulike geslagsorgane voor.

Die bekendste en vormrykste klas van die rondewurms is die raderdiertjies ("Rotifera"), waarvan ongeveer 2 000 soorte bekend is. Hierdie mikroskopies klein diertjies (tot 0,5 mm) kom wêreldwyd voor, meestal in varswater. Hul deurskynende liggaam kan onderverdeel word in 'n kop, lyf (romp) en voet. 

Op die kop is 'n trilhaarkrans, die raderorgaan of korona en die mond. Die golfbeweging wat die trilhare maak, wek waterstrome op en voer die voedseldeeltjies na die mond. Opvallend by raderdiertjies is die teenwoordigheid van 'n koumaag wat aan die binnekant met skerp tandjies (trofi) bedek is. By sommige soorte is hierdie tandjies verleng en die dier kan 'n prooi daarmee vasgryp. Die raderorgaan dien dan slegs as 'n soort fuik. 

Op die koumaag volg 'n dikwandige maag en derm, wat saam met die geslagsapparaat en die nierstelsel in die kloaka uitmond. Die geslagsorgaan van die wyfie word 'n eierdooierstok genoem en bestaan uit ŉ kleinerige eierstok en 'n groterige dooierstok (dooierklier). Tydens voortplanting word eierselle afgeskei wat deur die dooierstok van dooier voorsien word. Verteenwoordigers van die kleinerige orde "Seisonida" lewe net in die see. Hulle sit vas op die kieue van hul gasheer en die trilhaarkrans is by hulle swak ontwikkel. 

Die "Digononta", wat in varswater meestal op waterplante leef, het ŉ gepaarde eierdooierstok en plant altyd partenogeneties voort (dit wil sê die eiersel ontwikkel sonder bevrugting). Daar kom dan ook geen mannetjies voor nie. By die "Monogononta" is die mannetjies baie kleiner as die wyfies. Hulle besit ŉ goed ontwikkelde geslagsapparaat maar geen dermkanaal nie en kan dus hoogstens 'n paar dae leef. Hierdie organismes kan geslagtelik sowel as partenogeneties voortplant. 

Die "Monogononta" leef veral in water in verhouding tot plankton. Die kutikula is by hulle omvorm tot 'n dik pantser waarin die voet en die raderorgaan teruggetrek kan word. Die 200 soorte van die klas "Gastrotricha" lyk soos raderdiertjies maar hulle het geen trilhaarkrans nie. Daar is wel trilhaarbande aan die buikkant aanwesig waarmeehulle oor die grond kan gly. Soms is groepies trilhare saamvergroei tot ŉ borsel wat as 'n voetjie kan dien. 

Die liggaam is afgeplat en dikwels met plaatjies en stekeltjies oortrek. In die gevurkte stert mond kliere uit wat ŉ klewerige stof afskei waarmee hulle hulle vinnig kan vasheg. Oorspronklik het hierdie organismes slegs in seewater voorgekom, maar teenswoordig kom hulle veral in varswater voor.  Perdehaarwurms (klas "Nematomorpha") word tot 1 m lank en is ongeveer 1 mm dik, meestal opgerol en kom in vlak water voor, selfs in amper opgedroogde poeletjies. 

Die volwasse wurms teer op voedsel wat die larwes via hulle vel opgeneem het. Hulle het dan ook 'n gereduseerde dermkanaal. Die pseudoseloom is gevul met miljoene eiers wat in die water vrygestel word. Die larwes is aan die kopkant voorsien van 'n boorapparaat en 'n krans van hakies waarmee hulle 'n gasheer kan deurboor. Onder ongunstige toestande (droogte) kan die larwes 'n kapsel vorm en ensisteer. Indien die sist deur 'n insek geëet word, kom die larwe in sy maag vry. 

Dit boor deur die maagwand en bly in die liggaamsholte totdat dit byna geslagsryp is. Die wurm verlaat dan die insek om in die water geslagsryp te word. Dit is opmerklik dat al is die gasheer 'n landdier, die parasiet hom dwing om na die water te gaan. Die perdehaarwurms van die genus "Nectonema" leef in die see en parasiteer op garnale. Tot die klas "Kinorhyncha" behoort klein diertjies (tot 1 mm) wat op die seebodem leef. Deur insnoering van die kutikula ontstaan daar uiterlik 13 ringe, maar inwendig is die liggaam nie verdeel nie. 

Die senuweestelsel vertoon op elke 2e ring ŉ senuweeknoop. Al 400 soorte stekelsnoetwurms (stekelneuswurms, klas "Acanthocephala") is parasiete en hulle kry hul naam van die hakies aan die voorkant van die liggaam waarmee hulle hulle aan die dermwand van hul gasheer vasheg. Hulle word meestal net 'n paar sentimeters lank en is verleng en rond. Die larwes leef in ongewerwelde diere, terwyl volwasse diere in die dermkanaal van gewerweldes voorkom. 

Hulle neem via die liggaamswand verteerde voedsel van die gasheer op. Die bevrugte eiers van hierdie wurms word saam met die faeces van die gasheer na buite uitgeskei en word dan deur ŉ tussengasheer (insek of skaaldier) opgeëet. In die tussengasheer ontwikkel die larwe tot 'n bepaalde stadium. Indien die tussengasheer deur 'n eindgasheer ('n gewerwelde dier) opgeëet word, groei die larwe verder tot 'n volwasse dier. "Macracanthorhynchus hirudinaceus" is verreweg die grootste soort en word tot 65 cm lank en leef in die derm van varke"." 

"Macracanthorhyncus" "hirudinaceus" se larwes ontwikkel tot 'n tipe kewerlarwe wat weer deur die varke gevreet word. Hierdie parasiet kom ook by insekte-etende roofdiere en ape voor en soms ook by die mens. Die 2,5 mm lange "Polymorphus boschadis" word in die derms van eende aangetref, terwyl die stekelkopwurm ("Echinorhynchus" "boschadis") op forelle parasiteer.

Wurmsiektes is 'n belangrike groep onder die parasitiese siektes wat die mens kan opdoen. Ligte infeksies verloop meestal sonder behandeling. Baie wurmsiektes kom veral in die trope, subtropiese en warm streke voor. Die wurms wat by die mens as parasiete voorkom, behoort tot 3 klasse, naamlik die lintwurms ("Cestoda"), suigwurms of bloedbotte ("Trematoda") en draadwurms ("Nematoda").

Die beeslintwurm ("Taeniarhynchus saginatus" of "Taenia saginata") kom in die Westerse lande taamlik algemeen voor. Dit kan tot 10 m lank word en bestaan uit 'n kop en proglottis (liggaamsegmente) van 2 cm in lengte en 0,5 cm in breedte wat gereeld afgewerp word en dan in die ontlasting voorkom. Die eiers van die lintwurm wat in 'n dragtige proglottied voorkom, moet deur 'n bees ingesluk word om die voortbestaan van die wurmsoort te verseker. In die bees (tussengasheer) ontwikkel die bevrugte eiers tot larwes. 

Die larvale stadium (blaaswurm) kom in die vorm van 'n blasie in die spierweefsel (dit wil sê die vleis van die bees wat deur die mens geëet word) voor. Die mens neem hierdie larvale stadium in en raak dus besmet deur beesvleis wat nie lank genoeg gekook is nie, te eet. Besmetting met hierdie wurmsoort veroorsaak selde klagtes. Die varklintwurm ("Taenia solium") word ongeveer 3 m lank. Die tussengasheer is 'n vark, maar soms ook die mens. 

Die blaaswurm ontwikkel in die spiere van die vark maar kanook in ander dele van die menslike liggaam voorkom, byvoorbeeld in die brein (met ernstige gevolge). Die dwerglintwurm ("Hymenolepis" "nana") het geen tussengasheer nodig nie. Die mens herberg sowel die volwassewurm, wat ongeveer 2 cm lank is, as die larvale stadia in diederms. Die infeksie wat van mens tot mens oorgedra word, veroorsaak min klagtes. "Echinococcus granulosus" is ŉ lintwurm wat by honde voorkom. 

Meestal tree 'n skaap as tussengasheer op, maar die mens kan ook as tussengasheer optree. Die larvale stadia setel gewoonlik in die lewer en soms ook in die longe. Hierdie blase kan baie groot word en lewensgevaarlik wees.

Een van die belangrikste tropiese siektes is skistosomiase (bilharzia), wat deur die genus "Schistosoma" veroorsaak word. Eiers van die parasiet is selfs in die mummies in Egipte gevind. Hierdie wurms het vir hul lewensiklus bepaalde varswaterslakke nodig wat net in warm gebiede voorkom. Die skistosomas kan in die veneuse vate van die bekken en derm voorkom en word ongeveer 2 cm lank. Die eiers word uitgeskei deur middel van ontlasting of urien wat in die water te lande kom. 

Die vryswemmende larwe (mirasidiumlarwe) wat uit die eier ontwikkel, verander in 'n sporosist en soek 'n slak op en dring dit binne. In hierdie tussengasheer vermenigvuldig dit, en na 'n tyd ontwikkel dit in ŉ volgende generasie larwes (genoem serkaria), wat in die water beland. Die vryswemmende serkaria dring dan deur die vel van die mens. Twee spesies wat algemeen in Suid-Afrika voorkom, is "Schistosoma" "haematobium", wat urinêre bilharzia veroorsaak, en "Schistosoma" "mansoni", wat dermbilharzia veroorsaak. 

In die geval van "Schistosoma" "haematobium" boor die serkaria tot in die veneuse bloedvate en gaan via die hart na die longe, waarvandaan hulle na die lewerpoortaarstelsel migreer. Volwasse wurms ontwikkel na 6 weke en beweeg na die blaas, waar paring tussen die volwasse mannetjies en wyfies plaasvind. Eiers word gelê, wat weer met die ontlasting uitgeskei kan word en sodoende 'n waterbron kan besmet. 'n Volwasse wurm kan tot 30 jaar in die mens leef. 

Simptome soos bloedarmoede, traagheid, lusteloosheid, duiseligheid en bloed in die urien kom voor. Die eiers van "Schistosoma haematobium" is voorsien van 'n terminale stekel en dring die bloedvate in die blaas binne en veroorsaak so bloed in die urien. Die tussengasheerslak is die genus "Bulinus". "Schistosoma mansoni" veroorsaak dermbilharzia. Sy lewensiklus stem ooreen met die van "Schistosoma" "haematobium", maar hierdie parasiet leef in die dermbloedvate en lê sy eiers in die dermkanaal. 

'n Hewige besmetting veroorsaak lewerbeskadiging, algemene swakheid, bloedarmoede en koorsaanvalle. Die eiers het 'n laterale stekel. Die tussengasheerslak is die genus "Biomphalaria". "Schistosoma mansoni" is effens kleiner as "Schistosoma" "haematobium". 'n Derde tipe "Schistosoma" is "Schistosoma japonicum", wat meestal tot dieselfde simptome as "Schistosoma mansoni" aanleiding gee. Daar is verskeie geneesmiddels vir skistosomiase, maar die meeste het een of ander newe-effek. 

Ligte infeksies met min wurms lei tot min klagtes. In bilharzia-gebiede moet ŉ mens uiters versigtig wees ten opsigte van die gebruik van bad- en drinkwater. Van die baie ander suigwurms wat by die mens voorkom, moet nog enkeles genoem word. Die gewone lewerbot ("Fasciola hepatica"), wat in die lewer en galweë voorkom, lei tot siektes onder skape. Die mirasidiumlarf het 'n slak as tussengasheer nodig. Die serkaria wat die slak verlaat, heg hulle op waterplante vas, en die mens word meestal besmet deurdat hy van die waterplante eet. 

Ligte infeksies is nie hinderlik nie maar swaar besmettings veroorsaak lewerbeskadiging. Die Chinese lewerbot ("Clonorchis" "sinensis") word soms van die Verre Ooste af oorgedra; slegs hewige infeksies lei tot klagtes. "Paragonimus" "westermani" is 'n longsuigwurm wat vir sy lewensiklus twee tussengashere nodig het: 'n slak en 'n krap. Deur besmette krapvleis te eet, kan die mens geïnfekteer word. Hierdie wurm, wat longklagtes en bloed in die speeksel veroorsaak, kom nie in Europa voor nie.

Filariawurms is weefseldraadwurms en is 'n tipiese tropiese (warmgebiede) parasiet omdat die vektore hiervan slegs in die trope (of baie warm gebiede) voorkom. Die siekte wat hierdie wurms veroorsaak, word filariase genoem. Die siekte "filariasis bancrofti (wuchereriasis bancrofti"), waarvan die verwekker "Wuchereria bancrofti" is, is een van die algemeenste tropiese siektes. Die volwasse wurms, wat 4 tot 8 cm lank is, leef in die limfvate en limfkliere. 

Die larwes of mikrofilariae van hierdie parasiet word oorgedra deur die "Anopheles"- en die "Culex"-muskiet en beweeg veral snags vanaf die limfvate na die bloedvate. Deur verstopping van ontsteekte limfvate kan by swaar infeksies onder meer elifantiase (olifantsiekte) ontstaan. "Loa loa is" 'n filariawurm wat in Wes- en Sentraal-Afrika voorkom en ongeveer 5 cm lank word. Die infeksie word oorgedra deur die steek van 'n "Chrysops"-vlieg. "Dracunculus medinensis" is ŉ draadwurm wat in Afrika en die Midde-Ooste voorkom. 

Die wyfie leef onder die vel, meestal van die onderbeen. Dit veroorsaak 'n velsweer waardeur larwes na buite boor. 'n Klein tipe waterkreef tree as tussengasheer op, en infeksie vind plaas deurdat besmette kreef geëet word. Dermnematodes leef in die dermholte en kom basies orals in die wêreld voor. Slegs die belangrikstes word hier bespreek. "Enterobius vermicularis" kom wêreldwyd voor. Die wurm is ongeveer 1 cm lank en le sy eiers rondom die anus. Deur te krap, kom die eiers aan die vingers en dit kan deur die mond ingeneem word en dan in die derm tot volwassenheid groei. 

Die infeksie versprei maklik na ander gesinslede en klasgenote. 'n Gejeuk om die anus is die belangrikste simptoom, maar hewige infeksies kan lei tot buikklagtes. Die spoelvormige wurm "Ascaris" "tumbricoides" is ongeveer 30 cm lank en so dik soos 'n erdwurm. Die mannetjies en wyfies paar in die intestinum (derm) van die gasheer (mens). Die eiers word dan bevrug en met 'n taai dop bedek en saam met die faeces uitgeskei. In swak higiëniese toestande kan die bevrugte eiers via voedsel of water deur 'n geskikte gasheer ingeneem word. 

Die larwes broei nou in die spysverteringskanaal uit en boor tot in die venas en limfvate van die gasheer se dermwand. Die larwes word via die hart verder vervoer na die kapillêre van die longe; die larwes word grater en breek deur na die longsakke en luggange en beweeg via die tragea en esofagus terug na die spysverteringskanaal. Die larwes word binne 2 maande volwasse. Die mens is die enigste gasheer. Die wurms rig die meeste skade aan tydens migrasie, veral in die longsakke, waar hulle inflammasie veroorsaak.

"Ascaris"-wurms kom ook in die blindedermaanhangsel, galbuise, neus en sinusse voor. Die ernstigste simptome is dermobstruksie, buikpyn en afsluiting van 'n galbuis. Die sweepwurm ("Trichuris" "trichiura") is 'n dunnerige wurm wat ongeveer 4 cm lank is. Net soos "Ascaris lumbricoides" het hierdie wurm ook 'n ontwikkelingstadium in die grond nodig voordat dit via die mond 'n persoon kan infekteer. Swaar infeksies lei soms tot buikpyn en diarree, en soms ook tot bloedarmoede en uitsakking van die rektum. 

Die mynwurm (haakwurm; "Ancyclostoma duodenale") en "Necator" "americanus" is dunnerige wurms wat 1 cm lank is en aan die dermwand vasbyt en daar voed deur bloed te suig. Die eiers wat saam met die faeces uitgeskei word, het 'n warm klimaat nodig vir ontwikkeling. Infeksie geskied deurdat die ontwikkelende larwes via die vel indring. Slegs swaar (hewige) infeksies gee simptome: bloedarmoede en soms buikklagte wat met 'n maagsweer verwar kan word. 

"Strongyloides stercoralis" is ŉ wurmpie wat ongeveer 2 mm lank is en maag- en dermklagte asook urtikaria kan veroorsaak. In die faeces word geen eiers gevind nie, maar wel larwes. Die larwes het gewoonlik ‘n ontwikkelingstadium in die grond en 'n warm klimaat nodig voordat dit 'n persoon via die vel kan infekteer. Soms kan die larwes sonder enige tussenstadium die draer reïnfekteer en dan 'n ernstige, selfs dodelike outoïnfeksie veroorsaak.

In biologie word 'n relatief lang, dun en pootlose liggaam as "wurmagtig" beskryf. Talle diere, wat definitief nie wurms is nie, het die woord "wurm" in die naam, soos wurmsalamanders, -akkedisse en -slange. Sekere insekte word selfs na hul larwestadium as wurms beskryf, dink byvoorbeeld aan die meelwurm.

Hier volg enkele van die meer bekende groepe wurms:



</doc>
<doc id="110696" url="https://af.wikipedia.org/wiki?curid=110696" title="Riana Scheepers">
Riana Scheepers

Riana Scheepers (1957-) is 'n Afrikaanse skrywer en digter, wat met haar prosa onder meer die ATKV-prys vir goeie gewilde prosa en die Eugène Marais-prys wen.

Wilhelmina Adriana Scheepers is op 9 Desember 1957 in Vryheid, KwaZulu-Natal, as die derde van vier kinders, gebore. Op sesjarige ouderdom is haar vader, ’n treindrywer, in ’n spoorwegongeluk oorlede. Hierna trou haar ma, Myra, met haar man se broer, Adriaan. Haar ma word later self bekend as skrywer toe sy stories uit die Zoeloe orale kultuur versamel en dit gepubliseer word as “"Om die Nguni-vure"”. Riana se kinderjare bring sy deur op haar geboortedorp, waar sy saam met Zoeloekinders grootword en van haar negende tot elfde jaar woon sy op Pongola, waar sy haar laerskoolloopbaan voltooi. Sy leer vroeg Zoeloe praat en gaan saans na die Zoeloe-verteller om na stories te luister. Sy matrikuleer in 1975 aan die Hoërskool Vryheid en is ook in hierdie jaar hoofmeisie van die skool. Reeds op jong ouderdom wen sy verskeie pryse in poësie en skryfkompetisies, asook etlike redenaarskompetisies. Vir twee agtereenvolgende jare (1974–1975) word sy aangewys as die beste redenaar in Noord-Natal. Sy neem ook deel aan verskeie sportsoorte en verwerf Noord-Natal kleure vir atletiek, swem en sierduik.

In 1976 skryf sy haar in as student by die Universiteit van die Oranje-Vrystaat in Bloemfontein en behaal in 1978 die B.A.-graad in kommunikasiekunde (cum laude), in 1984 die B.A. Honneurs-graad in Afrikaans (cum laude) en in 1987 die M.A.-graad in Afrikaans (cum laude), met ’n proefskrif oor “"Onderskeiding tussen leë en betekenisdraende tekens in die literêre kommunikasieproses, geïllustreer aan die hand van Koos Prinsloo se ‘Die jonkmanskas’"”. Tydens haar universiteitsjare blink sy op verskeie terreine uit. Reeds in 1976 wen sy die eerstejaarsredenaarskompetisie en word die "Volksblad"-prys vir beste student in Afrikaans-Nederlands aan haar toegeken. Die jaar daarna word sy verkies tot redaktrise van die studenteblad die "Irawa". In 1978 is sy primaria van haar koshuis (Wag- 'n-bietjie) en sy word in 1979 tot die Sentrale Studenteraad verkies. Sy is ook voorsitter van die Afrikaans-Nederlandse Vereniging (1978–1979) en die Kommunikasievereniging. In 1979 trou sy met Dirk Botha, ’n sakeman van Bloemfontein, en twee seuns, Floris en Adriaan, word uit die huwelik gebore. Adriaan word later onder die naam Adriaan Meyer ook baie bekend as dramaturg. Sy skei in 1988 van haar man.

Vanaf Januarie 1985 tot Maart 1988 werk sy as akademiese assistent aan die Universiteit van die Oranje-Vrystaat se Departement Afrikaans-Nederlands. In Julie 1988 aanvaar sy ’n pos as lektrise by die Universiteit van Zoeloeland, waarna sy in April 1990 ’n pos aanvaar as lektrise in Afrikaans en Nederlands by die Universiteit van Kaapstad. Hierdie pos beklee sy tot aan die einde van 1994. In die negentigerjare in Kaapstad het sy ’n besondere verhouding met die digter Daniel Hugo. Sy is deeltyds vanaf 1992 tot 1995 radioverslaggewer vir "Die Burger" en in Januarie 1995 sluit sy haar by Tafelberg-Uitgewers aan as skakelredakteur. Sy studeer steeds verder en behaal in 1997 ’n doktorsgraad in Afrikaans en Nederlands aan die Universiteit van Kaapstad met die proefskrif “"Die verhouding feit:fiksie in die kortverhaalbundels van Koos Prinsloo"”, wat later as “"Koos Prinsloo: Die skrywer en sy geskryfdes"” gepubliseer word.

In 1999 aanvaar sy ’n onderwyspos by Paul Roos Gimnasium op Stellenbosch en begin die Stellenbosch Skool vir Skryfkuns en Kreatiewe Denke, met die teikenmark uiters talentvolle kinders. Sy bedank in 2001 om meer tyd aan haar kreatiewe skryfwerk te wy en in September 2002 trou sy met die boer Johann Loubser. Sy woon hierna beurtelings op Paternoster, op die wynplaas De Compagnie in die Wamakersvallei naby Wellington, waar sy 'n tyd lank as plaasbestuurder werk, en op Klipkraal, ’n plaas in die Tankwa-Karoo. Op De Compagnie werk sy saam met die vroue in die wingerd, gee geletterdheidsklasse vir volwassenes in die plaasgemeenskap en bied ook jaarliks ’n kursus in Skryfkuns en Kreatiewe Denke aan. Sy bedryf ’n gastehuis op die plaas en die boetiek-brandewyn van die plaas word in 2009 bekroon met ’n goue internasionale Michelangelo-toekenning. In 2015 verhuis sy en haar man na Wildernis naby George.

Ander bedrywighede van haar sluit in die draaiboek wat sy vir ’n televisiereeks van 52 episodes skryf oor "Leerbehoeftes van swart adolessente". Vanaf 2002 tree sy op as "Huisgenoot" se sosiale raadgewer in die rubriek “"Vra vir dr. Adri"”. Tussen 1998 en 2003 is sy lid van die Klein Karoo Nasionale Kunstefees se Kunstekabinet en tussen 2004 en 2007 is sy Raadslid van die S.A. Brandewynstigting en die Afrikaanse Taalmuseum. Sy hanteer verskeie rubrieke, onder andere vir "Die Volksblad" vanaf 1999, "Beeld" vanaf 2000, "Die Burger" vanaf 1992–1995 en weer vanaf 2002 en die Belgiese koerant "De Morgen" vanaf 2000. Sy behartig ook vanaf November 1999 ’n rubriek vir die Christelike vrouetydskrif "Finesse", wat in Junie 2000 summier opgeskort word omdat sy kwansuis “nie ’n Christen is nie” na aanleiding van lesers se klagtes oor haar boeke. Sy skryf ook sketse vir "Beeld", "Volksblad", "De Kat" en "Rooi Rose". Sy tree gereeld op as mentor by skryfskole, onder andere in 2011 by die Winterskool van die Eenheid vir Kreatiewe Skryfkuns aan die Universiteit van Pretoria, waar sy in beheer is van die prosafokusgroep. In 2000 word sy ’n lid van die Suid-Afrikaanse Akademie vir Wetenskap en Kuns.

Sy onderneem verskeie lesingtoere oor haar eie werk en die Afrikaanse letterkunde in Nederland, Friesland en Pole. In 1992 besoek sy die Universiteit van Wrocław in Pole, waar sy ’n lesing oor die Afrikaanse letterkunde aanbied en in Junie 1992 woon sy die Feministiese Boekebeurs in Amsterdam by nadat sy by ’n kursus vir dosente in Nederland was. Sy is in 1996 ’n gas by die alternatiewe Boekebeurs (Het Andere Boek) in Antwerpen en in 1997 en 1998 ’n gas van die Antwerpse Boekebeurs. In Maart 2000 is sy gas van die kultuurvereniging Geletterde Mensen en onderneem sy ’n uitgebreide lesingtoer in Vlaandere. Die Vlaamse Parlement nooi haar om op 11 Junie 2002 deel te neem aan die Parlement se dertigjarige herdenking, waartydens 24 digters uit die Nederlandse spraakgemeenskap hul poësie in die Parlement voorlees. Sy is die enigste Afrikaanse digter wat na hierdie geleentheid genooi is. In 2009 lei sy die prosa-fokusgroep by die Winterskool van die Universiteit van Pretoria se Eenheid vir Kreatiewe Skryfkuns. By verskeie geleenthede tree sy op as spreker by skole, leeskringe en studiegroepe.

Van kleintyd af wil sy skryf en op skool vul sy haar sakgeld aan deur vir die "Huisgenoot" se tienerblad te skryf. Eenkeer neem sy deel aan ’n opstelwedstryd onder drie verskillende name en wen so die eerste, tweede en derde prys. Haar onderwyser, Danie Jacobs, is so beïndruk met haar vermoëns dat hy op ’n stadium dit oorweeg om reeds op skool ’n bundel met haar verhale te laat uitgee. In 1990 maak sy haar debuut met die “"Die ding in die vuur"”, ’n bundel kortverhale.  Hierin word die leefwêreld van die Zoeloes uitgebeeld en die titel sinspeel op die Ding wat volgens tradisie aan die luisteraar horings op die kop sou gee as daar na stories geluister word voordat die dag se werk afgehandel is. Die storieverteller spoeg dan in die vuur om daarmee te verseker dat die Ding dood is en die geeste en die storie nie later in die kinders se koppe intrek en hulle nagmerries gee nie. Die skrywer maak gebruik van die orale verteltradisie en verskeie verhale vertoon dan ook kenmerke van die volksverhaal of sprokie, wat op treffende wyse met die inheemse mitologie en die sentrale simbool van vuur en argetipiese karakters soos die toordokter en die storieverteller verbind word. Veral die wêreld van die Zoeloevrou en Zoeloekind word geskets en telkens word die Afrika-kultuur en die Westerse kultuur teen mekaar gestel. Baie van die verhale staan in die teken van die postmodernisme, met feite en fiksie wat soomloos langs mekaar aangewend word. Hoogtepunte in die bundel is die verhale “"Ruil"” en “"Nagloop"”. In “"Ruil"” dring ’n wit winkeleienaar aan op seksuele gunste van ’n vrou wat by hom wil inkopies doen en bied ’n potjie Vaseline as ruilmiddel aan. Die perversiteit van die eienaar word hier gestel teen die vernedering, maar ook edelheid, van die vrou. “"Nagloop"” beskryf die angs van ’n enkelouer-vrou wat in die middel van ’n tropiese Afrikanag ontdek dat haar klein seuntjie nie in sy bed is nie. Wanneer sy hom vind, neem sy hom na haar eie bed, waar sy voel of sy geslagsorgane nog daar is. Só word die oorgelewerde vooroordele en vrese ten opsigte van die optredes van verskillende kultuurgroepe in die land beklemtoon. “"Abantu oNgoye"” (wat beteken die mense van oNgoye) vertel deur middel van vier perspektiewe die agtergrond van die stigting van die Universiteit van Zululand en die storie van die slagting wat in 1983 op die kampus plaasgevind het. ’n Eksterne verteller vertel hoe die universiteit deur die beleid van H.F. Verwoerd gestig is; ’n Tradisionele storieverteller beskryf die stigting asook die slagting; ’n koerantberig vertel die verhaal van die slagting uit die perspektief van die studente wat aangeval is; en ’n ek-verteller beskryf hoe ’n professor verduidelik wat werklik tydens die slagting gebeur het. Hierdie perspektiewe illustreer hoe moeilik dit is om die waarheid oor die verlede te bekom en hoe persepsies gebeure inkleur. “"The name of the game"” is die skrikwekkende verhaal van die jong swart verliefdes wat sonder rede deur drie wit jong mans vasgekeer en die vrou verkrag word. Hierdie verhaal uit die verlede weerklink in omgekeerde rolle in hedendaagse nuusgebeure, met die sterk boodskap van hoe misbruikte mag aanleiding gee tot geweld en traumatiese impak op die lewens van gewone mense. “"Tweede kind"” beskryf op onthutsende wyse hoe sterk die klas- en rasverskille tussen mense is. ’n Wit sendeling se vrou en ’n dertienjarige swart meisie gee op dieselfde tyd geboorte in ’n afgeleë sendinghospitaal. Die swart meisie sterf tydens die bevalling, waarna die wit vrou versoek word om haar baba ook te borsvoed. Hierdie menslike versoek lei tot groot weerstand by die wit vrou en hoewel sy eindelik toegee, illustreer haar innerlike stryd haar diep gevoelde teensin teen swart mense, ten spyte van haar posisie as boodskapper van God se liefde. “"Die ding in die vuur"” verower in 1991 die ATKV-prys vir goeie gewilde prosa en in 1992 die Federasie van Afrikaanse Kultuurverenigings (FAK) se Kaaplandse Helpmekaarprys vir ontspanningsleesstof. Die bundel word in 1990 ook genomineer vir die Rapportprys.

Haar opvolg bundel kortverhale, “"Dulle Griet"”, verower in 1992 die Eugène Marais-prys en die Nederlandse vertaling van hierdie boek bereik die tweede posisie in die Nederlandse Top-Tien trefferlys. Die titel van die bundel word ontleen aan ’n skildery van Breughel waarin ’n tot raserny gedrewe vrou met haar skamele aardse besittings in haar voorskoot toegevou op pad is na die hel. Die bundel word in twee afdelings verdeel. In die eerste afdeling speel die verhale hoofsaaklik in Natal af, waar die gewoontes van die Zoeloe en die kontraste tussen die Weste en Afrika in baie verhale ’n subteks vorm, terwyl verhoudings tussen minnaars en egpare ook ’n deurlopende motief is. Die titelverhaal “"Dulle Griet"” beskryf ’n vrou wat die trauma van ’n egskeiding beleef. Terwyl sy ronddwaal in ’n vreemde stad, koop sy ’n poskaart-afdruk van Breughel se skildery, wat iets van haar eie lewe weerspieël. “"Die skrywer"” is iemand wat namens ’n ongeletterde Zoeloe-vrou ’n brief aan haar man moet skryf, waarin sy aan hom haar finansiële krisis moet beskryf waar sy nie geld het om haar kinders te voed nie. Daar is groot droogte in die omgewing en die diere en gewasse het vergaan. Sy is egter nie eens in staat om haar nood te artikuleer nie. In “"Die familiefees"” woon ’n wit dosent die fees by van een van haar swart gegradueerdes in haar plaaslike armoedige omgewing. Te midde van soveel vreugde en uitbundigheid is dit vir die dosent ’n besondere ervaring, veral omdat sy voel dat die kennis en vaardighede wat die student opgedoen het, vir haar gemeenskap van onskatbare waarde sal wees. ’n Paar weke later ontvang sy egter die nuus van die student se dood as onskuldige slagoffer van geweld. Tematies handel ’n aantal verhale oor man-vrou verhoudings, veral die afloop van ’n liefdelose huwelik en die promiskue verhouding met ’n nuwe minnaar. “"Dansmaat"” se tema is die afloop van ’n affair, met vermenging van twee aparte voorvalle, vertel deur ’n ek-verteller en ’n derdepersoonsverteller. Die ek-verteller dans met die driejarige seuntjie van haar swart huishulp in die veiligheid van haar eie huis. Die vrou van die ander voorval dans met haar getroude minnaar in ’n huis in die berge tydens ’n gesteelde naweek, waar hulle later deur die minnaar se vrou betrap word. Die verskillende vertellers bevestig die radikale verandering in die vrou, wat een van die voorvalle eien as haar eie, terwyl sy afstand geneem het van die ander. Na die sensuele beskrywing van ’n verliefde paartjie se romantiese maaltyd in “"Die maaltyd"”, kom hulle met hulle terugreis op ’n grusame motorongeluk af, wat tegelykertyd die rampspoedige einde van die verhouding in die vooruitsig stel. Interessant hier is die erotiese beskrywing van die kos, wat in aansluiting by die slot ook die ware aard van die verhouding simboliseer. “"Onder ’n skuilnaam"” beskryf die nagevolge van ’n egskeiding, waar ’n vrou weens geldelike nood liefdesverhale vir tydskrifte skryf en haarself as “woordprostituut” beskryf. Haar skrywe oor ’n tuisnywerheid, wat binne hierdie raamwerk as deel van die verhaal geïnkorporeer word, is egter ’n treffende uitbeelding van die lewe by Zoeloelandse padstalle met hulle matte, potte en gekerfde beeldjies. Die arm wit vrou vind na haar egskeiding genot in haar kontak met hierdie vroue en hierdie verhaal word dan binne die raamwerk se groter konteks belangrik. In aansluiting hierby is die volgende verhaal se titel ook “"’n Tuisnywerheid langs die pad"”, waar die harmonieuse beskrywing van die interaksie tussen wit en swart egter afwesig is en die groot gaping tussen hulle treffend uitgebeeld word. Die tweede afdeling stel karakters uit verskillende ruimtes aan die leser voor, met die klem wat hier meer val op vrou-wees en verskillende aspekte daarvan, wat beide die vrou se weerloosheid en haar vasberadenheid om terug te veg verteenwoordig. Die motto vooraan hierdie afdeling maak ’n vergelyking tussen koeie en vroue, met beide wat veel makliker gekorrupteer word wanneer hulle arm of honger is. Dit is duidelik dat hierdie motto (van Roy Campbell) uit ’n manlik-chauvinistiese oogpunt geskryf is, wat die wêreld voorstel waarin die vrou moet oorleef. “"Uit twee rigtings"” werk puik met kontrasstelling, waar beskrywings van die verbrokkelende huwelik geïnterpoleer word deur aanhalings uit briewe van die minnaar.

“"’n Huis met drie en ’n halwe stories"” bevat verhale oor ’n wye verskeidenheid temas, insluitende familievertellinge uit die Natalse platteland, ’n lesbiese verhaal in ’n Middeleeuse gemoderniseerde klooster en selfs verhale met Bybelse temas. Die saambindende faktor is die ontginning van die vrou in al haar dimensies, van kind tot volwassene, van die hede en verlede en van plaaslike afkoms of elders. Die bundel word in drie afdelings verdeel, waar die eerste die uitruilbaarheid van droom en werklikheid binne die herkoms en familie van die verteller ondersoek. In “"Pa"” verskyn die vroeg gestorwe vader snags in haar verbeelding in erotiese drome aan sy dogter, wat so die verlange na hom probeer stil. Wanneer sy groot word het sy verskeie minnaars en die verhaal word op dubbelsinnige wyse afgesluit, met die slot wat kan beteken dat sy eindelik ’n ware minnaar gevind het in wie sy kan opgaan, óf dat haar erotiese fantasieë die herinneringe aan haar pa vervang. Die woord “stories” in die bundeltitel is ontleen aan ’n karakter in die titelverhaal, wat die Engelse woord “storeys” verafrikaans, sodat die storie beide ’n verhaal en ’n verdieping beteken. Die soeke na ’n huis deur verskillende karakters in hierdie verhaal word simbolies van die soeke na die self en heelheid as mens, terwyl die drie en ’n half dan ook stories wat klaar vertel en stories wat nooit voltooi word nie impliseer. Die verhaal beskryf die verhouding tussen ’n dogter en haar moeder, wat gedurig weemoedige verhale oor ’n Keltiese herkoms versin. Sy glo dat sy uit ’n vorige eeu uit die Kelte geïnkarneer is en vroeër in ’n huis met drie verdiepings in Ierland gewoon het. Die dogter koop dan ’n soortgelyke skakelhuis in Kaapstad, maar die half van die titel verwys nie net na die feit dat dit ’n halwe huis is nie, maar dat die huis en die verhouding met die moeder steeds onafgehandel en onvoltooid is. “"Die lekkerste begrafnis in jarre"” beskryf uit kinderperspektief die oupagrootjie se aanklank by die natuur, wat uitloop op die verteller se begrip van die helende krag van die natuur. Die tweede afdeling gaan oorwegend oor inisiasie en die kultuur en geloof van die Zoeloes, met die verhale wat merendeels ’n anekdotiese aard met ’n onheilspellende einde het, soos die onvoltooide “"Ses"” wat die dood van die meisiekarakter suggereer. In “"Toe gebeur die dolfyne"” word die moeisame poging om ’n gedig met betekenis te fabriseer gekontrasteer met die moeitelose poësie en betekenis van die natuur, wat op sy beurt weer makliker in poësie omskep kan word. Die derde afdeling handel merendeels oor die vrou en seksualiteit. “"Elikser"” beskryf die ondersteunende minnaar se saadstorting oor die brandwond op die vrou se bors, wat genesend daarop inwerk. In direkte teenstelling ruk ’n sterk vrou in “"’n Onbevlekte bevrugting"” haar los van haar swakkelingman en bevestig haar seksuele onafhanklikheid, met die man wat tot masturbasie gedwing word. “"Jefta se kind"” is ’n knap herskrywing van die Bybelse geskiedenis, waar Jefta na ’n suksesvolle veldslag ’n gelofte aan God gemaak het dat hy die eerste persoon wat hom tegemoet kom sal offer, in hierdie geval sy eie dogter. Hierdie verhaal word uit die vroulike perspektief van Jefta se kind en op opstandige en onvroom wyse vertel. Sy vier haar maagdskap met ’n vroue-orgie en haar opstand teen die manlike heerskappy en vroue se onafhanklikheidsverklaring van mans vind uiting in haar hantering van die touleier.

“"Feeks"” se titelverhaal beskryf ’n belangrike tematiese binding van hierdie bundel. ’n Jong rooikopvrou uit die Middeleeue bevind haar in die gewoel van ’n besige lughawe. Aanvanklik is die besef merkwaardig, maar dan word die vrou vergeet. Die heks (of feeks) word ’n generiese karakter waarin die eensaamheid, verlatenheid, pyn en verraad alles opgeneem word. Die skeidslyn tussen die normale en die magiese verdwyn om kommentaar te kan lewer oor aktuele eietydse kwessies soos sinnelose geweld, armoede, kulturele verskille, emigrasie en groter klem te lê op die individu se privaatheid. In hierdie bundel is dit nie net die vrou se seksualiteit wat aangeraak word nie, maar ook die donker innerlike kragte gewortel in ’n intuïsie wat die rasionele voorafgaan. “"Heks"” is die verhaal van ’n vrou wat op ’n terugvlug na Suid-Afrika te doen het met toeriste wat hulle nie gedra nie. Nadat sy vir die soveelste keer by die lugwaardin gekla het, verwens die sigaretrokende vrou met die vlamrooi haardos haar in gebroke Engels. Sy antwoord in Zoeloe met ’n oervloek wat die donker magte van Afrika aanspreek. ’n Paar weke later lees sy in ’n koerant dat dieselfde vrou op ’n motorfiets verongeluk het. Die bonatuurlike speel ’n rol in verskeie verhale, ook in “"Kat op die dak"”, waar die verskyning van ’n kat met sy groen oë op onverklaarbare wyse ’n verband het met die uitbreek van ’n brand in ’n plaashuis. In enkele verhale (“"Dis hulle storie"”, “"Armband"”) word die geweld in die hedendaagse samelewing uitgebeeld, maar daarteenoor staan verhale soos “"’n Kersfees op pad"” en “"Maar daar is"”, waarin die medemenslikheid tussen mense van alle rasse die tema is. Die laaste verhaal in die bundel, “"Moesie"” is gebaseer op ’n heksegeskiedenis uit die sewentiende eeu.

Die kortverhaalbundel “"Katvoet"” bevat veral verhale oor die mens se eenwording met die natuur en hulle lewens in harmonie met die natuur. Soos die titel aandui, speel katte ’n belangrike rol en word die kat se intelligensie en sluheid, sy elegansie en ook sy magiese vermoëns uitgebeeld. Die titel suggereer geluidlose en versigtige beweging, asook waaksaamheid. Op eksperimentele wyse word kleinletters aan die begin van ’n verhaal gebruik en ’n titel van ’n verhaal wat oorloop in die eerste sin, waarmee voortdurende beweging gesuggereer word. Van die verhale bevat ook surrealisme en die magiese. Op postmoderne wyse toon die karakters en situasies in verskillende verhale ook ’n interafhanklikheid, sodat die bundel ’n eenheid vorm sonder skeidslyne.

Uit al bogenoemde bundels word ’n keur saamgestel deur haar seun, die dramaturg Adriaan Meyer, en uitgegee onder die titel “"Die vrou in die vuur"”. Die titelverhaal is nog nie vantevore gepubliseer nie. Hierdie verhaal handel oor Jeanne d’Arc, waarin die skrywer die oorheersende tema van vroue in haar oeuvre, veral dié wat uitgestoot is, voortsit. Sy skryf self ’n inleiding vir hierdie bundel, waarin sy die aard van en invloede op haar skryfwerk uiteensit. Van haar kortverhale word in verskeie versamelbundels opgeneem, waaronder “"Kort-kort"”, “"Vrou: Mens"”, “"Borde borde boordevol"”, “"Vuurslag"”, “"Wys my waar is Timboektoe"”, “"Drif"”, “"Soort soek soort"”, “"Uit die kontreie vandaan"”, “"Lyfspel / Bodyplay"”, “"Majesteit, die kat"” en “"Keerpunt"”. Sy publiseer ook kortverhale in tydskrifte, insluitende "Boeke-Insig".

Kortkuns op ’n ligter trant is die boeke oor die bruin huishulp Katriena Willemse, wat in humoristiese styl die alledaagse wel en wee van hierdie kleurvolle mens in haar eie unieke segswyse vertel. Sonder pretensie of aansittery sien die mevrou (Isolde) en die huishulp mekaar in ligte trant reg en word die teenstrydighede van ons samelewing ontmasker en beskinder. Katriena het ook raad vir alles en ’n storie as illustrasie van enige beginsel. Hierdie verhale word in “"Haai Katriena, wat vertel jy my nou?"”, “"Nou lieg jy mos," "Katriena!"” en “"Katriena, néé"” saamgebundel. Die karakter Katriena word vir die verhoog verwerk en tydens die Klein Karoo Nasionale Kunstefees van 2000 opgevoer.

’n Keur uit haar rubrieke wat in "Die Burger", "Volksblad" en "Beeld" verskyn het word in boekvorm uitgegee in “"My voete loop na Wellington"”, waar die temas van die sketse hoofsaaklik reise is. Sy neem die leser na uiteenlopende bestemmings, soos Paternoster, Buenos Aires, Brugge, die Skotse Hoogland, Pole en Boesmanland. Ten spyte van hierdie uiteenlopende agtergrond, is dit tog mense eerder as plekke wat die voorrang geniet. “"’n Engel in my huis"” is ’n tweede keur uit haar rubrieke, met reis weereens die hooftema, terwyl sy terselfdertyd soek na ’n huis om te koop, meestal net met die oë. Sy stel haar dan voor hoe so ’n huis bewoon moet word.

Benewens kortkuns skryf sy verskeie ander vorms van prosa. Die novelle “"Die heidendogters jubel"” wentel rondom die jong student Nina, wat deur haar vriendin Liezel in ’n weermagkaserne ingesmokkel word. Wanneer sy daar is, vind sy dat sy glad nie kan rondbeweeg nie. Vir vyf dae moet sy in hierdie kloustrofobiese toestand vertoef, terwyl sy saans die seksslaaf word van haar soldaatminnaar, luitenant Petrus Niemann, wat sy voorheen van geen kant af geken het nie. Hierdie toestand beteken dat sy op haarself aangewese is en dus bestek kan opneem van haar eie lewe, van die bosoorlog waarin die mans betrokke is en van die politieke toestand wat die oorlog in stand hou. Sy wonder ook oor die vroue van die vyand, die dogters van die heidene wat jubel oor elke soldaat wat val. Sy besluit om haar by hierdie heidendogters te skaar en te jubel oor die skande en ellende van die vyand, en weg te breek van die Sionsdogters in die Bybel. Die verhaal word in kort episodes weergegee, wat ook die fragmentering binne die hoofkarakter se psige suggereer. Die enigste sin wat haar inperking kan inhou, is dat die seks wat sy met die luitenant beoefen kan help om hom van kranksinnigheid te vrywaar. Hierdie ervarings wakker dan haar belangstelling in haar eie geslag aan, wat vir haar groter vryheid verseker. Wanneer sy op die Vrydag vry uit die kamp uitloop, word die voorval aaneenlopend beskryf, wat die heelwording en bevryding van die karakter ondersteun. Haar kloustrofobiese en benouende ervaring moet dus nie net as fisies ervaar word nie, maar ook as geestelike en sielkundig. Nina verlaat die kamp dus as ’n baie meer volwasse vrou.

Sy lewer ook werk op vakkundige en nie-fiksie gebied. Veral belangrik is die diepgaande ontleding van die skrywer Koos Prinsloo en sy werk wat sy onderneem vir haar doktorale studies en wat later as “"Koos Prinsloo: Die skrywer en sy geskryfdes"” gepubliseer word. Sy skryf ook die biografie van die bekende kunstenaar Hannetjie de Clerq, wat onder die titel “"Purper en kaneel, kornyn en smarag"” verskyn.

Ook vir die jeug en kinders lewer sy werk. In 2003 verower haar jeugroman “"Blinde sambok"”  die ATKV Kinderboektoekenning vir ouderdomsgroep 10-12 jaar en die Nederlandse vertaling van hierdie boek, “"Scorpioenkind"”, is in 2004 op die kortlys van die Vlaamse Kinderjurieprys. Die titel verwys na die weerligstraal wat in ’n oomblik alles kan verander. Dit is die verhaal van ’n rabbedoe-meisiekind met ’n seunsnaam wat op ’n plaas grootword. Sy het ’n seunsnaam (Gideonette de la Rey) want die hele familie het gehoop sy sou ’n seun wees wat die familienaam kan voortdra en sy word dus steeds met die familienaam belas. Sy is swak by geboorte, maar het ’n onblusbare wil om te lewe. Ten spyte van die begeerte dat die familienaam moet voortlewe, rus daar ’n vloek op die naam en is almal wat hierdie naam gehad het dood in fratsongelukke. Hulle moet die plaas verlaat wanneer haar pa jonk sterf en sy en haar moeder op die dorp moet gaan woon. Hier sukkel sy om aan te pas en word dan ernstig siek, maar oorleef danksy haar wil om te lewe. Die kinderboek “"Die avonture van Wilde Willemientjie"” word in 2006 by die Klein Karoo Nasionale Kunstefees in ’n musikale verwerking opgevoer en word bekroon as beste prestasie in kinderteater. Dit is ’n prenteboek vir jonger lesers, waar Willemientjie saam met haar dieremaats deur die wêreld reis en sorg vir ’n konsternasie waar hulle ook al gaan. Willemientjie is slim, waaghalsig en baie dapper en stuit vir geen skurk nie. “"Wilde Willemientjie woel alweer"” is ’n verdere boe oor hierdie karakter. Sy skryf ook die kinderboek “"Arboreta, die heks met die groen hare"”.

Sy skryf gedigte vandat sy vyftien jaar oud is en in 1972 wen sy ’n prys in ’n poësiewedstryd wat in Natal vir volwassenes aangebied is met die gedig “"Stiefpa"”. Hierdie gedig word later in haar debuutbundel opgeneem. Haar gedigte word gebundel in “"Met die taal van karmosyn"”. Die bundel bevat hoofsaaklik sensuele liefdesgedigte, gemotiveer deur die digter se liefdesverhouding met haar tweede man, aan wie meeste van die gedigte dan ook geskryf is. Die titel word toegelig deur Nederlandse aanhalings en is aanduidend van die passievolle aard van die gedigte. Daar is vyf afdelings in die bundel, waarvan drie se titels met die kleur rooi (of passie) verbind word. Dit begin met herinneringsgedigte oor die familie, die ouers en haar land onder die afdelingtitel “"Met die taal van bloed"”. Die tweede afdeling dra ook die titel van die bundel, aanduidend van die klem wat op hierdie erotiese gedigte lê en dit is dan ook die afdeling wat die meeste gedigte bevat. Hier is die gedig “"Lied in die voorwinter"” ’n interessante eksperiment, waar ’n gedig van G.A. Watermeyer in ’n erotiese idioom herskryf word. “"Met die taal van skarlaken"” is die derde afdeling en bevat liefdesverse van ’n meer speelse aard. Die vierde afdeling het die titel “"Met die taal van smarag"”, wat verbind word met groen en verbondenheid met die natuur. Die afdeling “"Reis"” bevat soos die titel aandui reisgedigte. Van haar gedigte word opgeneem in “"Groot verseboek"”.

Haar debuut radiodrama, “"’n Lang, lang nag"”, word in 2014 deur Radiosondergrense uitgesaai. Die verhaal is losweg gebaseer op die Arabiese mite van Scheherazade, wat die dood gesystap het deur vir ’n duisend en een nagte die sultan met haar verhale te betower. Gedigte van G.A. Watermeyer en Elmarie van Schalkwyk is deur die skrywer in hierdie radiodrama ingesluit.

Sy is ook as samesteller aktief. In 1997 stel sy die kortverhaalbundel “"Dogters van Afrika"” saam, waaruit sy ’n keuse maak van Afrikaanse kortverhale met die vrou as tema.In 2000 volg “"Treffertekste"”. Saam met Jooris van Hulle stel sy in 2003 die bundel “"Verstaan my verlangste, 100 liefdesgedichten in het Afrikaans"” saam. In 2005 skryf sy met die viering van De Compagnie se driehonderdjarige bestaan ’n kortverhaalwedstryd uit en die beste inskrywings word in 2006 deur haar en Nicci Thabo in “"Die melkweg het ’n ster laat val"” saamgebundel. Die verhale wat opgeneem word, kom hoofsaaklik van plaaswerkers (hoewel meer bekende skrywers soos Koos Kombuis, P.J. Haasbroek, Margaret Bakkes, Nanette van Rooyen en E. Kotze ook ingesluit word) en daar is selfs vier verhale van ongeletterdes, wat aan die samestellers vertel is wat dit dan opteken. Die tema van die verhale is die plaas en sy mense. In 2006 word “"Die melkweg het ’n ster laat val"” deur die Departement van Landbou van die Wes-Kaap met ’n prys bekroon vir die kulturele baanbrekerswerk wat dit gedoen het onder plaaswerkers. “"Verlore paradyse"” (saam met Nico Snyman) is ’n bundel kortverhale, terwyl “"Spoorvat"” (saam met Leti Kleyn) ’n bundel sketse is waarin kontemporêre skrywers oor hulle jeugherinneringe skryf. Vir hierdie bundel word sy in 2014 genomineer vir ’n Woordtrofee.

Saam met Suzette Kotzé-Myburgh stel sy in 2008 die “"Nuwe Kinderverseboek"” saam. Laasgenoemde is ’n grondige hersiening van D.J. Opperman se bloemlesing om dit op datum te bring met die werk wat sedertdien op hierdie gebied voortgebring is. Aansluitend hierby is die prettige “"Rympies vir pikkies en peuters"” wat sy saam met Gertie Smit en Suzette Kotzé-Myburgh saamstel, waarin oorspronklike rympies vir die jong kinders van 1-3 jaar in vyf afdelings aangebied word. Die afdeling “"Hier is ek"” het rympies oor die kind se fisiese ontwikkeling, “"Ek speel"” behandel kinderspeletjies, “"Rondom my"” stel die kind aan sy onmiddellike omgewing bekend, “"Ek raak slim"” behandel persoonlike maniere en menslike interaksie en “"In die natuur"” vertel van plante en diere.

Saam met Leti Kleyn versorg sy “"Die Afrikaanse skryfgids"”, wat ’n handleiding is vir voornemende en reeds gepubliseerde skrywers oor die skryfkuns. Alle soorte skryfwerk kry aandag, insluitende romans, dramas, skryfwerk vir die media, rolprent-draaiboeke, reklamekopie, lirieke, strokiesprente en blogs. Medewerkers aan hierdie bundel sluit in Piet Steyn oor misdaadfiksie, Leon van Nierop oor fantasieverhale, Andries Bezuidenhout oor lirieke, Harry Kalmer oor reklamekopie, Dana Snyman oor skryfwerk vir die media, Melt Myburgh oor blogs, Willie Burger oor die verskil tussen populêre en literêre fiksie en Hans du Plessis oor skryfskole.

In 2000 word sy ’n lid van die Suid-Afrikaanse Akademie vir Wetenskap en Kuns. Sy verower die Patrick Petersen-gedenkprys in 2006 vir die rol wat sy in die opheffing van plaaswerkers en die bemagtiging van die vrou speel en in dieselfde jaar ontvang sy die Rapportryers se Erepenning vir haar rol in die uitbou van Afrikaans, veral met die bundels kortverhale oor Katriena. "Rapport" / "City Press" wys haar in 2007 aan as een van die Top Tien Vrouepresteerders in Suid-Afrika. Haar werk word in verskeie tale vertaal, onder andere Nederlands (al haar literêre publikasies is in Nederlands vertaal), Spaans, Frans, Engels, Pools en Esties.






</doc>
<doc id="110700" url="https://af.wikipedia.org/wiki?curid=110700" title="Riebeek-kollege">
Riebeek-kollege

Die Hoër Meisieskool Riebeek-kollege is ’n gekombineerde staatskool op Uitenhage in die Oos-Kaap, Suid-Afrika, wat onderrig deur medium van Engels bied aan meisies van gr. R tot 12.

Tot in 1877 het die onderwysgeriewe vir meisies op Uitenhage veel te wense oorgelaat. Hulle moes óf na een van 'n aantal privaat skooltjies gaan óf die gemengde openbare skool van die heer John Gibson bywoon waaruit Muir-kollege, die plaaslike seunskool, later sou ontstaan. Omdat die openbare skool hom meer op die onderwys van seuns toegelê het, en veral omdat sy hoof, Gibson, lank reeds nie meer tevredenheid gegee het nie, het steeds meer ouers hul dogters uitgeneem en geplaas in voornoemde privaat skole, waarvan dié van ene mej. Elliot die vernaamste was. 

Toe die Rooms-Katolieke Kerk boonop sy voorneme te kenne gee om 'n Kloosterskool vir dogters te stig, het ds. A.I. Steytler, wat lank reeds in hierdie rigting gedink het maar deur geldgebrek steeds gekortwiek is, die leiding geneem en 'n meisieskool in die lewe geroep. So is op 16 Januarie 1877 die meisieskool Riebeek House “in verband met die Ned. Geref. Kerk” (aldu s’n berig in De Kerkbode, geopen. In die godsdiensverslag van die daaropvolgende jaar, 1878, verstrek die stigter, ds. Steytler, nadere besonderhede oor hierdie “Eerste Klas Meisjes School”. Die hoof was mej. G. Hearson, 'n besonder knap vrou uit Europa. Onder haar bekwame leiding het die skool spoedig die “achting en het vertrouwen, niet alleen van de Leden onzer Kerk, maar ook van het Publiek in het algemeen” verower. Dit het voorsiening gemaak, nie net vir 'n “degelyke verstandsontwikkeling” nie, maar ook vir “grondige godsdienstig onderwys”. Volgens ds. Steytler het dit volkome voldoen aan die behoefte van die Afrikaans-Hollandse volk “en wel omdat niet alleen gesorgd wordt voor een deegelyke Christelyke Opvoeding, maar ook geregeld door den Leeraar onderwys gegeven in de schoone en ons zoo dierbare moedertaal, de taal onzer vaderen, de taal ook van onze Kerk”. Hy het dus die vrymoedigheid gehadom hierdie inrigting by die ring aan te beveel, in die vertroue dat dit “eerder als eene Inrichting voor de geheele Ring van Albanie, dan voor de Uitenhaagsche Gemeente in het bezonder” beskou sou word. Behalwe ds. Steytler self wat Hollands doseer het, is dit nie duidelik of Hearson in daardie beginjare ook ander assistente(s) gehad het nie. Die beskikbare bronne vermeld nie die leerlingtal in die eerste jaar of wat nie. 

Die skool was gedurende die eerste paar jaar nie 'n suiwer kerkskool nie. “Ofschoon de school niet bepaald onder de Kerkeraad staat, is zy toch opgericht in verband met de Ned. Geref. Kerk”, volgens die godsdiensverslag van 1879. Eers einde 1880 het die plaaslike NG gemeente die skool vir sy rekening oorgeneem. Daarna was dit 'n volwaardige kerkskool, bestuur deur die kerkraad. 

Maar toe die kerkraad nie alleen die mas kon opkom nie en gevolglik in 1882 om 'n staatstoelaag aansoek gedoen moes word, het die SGO, sir Langham Dale, 'n jaarlikse toelaag van £80 toegestaan op voorwaarde dat twee van die vyf skoolkomiteelede deur die kerkraad benoem nie lede van die kerkraad nie maar van die breë publiek moes wees. Daarop is die E. Philpott en John Tudhope by die drie kerkraadslede in die komitee benoem. Deur die besonderse plek wat hierdie meisieskool (sowel as bogenoemde seunskool van die Kerk wat later in Muir-kollege opgeneem sou word) in daardie jare aan Hollands gegee het, het dit in skrille teëstelling gestaan tot die destydse skole, veral in die Oostelike Provinsie, wat die “dierbare moedertaal” skroomlik verwaarloos het. Tog sou “Riebeek College” mettertyd so verengels dat “Hollands” met 'n baie beskeie plekkie tevrede moes wees.

Onder die hoofskap van die bekwame Hearson en die vaderlike toesig van ds. Steytler het die skool so vinnig gegroei dat daar binne twee jaar (1879) reeds 60 meisies skoolgegaan het, van wie 24 kosgangers was. Die skoolgebou moes dus met nog 'n klaskamer vergroot word. Die personeel het toe reeds vier getel (plus die matrone van die koshuis), terwyl 'n vyfde leerkrag uit Duitsland te wagte was. 

Hearson het toe Engels gegee, terwyl mej. Brown en ds. Steytler vir Frans en Hollands onderskeidelik verantwoordelik was. Die ander verpligte vakke was aardrykskunde, geskiedenis, rekenkunde en skoonskrif, maar ’n mens kan met sekerheid aanneem dat ook sang en naaldwerk aangebied is, terwyl dit nie onmoontlik is dat hul algebra en matesis geleer het nie. Die jaar daarop, 1881, het die skool 'n volwaardige kerkskool geword. “De bloeijende Meisjes School, Riebeek Huis, die tot het einde des vorigen jaars (1880) eene private ondememing was, werd toen door die gemeente overgenomen en doet nu als kerkschool een gezegende werk.” Hierdie aankondiging in die godsdiensverslag van 1881 word aangevul deur ’n interessante aantekening in die kerkraadsnotuleboek, onder datum 27 Desember 1880: “Daar in eene Gemeente Vergadering op Zaterdag-avond gehouden er besloten was om Riebeek College over te nemen en door den Eerw. Kerkeraad te laten besturen voor reekening van de Gemeente, zoo besluit de Vergadering om den Heer Br. H. Brown aan te stellen als algemeen Boekhouder tegen een salaris van £30 's jaars, zullende hy daarvoor al de Boeken der Kerk en Scholen onder zyn bestier nemen.” 

Met twee kerkskole (die seunskool vanaf stigting in 1873 'n kerkskool) vir sy rekening, was dit vir die kerkraad kort voor lank haas onmoontlik om die geldelike las alleen te dra. Teen 1882 is die kerkraad genoodsaak om staatsteun aan te vra. 'n Jaarlikse staatstoelaag van £80 is daarop toegeken, op voorwaarde dat die inrigting jaarliks deur 'n omgangsinspekteur geïnspekteer sou word, en dat twee lede van die publiek in die komitee benoem sou word. Die skool verkeer steeds in 'n bloeiende toestand, al het die getal kosgangers in die kosskool begin afneem. Die omgangsinspekteur het gevolglik in 1882 aanbeveel dat dit “tot den rang van Eerste Klasse” verhoog word. 

Nadat Hearson van 1877 tot einde 1880 as prinsipale diens gedoen het, is sy begin 1881 opgevolg deur mej. E.L.V. Brown. Die leerlingtal het toe weer op 60 gestaan. Deurdat die eerste assistente, mej. McDonald, ernstig ongesteld geraak het en moes vertrek, en die tweede assistente, mej. Van Elsen, bedank het, was die skool teen Julie 1881 in 'n onbenydenswaardige posisie. Toe geen geskikte kandidate hulle voordoen nie, is deur bemiddeling van die heer Ogilvie van die Normaalskool van die Skotse Kerk in Aberdeen, Skotland, gepoog om bekwame onderwyseresse te bekom. Of dit enige vrug afgewerp het, is nie duidelik nie. 

Teen 1882 moes die vakatures darem gevul gewees het, want toe staan mejj. Allen en De Villiers (laasgenoemde met naaldwerk) die hoof by. Maar toe geeneen van dié twee in staat was om in Hollands klas te gee nie, moes albei oplaas hul ontslag neem. Sedert die vertrek van ds. Steytler na Kaapstad einde 1880 was die skool sy “meester” in Hollands kwyt. Daarop was die gemeente geruime tyd vakant, en of sy opvolger, ds. J.H. Hofmeyr (1882-'86) Hollands doseer het, is nie seker nie. Eers van die begin van 1887 is daar weer melding van 'n onderwyser in Hollands, naamlik die heer S. Halcrow van die openbare skool, wat smiddae in die Riebeek-kollege onderrig in dié taal gegee het. 
Eers in Feb. 1889, in die tyd van ds. D.J. Pienaar, is weer 'n voltydse onderwyser in Hollands (en Duits) aangestel in die persoon van mej. C. Kupferburger. In 1885 is 'n gekwalifiseerde kindertuinonderwyseres, mej. Mary Eaton, aangestel. Die getal in die Kindertuin het spoedig aangegroei tot 30 en binne enkele jare selfs tot 90.

Teen 1884 het die interne organisasie van die skool heelwat te wense oorgelaat. Die leerlingtal het gedaal tot 39, die inrigting was diep in die skuld en weens die heersende ontevredenheid het die koshuis ook begin leegloop. Ds. Hofmeyr, die destydse voorsitter van die skoolkomitee, het die kerkraad oplaas in November 1885 oorreed om die nodige stappe te doen “om Riebeek College tot een 1ste Klasse Goevernement School to constitueeren”. Die kerkraad het egter die voorwaarde gestel dat hul die reg sou hê om die helfte van die komitee van so 'n openbare onsektariese skool te benoem. 

Sir Langham Dale, die superintendent-generaal van onderwys, het hiertoe ingestem, en in September 1885 is op 'n openbare vergadering hierdie historiese besluit geneem: “This meeting deems it desirable that a First Class Undenominational School be established in Uitenhage under the provision of Act No. 13 1865, and hereby agrees to accept the Institution now known as Riebeek House as such a school.” By dieselfde geleentheid is ooreengekom dat drie lede van die kerkraad en drie uit die gewone publiek, onder voorsitterskap van die siviele kommissaris, die skoolkomitee sou uitmaak. 

Voortaan sou die skool vinnig groei. Reeds in 1886 staan die leerlingtal op 79 en moes 'n bykomstige assistente aangestel word. 

Al het die inrigting 'n staatskool geword, het die koshuis en skoolgebou die eiendom van die kerkraad gebly. Die kerkraad het dan ook deur sy eie bestuur die koshuis beheer, terwyl die departement die skoolgebou van die kerkraad gehuur het teen £72 per jaar. In daardie tyd was die skool- en koshuisgebou van Riebeek-kollege nog in Kanonstraat. Weens die stygende leerlingtal, veral vandat dit 'n goewermentskool geword het, het die skool eerlank oorvol geword. 

Die kerkraad het sedert Julie 1888 keer op keer die vergroting van die geboue oorweeg. In een stadium is selfs die aankoop van 'n gebou naas die kollege oorweeg ten einde die drukte in die oorvolle koshuis te verlig, maar om finansiële oorwegings is dit steeds op die lange baan geskuif. Teen 1894 was die akkommodasienood by die skool so hoog dat die omgangsinspekteur dit dik onderstreep het in sy verslag. Hy het aan die hand gedoen dat die toenmalige geboue as kosinrigting gebruik word en dat 'n nuwe skool gebou word. Die kerkraad het dus afgesien van die idee om aan te bou. 

Die skoolkomitee het beplan vir 'n groot skool vir 400 dogters en daarvoor £4 000 geleen. Op 1 Junie 1896 is die hoeksteen gelê deur mev. ds. D.J. Pienaar, en op 16 Desember van daardie jaar is dit feestelik ingewy. Die skool het toe 241 leerlinge gehad, 'n getal wat teen 1900 tot 340 aangegroei het. Maar die Riebeek-koshuis (gehuisves in die ou skool- en koshuisgeboue) het hierna 'n bron van voortdurende geldelike bekommernis vir die kerkraad geword. Spoedig was dit 'n dooie verlies vir die kerkkas en allerhande planne moes beraam word om dit enigsins betalend te maak. Aangesien dit steeds op 'n verlies gedryf is en ál minder kosgangers “uit onze Kerk” daar loseer het, het die kerkraad in Mei 1917 besluit om die koshuis aan die provinsiale administrasie te koop aan te bied. Maar alle pogings deur ds. Pienaar hieromtrent aangewend, het op niks uitgeloop nie. Teen Mei 1922 het die koshuis nog steeds soos 'n meulsteen aan die nek van die kerkraad gehang. Eers in Julie 1943 het die kerkraad daarin geslaag om Riebeek-koshuis te verkoop en wel vir £3 300.

Al het die skool in 1885 opgehou om ’n volwaardige kerkskool te wees en ’n openbare staatskool geword, het die kerkraad steeds die helfte van die komiteelede benoem, en so 'n houvas gekry op hierdie sogenaamde staatskool. Dit was na aanleiding van hierdie teenstrydigheid dat 'n parlementêre kommissie van ondersoek na die bestuur van sekere openbare skole in die Kaapkolonie in wie se bestuur verteenwoordigers van bepaalde kerke gedien het, in 1900, toe dr. (van 1915 sir) Thomas Muir die superintendent-generaal van onderwys was, aanbeveel het dat dit wenslik is dat die Riebeek-kollege “should be taken out of the abnormal position it occupied and be placed under the regulations affecting undenominational schools”. 

Enersyds het die kerkraad, met 'n sterk en invloedryke ds. Pienaar aan die spits, alles in sy vermoë gedoen om sy 50%-verteenwoordiging in die bestuur te handhaaf. Andersyds het die opposisie weer alles in die stryd gewerp om die samestelling van die bestuur in hul guns verander te kry. Naas die kerkgenootskaplike en geloofsteëstelling, het persoonlike en veral politieke verskille die saak verder vertroebel. Die eerste skote is reeds in 1892 afgevuur in die stryd oor die aanstelling van 'n Rooms-Katolieke dame in die personeel. Die verteenwoordigers van die kerkraad het weliswaar na 'n harde stryd daarin geslaag om die aanstelling ongedaan te maak, maar die saak het nietemin 'n onaangename nadraai in “vele Nieuwsblad artikelen” en selfs in die Kaapse parlement gehad. 

Maar dit was eers in 1900 dat die stryd in al sy felheid ontbrand het. Weens die Tweede Vryheidsoorlog (1899–1902) het die gevoelens tussen die twee wit bevolkingsgroepe reeds hoog geloop, en toe moes boonop 'n prinsipale vir die Riebeek-kollege in die plek van die aftredende Brown aangestel word. Die komitee, wat nou duidelik in twee politieke kampe verdeel was, moes oplaas kies tussen twee kandidate, mejj. E. Alexander en M. Houliston, eersgenoemde 'n lid van die Anglikaanse en laasgenoemde weer van die Presbiteriaans Kerk. Ds. Pienaar het omrede die kerkverband mej. Alexander se kandidatuur openlik teëgestaan en die van mej. Houliston oop en bloot gesteun. Oplaas is albei aansoeke aan Muir voorgelê, maar hy het dit terugverwys na die komitee. Einde ten laaste, ná 'n bitter stryd, het ds. Pienaar die stryd gewen en is mej. Houliston aangestel. 

Toe kort daarna ook 'n dame met 'n Duitse afkoms aangestel is (Helena Mensing) was veral die Engelssprekendes van Uitenhage, met dr. Vanes en mnr. Dolly aan die spits, verder in die harnas gejaag teen ds. Pienaar en sy kerkraad. Dit was dan ook uit hierdie kringe dat vertoë tot die owerheid gerig is, wat gelei het tot bogenoemde parlementêre kommissie van ondersoek wat sy aanbeveling oor die Riebeek-Kollege gemaak het. Die opposisie, met Vanes en McPherson aan die spits, het toe alles in die stryd gewerp om hierdie aanbeveling van die kommissie op te volg en 'n verandering in die samestelling van die komitee te weeg te bring. 

Van besoeke wat dr. Muir, in 1901 en 1903 aan Uitenhage gebring het, is deur albei partye gebruik gemaak om hom na een of ander kant te beïnvloed. Dr. Muir se oplossing was: Plaas al drie openbare skole (uitgenome die Ambagskool vir Seuns) onder een sentrale bestuur. Eers het die kerkraad dit teëgestaan, maar later het hulle dit voorwaardelik aanvaar met hierdie eenparige voorstel: “Die kerkraad keur die stelsel van 'n gesentraliseerde bestuur vir al die skole goed op die volgende voorwaardes: (a) Dat die ouers uit die distrik sowel as van die dorp mag stem vir so 'n bestuur en dat die eerste vergadering om so 'n bestuur saam te stel op 9 Januarie 1904 gehou sal word, en (b) dat dr. Muir op 'n openbare vergadering dit sal verduidelik dat die kerkraad op advies van dr. Muir handel en dat die besluit nie die gevolg is van enige agitasie nie.” 

Die volgende aand het dr. Muir die saak op 'n openbare vergadering verduidelik. En daarmee is die vrede herstel. Ingevolge hierdie ooreenkoms het die kerkraad afgesien van sy reg om lede in die bestuur aan te wys. Maar die Engelse publiek se verbasing was groot om daarna te verneem dat ds. Pienaar sy nagmaal vir daardie Januariena-week gereël het. Met so baie ouers uit die distrik teenwoordig, kon op 9 Januarie 1904 'n bestuur verkies word wat, met al die gematigde Engelssprekendes daarin, vir die kerkraad heeltemal aanneemlik was. Die twee “roer-vinken” wat “altoos ergernis en moeite” veroorsaak het, is nie eens benoem nie. 

Begin 1907 is Riebeek-kollege deur die skoolraad (kort te vore gestig) oorgeneem. Dit was ook die begin van 'n nuwe bedeling, ook wat die beheer betref. Ds. A.P. Smit skryf in die gemeente Uitenhage se 150-jarige gedenkboek: “Die eer kom nietemin ons Kerk toe, wat hierdie inrigting indertyd begin en vir baie jare gedra het. Wat manne soos di. Steytler en Pienaar vir hierdie skool beteken het, kan moeilik oorskat word.”

In 1924 is die huisstelsel ingevoer ingevolge waarvan die skool vir sportdoeleindes in twee huise verdeel is: Eleanor, ter ere van die skoolhoof Eleanor Brown (1881-1900), en Elton, ter ere van Lucy Elton, skoolhoof van 1909 tot 1915. Nadat die leerders genoegsaam toegeneem het, het Elizabeth in 1954 bygekom, so genoem ter ere van koningin Elizabeth II. 

In Oktober 1990 het 622 ouers deelgeneem aan 'n stemming oor die oopstelling van die skool vir alle rasse toe 526 ja gestem het, oftewel 86%.

Die vrouetydskrif "Fairlady" het Riebeek-kollege in 2015 in sy jaarlikse ondersoek na die 100 staatskole met die beste baccalaureus-slaagsyfer aangewys as een van die 25 beste staatshoërskole in die land. Die enigste ander Oos-Kaapse skole wat in die lys ingesluit is, was die Hoër Meisieskool Clarendon in Oos-Londen en die Hoër Meisieskool Collegiate in Port Elizabeth. Volgens dié tydskrif het Riebeek-kollege se hoërskoolafdeling 434 leerders gehad. Die skoolgeld was toe R11 250 per jaar, die minste van al die skole in die top-25.




</doc>
<doc id="110701" url="https://af.wikipedia.org/wiki?curid=110701" title="Lesbiër">
Lesbiër

'n Lesbiër is 'n homoseksueel van die vroulike geslag, 'n vrou wat romantiese liefde of seksuele aangetrokkenheid tot ander vroue ervaar. Die term "lesbiër" word ook gebruik om seksuele identiteit of seksuele gedrag uit te druk, ongeag seksuele oriëntasie, en die woord lesbies as 'n byvoeglike naamwoord verwys ook na nonne met 'n homoseksuele voorkeur.

Die konsep "lesbiër" is in die 20ste eeu geskep. Deur die geskiedenis het vroue nie dieselfde vryheid of onafhanklikheid as mans geniet om homoseksuele verhoudings aan te knoop nie, maar hulle is ook nie met dieselfde swaar strawwe as homoseksuele mans in sommige samelewings begroet nie. In plaas daarvan is lesbiese verhoudings dikwels as skadeloos en onvergelykbaar met heteroseksuele verhoudings beskou tensy die deelnemers op voorregte aanspraak gemaak het wat tradisioneel deur mans geniet is. Gevolglik is daar deur die geskiedenis min oor die uitdrukking van vroulike homoseksualiteit gedokumenteer. Toe vroeë seksuoloë in die laat 19de eeu homoseksuele gedrag begin kategoriseer en beskryf en hulle taak deur 'n gebrekkige kennis van homoseksualiteit en vroue se seksualiteit bemoeilik is, het hulle lesbiërs as vroue onderskei wat hulle nie aan vroulike geslagsrolle steur nie en hulle verkeerdelik as geestesiek bestempel – 'n etiket wat later deur die globale wetenskaplike gemeenskap verwerp is.

Vroue in homoseksuele verhoudings het hierop etiket reageer deur hulle persoonlike lewe weg te steek of die etiket van uitgeworpenes te aanvaar en 'n subkultuur en identiteit te skep.Uitbeeldings van lesbiërs in die media dui daarop dat die samelewing tegelykertyd gefassineer en bedreig voel deur vroue wat vroulike geslagsrolle uitdaag, en dat vroue wat romanties by ander vroue betrokke is, die samelewing gelyktydig fassineer en walg. As vroue kom hulle voor ander vraagstukke as mans te staan. Lesbiërs kan spesifieke fisiese of geestelike gesondheidsprobleme beleef wat uit diskriminasie, vooroordele en minderheidstres voortvloei. Politieke toestande en maatskaplike gesindhede het ook 'n invloed op die openlike vorming van lesbiese verhoudings en gesinne.

Die woord "lesbiër" is afgelei van die naam van die Griekse eiland Lesbos, tuiste van die 6de-eeuse digter Sapfo. Uit verskeie antieke geskrifte het historici afgelei dat 'n groep jong vroue vir onderrig en kulturele afronding in Sapfo se sorg gelaat is. Min van Sapfo se poësie het behoue gebly, maar haar oorblywende digkuns bevat die onderwerpe waaroor sy geskryf het: vroue se daaglikse lewe, hulle verhoudings en rituele. Sy het op die skoonheid van vroue gefokus en haar liefde vir meisies verklaar. Voor die laat 19e eeu het die woord lesbies na enige afleiding of aspek van Lesbos verwys, insluitend 'n soort wyn.

Daar bestaan baie minder literatuur oor vroulike homoseksuele gedrag as oor manlike homoseksualiteit, waarskynlik omdat medici dit nie as 'n werklike probleem beskou het nie. Seksuoloë soos Richard von Krafft-Ebing van Duitsland, en Brittanje se Havelock Ellis het egter van die vroegste en mees blywende kategoriserings van vroulike gay aangetrokkenheid opgestel, en dit as 'n vorm van waansin benader.

In die afwesigheid van enige ander materiaal om hulle emosies te beskryf, het gays die etiket van "anders" of "pervers" aanvaar en hulle voëlvry-status gebruik om sosiale kringe in Parys en Berlyn te vorm. "Lesbies "het begin om elemente van 'n subkultuur te beskryf.

Die gevolg van die gebrek aan mediese inligting oor vroue wat seks het met vroue (VSV) is dat medici en sommige lesbiërs onder die indruk verkeer dat lesbiërs minder vatbaar vir seksueel oordraagbare infeksies of soorte kanker is.

Hartsiektes word deur die Amerikaanse Departement van Gesondheid en Menslike Dienste as die vernaamste oorsaak van vrouesterftes gelys. Faktore wat die risiko vir hartsiektes verhoog, sluit vetsug en rook in, wat albei meer algemeen onder lesbiërs voorkom. Studies toon dat lesbiërs 'n groter liggaamsmassa het en oor die algemeen minder begaan oor gewig as heteroseksuele vroue is. Vroue met groter liggaamsmassa is dan ook meer aantreklik vir lesbiërs as vir heteroseksuele vroue. Lesbiërs is meer geneig om te oefen as heteroseksuele vroue, en anders as heteroseksuele vroue, oefen hulle gewoonlik nie om estetiese redes nie. Die spesifieke oorsake van vetsug by lesbiërs is nog nie voldoende nagevors nie.

'n Gebrek aan differensiasie tussen homoseksuele en heteroseksuele vroue in mediese studies wat op vrouegesondheidsprobleme fokus, lei tot onakkurate resultate vir lesbiese en nie-lesbiese vroue. Verslae oor die voorkoms van borskanker onder lesbiërs is gebrekkig. Daar is egter vasgestel dat die kleiner hoeveelheid lesbiërs wat papsmeertoetse ondergaan, dit moeiliker maak om vroeë servikskanker by lesbiërs te diagnoseer. Die risikofaktore vir die ontwikkeling van baarmoederkanker is hoër by lesbiërs as by heteroseksuele vroue, moontlik omdat dit baie lesbiërs aan beskermende faktore soos swangerskap, aborsie, voorbehoedmiddels, borsvoeding en miskrame ontbreek.

Aanbevelings vir veiliger seks vir vroue in lesbiese verhoudings

Sedert homoseksualiteit in die mediese literatuur begin beskryf is, is daar dikwels gepoog om dit aan 'n inherente psigopatologie toe te skryf, 'n benadering wat deur die teorieë van Sigmund Freud beïnvloed is. Alhoewel hy beweer het biseksualiteit by alle mense teenwoordig is en gesê het dat die meeste persone fases van homoseksuele aangetrokkenheid of eksperimentering het, het hy eksklusiewe homoseksuele aangetrokkenheid aan wanontwikkeling weens trauma of ouerlike konflik toegeskryf. Heelwat literatuur oor geestesgesondheid en lesbiërs het op hulle depressie, substansmisbruik en selfmoord gefokus. dit is egter eerder die sosiale uitsluiting wetlike diskriminasie, die internalisering van negatiewe stereotipes en beperkte ondersteuningstrukture wat homoseksuele persone in Westerse samelewings teëkom, wat hulle geestesgesondheid benadeel.

Angssteurings en depressie is die mees algemene geestesgesondheidsprobleme by vroue. Depressie kom in dieselfde mate by lesbiese en heteroseksuele vroue voor, alhoewel veralgemeende angsversteuring eerder onder lesbiese en biseksuele vroue as by heteroseksuele vroue gediagnoseer word. Depressie is 'n meer opvallende probleem onder vroue wat voel dat hulle hulle seksuele oriëntering vir vriende en familie moet wegsteek of saamgestelde etniese of godsdienstige diskriminasie beleef of verhoudingsprobleme sonder enige ondersteuningstelsel moet hanteer.

'n Bevolkingsgebaseerde studie deur die Nasionale Alkoholnavorsingsentrum het bevind dat vroue wat as hulleself as lesbies of biseksueel identifiseer, minder geneig is om hulle van alkohol te onthou. Lesbiese en biseksuele vroue is meer geneig om probleme met alkohol aan te meld, en is ook minder tevrede met behandeling vir substansmisbruikprogramme. Baie lesbiese gemeenskappe sentreer rondom kroeë en drink is 'n aktiwiteit wat met gemeenskapsdeelname vir lesbiese en biseksuele vroue korreleer.

Die onsigbaarheid van lesbiërs het sedert die vroeë 1080's begin afneem. Dit is deels as gevolg van die openbare figure wat spekulasie in die pers oor hulle seksualiteit en lesbianisme in die algemeen veroorsaak het. Die primêre figuur wat hier onder die loep gekom het, was Martina Navratilova.

Ander openbare figure het hulle homoseksualiteit en biseksualiteit te kenne gegee, vernaamlik die musikante k.d. lang en Melissa Etheridge, en Madonna se verskuiwing van seksuele grense in haar optredes en publikasies. In 1993 het lang en selferkende heteroseksuele supermodel Cindy Crawford uitlokkend vir die voorblad van "Vanity Fair" geposeer waarin Crawford Lang se gesig skeer terwyl laasgenoemde in 'n strepiespak op 'n haarkapperstoel sit. Die beeld het 'n internasionaal erkende simbool van die verskynsel lesbiese chic geword.

'n Herlewing van lesbiese sigbaarheid en seksuele fluïditeit is in 2009 waargeneem toe bekendes soos Cynthia Nixon en Lindsay Lohan openlik oor hulle verhoudings met vroue gepraat het, en werklikheidsprogramme gay verhoudings uitgebeeld het. Psigiaters en feministiese filosowe skryf dat die styging in vroue wat gay verhoudings erken, vanweë die toenemende sosiale aanvaarding is, maar gee ook toe dat slegs 'n sekere soort lesbiër – slank en elegant of mannetjiesagtig op die regte androgene manier – in die hoofstroomkultuur aanvaar word.

Die teenwoordigheid van seksuele aktiwiteit tussen vroue as vereiste om 'n lesbiër of 'n verhouding te definieer, bly debatteerbaar. Volgens die feministiese skrywer Naomi McCormick word vroue se seksualiteit deur mans gekonstrueer wie se primêre aanwyser van lesbiese seksuele oriëntasie 'n seksuele ervaring met ander vroue is. Dieselfde aanwyser is egter nie 'n vereiste om 'n vrou as heteroseksueel te identifiseer nie. McCormick skryf dat emosionele, geestelike en ideologiese aanklank tussen vroue net so belangrik soos die seksuele is, indien nie meer nie.

Navorsers, insluitend sosiale wetenskaplikes, sê dat gedrag en identiteit dikwels nie ooreenkom nie: vroue mag hulleself as heteroseksueel identifiseer, maar seksuele omgang met vroue hê, selferkende lesbiërs kan seks met mans hê, of vroue kan ontdek dat dit wat hulle as 'n onveranderlike seksuele identiteit beskou het, met verloop van tyd verander het.

Alhoewel homoseksualiteit deur die geskiedenis onder vroue in baie kulture voorgekom het, is 'n onlangse verskynsel die ontwikkeling van gesinne onder gay paartjies. Voor die 1970's was min mense bekend met die idee dat daar vaste langtermynverhoudings tussen gay volwassenes bestaan. Die meerderheid lesbiërs (tussen 60% en 80%) berig dat hulle in 'n langtermynverhouding staan.

Gesinskwessies was 'n belangrike aangeleentheid vir lesbiërs toe gay aktiviste in die 1960's en 1970's hulle stem laat hoor het. Navorsing oor die manier waarop kinders met 'n gay ouerpaar in vergelyking met kinders met 'n nie-lesbiese enkelma grootword, het bevind dat kinders se geestesgesondheid, geluk en algehele aanpassing soortgelyk is aan kinders van geskeide vroue wat nie lesbies is nie. Die seksuele oriëntering, geslagsidentiteit en seksuele rolle van kinders wat saam met lesbiese ma's grootword, word nie geraak nie.


</doc>
<doc id="110709" url="https://af.wikipedia.org/wiki?curid=110709" title="Ringwurms">
Ringwurms

Die ringwurms ("Annelida", uit Latyn "annelus" – ringetjie) is gesegmenteerde wurms in 'n groot filum met meer as 17 000 lewende soorte. Hulle sluit die borselwurms, erdwurms en die bloedsuiers in. Die spesies lewe in, en is aangepas by, verskeie leefomgewings. Party kom voor in mariene omgewings soos getysones of hidrotermale skoorstene. Van die wurms kom egter ook in varswater voor, of op land in vogtige omgewings.

Die ringwurms is bilateraal simmetriese, triploblastiese, soelomate, ongewerwelde diere. Hulle besit parapodia vir hulle voortbeweging. Die meeste leerboeke gebruik steeds die tradisionele indeling van drie groot groepe:

Sedert 1997 het nuwe kladistiese navorsing egter hierdie indeling volledig verander. Die bloedsuiers blyk 'n subgroep van die oligochaetes te wees en hulle is weer 'n subgroep van die poligete. Verder word die "Pogonophora", "Echiura" en "Sipuncula" nou ook as deel van die poligete wurms gesien. Voorheen is hulle as aparte filums gesien.

Die verwantskap met ander diere het ook duideliker geword. Die ringwurms word nou beskou as lede van die Lophotrochozoa, 'n superfilum binne die Protostomia, wat ook die molluske (slakke ensomeer), die brangiopoda, die platwurm en die nemerteërs bevat.

Die ringwurm se basiese vorm is uit segmente opgebou. Elke segment besit dieselfde stel organe. In die meeste poligete wurms het 'n segment 'n paar parapodia wat meestal vir voortbeweging gebruik word. 'n Septum skei twee segmente in die meeste van die spesies, maar daar is talle waar dit swak ontwikkel of totaal afwesig is. Die Echiura en Sipuncula vertoon geen duidelike segmentasie nie en dit is een rede hoekom hulle tradisioneel nie tot hierdie groep gereken is nie.

By spesies wat septa besit vloei die bloed binne bloedvate. In die voorste segmente is die vate deur spiere omring wat hulle die funksie van 'n hart gee. Die septa maak dit moontlik om die vorm van die segmente te verander en dit maak peristaltiese of golfvormige bewegings van die liggaam moontlik. Dit versterk die werking van die parapodia. Sonder septa vloei die bloed sonder pompwerking deur die liggaam en is daar verskeie ander bewegingstegnieke. Ingegrawe soorte draai byvoorbeeld hulle farinks uitwaarts om hulle so deur die slym voort te sleep.

Daar is meer as 22 000 lewende spesies ringwurms Hulle kan heelwat in grootte verskil. Van die ringwurms is mikroskopies, ander soos die Gippsland se reuse-erdwurm van Australië, "Amynthas mekongianus" (Cognetti, 1922) en die reuse-erdwurm van die Oos-Kaap kan lengtes van drie meter of langer bereik.

Sedert 1997 het navorsing die denkbeelde oor die stamboom van die Annelida baie gewysig. Die meeste boeke gebruik steeds 'n tradisionele indeling in drie groepe:


Daar is egter verdere groepe wat nou tot die annalide gereken word.

Van die 3 klasse gesegmenteerde wurms is die Polychaeta (sandwurms en buiswurms) die primitiefste. Die groep bevat alle seelewende ringwurms. Die liggaam van die sandwurms bestaan uit ŉ kop of prostomium, waarop 2 of meer oë kan voorkom; 'n pre-orale segment met aanhangsels soos voelhorings, tentakels en palpi (tasorgane); 'n romp wat in duidelike segmente verdeel kan word en ŉ stert of pigidium wat anal sirri (vlesige uitsteeksels) en 'n terminale anus kan dra. 

Elke liggaamsegment na die tweede segment (peristomium) dra 'n paar parapodia (pootagtige uitsteeksels) wat vir voortbeweging of asemhaling gebruik word. Bondels borselagtige setae wat uitgesteek kan word, en asikula (naaldagtige struktuurtjies) wat vir ondersteuning gebruik word, kom op die liggaam voor. 

Die kop van die buiswurms kan afsonderlik of nie afsonderlik wees. Buiswurms met afsonderlike koppe het gewoonlik geen kopaanhangsels nie. Kieue, wat vir asemhaling en die versamel van voedsel gebruik word, is baie goed ontwikkel by baie buiswurmspesies. Sommige spesies het tentakels aan die voorkant en kieue kom op die dorsale kant van die voorste segmente voor. By hierdie spesies word voedsel met behulp van die tentakels bymekaargemaak. Die res van die liggaam word verdeel in ŉ borsstreek en 'n abdominale streek. 

As daar parapodia teenwoordig is, is dit gewoonlik eenvoudige lobbe en die chetas is dikwels direkte uitsteeksels van die liggaamswand. Buiswurms bou gewoonlik 'n buis met behulp van stowwe wat deur selle wat in die epidermis geleë is, afgeskei word. Hierdie buise kan uit kalsiumkarbonaat, perkament of slym bestaan waaraan sand of fyn sediment vasklou. Buiswurms het gewoonlik 'n uitwendige ontlastingsgroef waarlangs ontlastingstowwe uit die liggaam geskei word. Die "Hermiodice carunculat"a wat in die Middellandse See voorkom, is 'n bekende sandwurm van die orde Errantia. Hierdie wurm is berug vir sy haakvormige setae wat maklik afbreek en in 'n mens se vel vassit as hulle daarmee in aanraking kom en sodoende ontsteking veroorsaak. Die seeduisendpoot ("genus Nereis") is ook algemeen bekend. 

Die "Nereis virens" en "Nereis diversicolor" word ook in die Noordsee gevind. Hierdie wurms lewe van wiere. Baie bekend is die seemuis ("Aphrodite aculeata)," 'n sandwurm wat sy naam te danke het aan sy viltagtige dorsale bedekking. Die Palolowurm "(genus Eunice") is bekend vir sy buitengewone voortplantingsgedrag. In die voortplantingstyd, wat van die stand van die maan afhanklik is, word 'n voortplantingsdeel (epitook) aan die liggaam gevorm wat duidelik van die res van die liggaam onderskei kan word. 

Hierdie epitook breek van die res van die liggaam (asook) los onder invloed van die maanlig. Die afgebr"eekte e"pitoke dryf dan in groot massas op die see-oppervlak. Die Samoaanse Palolowurm "(Eunice viridis)" laat sy epitook ŉ week na volmaan in Oktober en November los en die Atlantiese Palolowurm "(Eunice fucata") 4 tot 7 dae na volmaan tussen 29 Junie en 28 Julie. Die eiers en spermselle word met sonop vrygelaat. Die drywende epitoke word deur die plaaslike bevolkings as 'n lekkerny beskou en die voortplanting van die Palolowurms is vir hulle 'n feestelike geleentheid. 'n Bekende verteenwoordiger van die buiswurms is die perkamentwurm ("Chaetopterus variopedatus"). Hierdie wurm maak gangetjies in die seebodem wat met 'n lagie slym bedek is wat allerlei planktondeeltjies kan vang. 

Die voedseldeeltjies word met die waterstroom, wat met die waaiervormige parapoda opgewek word, in die buis ingedra. Die wande van hierdie gangetjies word dikwels deur die see op die strand uitgespoel. waar hulle soos rolle perkament lyk. Hieraan het die wurm sy naam te danke. Die seewurm ("Arenicola marina") kan ongeveer 40 cm lank word. Die diertjie leef in U-vormige gange wat hy self bou en kry sy voedsel uit die sand wat hy vir die doel insluk. Die "gebruikte" sand verlaat die liggaam dan deur die derm. Nog 'n buiswurm is die goudkammetjie ("Pectinaria koren";). Die voorkant van hierdie wurm se liggaam het in 'n groot goue tentakelkrans ontwikkel, waarmee die wurm die sand vir voedsel deursoek.

Die liggaam van die erdwurm (Oligochaeta) het opvallende uitwendige sowel as inwendige segmentasie. Die prostomium is gewoonlik 'n eenvoudige lob wat oor die mond hang en gewoonlik geen aanhangsels het nie. Die mikroskopies klein oë is oor die hele liggaam versprei. Die klitellum, 'n saalagtige verdikking van die liggaamswand, is met geslagsrypheid op die liggaam teenwoordig. Die anus is op die agterste punt van die liggaam. 'n Paar setae is die enigste uitsteeksels van die liggaamswand, gewoonlik aan die onderkant van die liggaam. Die erdwurm is tweeslagtig: die geslagsorgane lê in ŉ paar segmente voor in die liggaam. Die testes lê omtrent altyd voor die eierstokke en die saadselle en eierselle word deur afsonderlike afvoergange vrygelaat. Werklike paring vind plaas. Wanneer 2 erdwurms paar, word 'n gemeenskaplike slymomhulsel deur die klitella afgeskei. Die saadselle kom deur die afvoergang in die saadblaas (spermatoteka) van die ander erdwurm tereg. Met die afsetting van die eiers vorm die klitellum weer 'n slymomhulsel wat hard word en 'n stewige kokon vorm nadat die wurm die eiers en die sperms daarin geberg het en vervolgens uit die slymomhulsel gekruip het. Hoewel paring dus plaasvind, is die bevrugting tog uitwendig. Na 3 tot 4 weke verlaat die jong wurms die kokon.

Die Hirudinea (bloedsuiers) het 34 segmente. Verlenging kan plaasvind deurdat hierdie segmente weer onderverdeel. Bloedsuiers se liggame is gewoonlik gepigmenteer en afgeplat. 'n Groot suier is aan die agterkant van die liggaam aanwesig, terwyl daar dikwels ook 'n kleiner suier aan die voorkant is. 'n Klitellum is in die middelste deel van die liggaam tydens die voortplantingstydperk teenwoordig. Die swak ontwikkelde oë kom in pare op die voorste deel van die liggaam voor. Bloedsuiers se liggame dra geen chetas nie.

AI die segmente van die sandwurms en buiswurms (klas "Polychaeta") vorm geslagselle wat die liggaam deur die uitskeidingsorgane of deur die liggaamswand verlaat wat vir hierdie doel op spesifieke plekke openinge vorm. Bevrugting vind dan plaas in die water waar die diere lewe. 

Die bevrugte eier van die Polychaeta ontwikkel in 'n trogofoorlarwe, 'n vryswemmende soort larwe wat ook by weekdiere ("phylum Mollusca") aangetref word. Na verloop van tyd sink hierdie larwe na die seebodem, waar hy 'n gedaantewisseling ondergaan en groei en ontwikkel tot 'n volwasse sandwurm of buiswurm. Ander gesegmenteerde wurms gaan nie deur ŉ larwestadium nie. Hulle plant geslagtelik voort of vermeerder deur middel van deling of afskeiding van die segmente. Die Polychaeta se geslagte is gewoonlik apart. Die "Hirudinea" en "Oligochaet"a is gewoonlik hermafrodities (tweeslagtig) en die eiers word in kokonne gelê.




</doc>
<doc id="110712" url="https://af.wikipedia.org/wiki?curid=110712" title="Margaretha Lategan Spies">
Margaretha Lategan Spies

Margaretha (Sita) Lategan Spies (gebore Heidelberg, Kaap, 18 Junie 1916) is ’n Suid-Afrikaanse onderwyseres en voormalige hoof van die C&N Meisieskool in Bloemfontein.

Spies is op Heidelberg, Kaap, gebore waar haar vader, ds. Barend Andreas Abraham Spies (4 Januarie 1876 – 19 Oktober 1965), van 18 November 1910 tot Julie 1921 leraar van die plaaslike NG gemeente was. Hy het eers in Augustus 1910 predikant geword nadat hy vroeër skoolgehou het in die distrik Philipstown en eers in 1901, toe hy reeds 24 of 25 jaar oud was, die matrikulasie-eksamen op Wellington afgelê het. In laasgenoemde jaar verhuis die gesin na die Oranje-Vrystaat nadat haar vader ’n beroep aangeneem het na die NG gemeente Warden. Hier sou hy bly tot sy eerste aftrede, in 1949. Daarna was hy van 1951 (toe hy nagenoeg 75 jaar oud was) tot 1955 die eerste leraar van die NG gemeente Lichtenburg-Wes, wat in 1950 gestig is. Margaretha se moeder, Nellie (gebore Petronella Zaaiman, 31 Mei 1897 – 28 September 1924), is op Harrismith skielik aan hartverlamming oorlede ná ’n operasie. Vier kinders is uit dié huwelik gebore, van wie Margaretha die naasjongste was. Haar broers was Abraham (1911) en Stephanus (1918) en haar suster, Adrinie (1913, getroude van Le Roux). Haar moeder, met wie haar vader in Julie 1908 op Zastron in die Vrystaat getrou het, word beskryf as "’n getroue bidster, ’n moedige leidster, ’n harde en ywerige werkster". Ná sy eerste vrou se dood het ds. Spies met sy ontslape vrou se broerskind getrou en nog twee kinders gehad. 

Margaretha het aan die UOVS studeer. Sy was van Januarie 1962 tot Desember hoof van die Hoër Meisieskool Oranje in die Vrystaatse hoofstad en altesaam sowat 42 jaar ’n onderwyseres aan dié skool. Ná haar aftrede het sy in ’n aftreeoord in die Strand, Altena, gaan woon. In April 2012, toe sy 95 jaar oud was, het sy die skool besoek en die leerders in die skoolsaal toegespreek as deel van Oranje se 105de verjaardagviering. Tydens dié geleentheid het Marina van Wyk, wat in die eerste matriekklas was onder Spies se hoofskap, gesê: "Sy het so ’n indruk op ons gemaak. Ek het haar absoluut verafgod.” Spies het matriekdag by die skool ingestel en spraak en drama ’n eksamenvak gemaak, die eerste skool wat aangebied het. Nadat die Vrystaatse onderwysdepartement nie ’n onderwyser kon kry om dit aan te bied nie, het Spies aangebied om selfs dié vak te doseer. Sy het talle skooltoneelstukke geregisseer, onder meer "Vroue van Troje", om – soos sy later sou vertel – die meisies se selfvertroue te bou, nie om hulle aan te spoor om rolprentsterre te word nie. “ ’n Meisie moet die kans kry om haarself te bewys met grasie en lof, en om op ’n verhoog te kan stap met selfversekerdheid. Spraak en drama het dít vir die meisies gegee.”

In Mei 2016, ’n maand voor Spies se 100ste verjaardag, het "Huisgenoot", wat op die 20ste van die maand 100 jaar oud geword het, ’n artikel oor Spies geplaas as die tydskrif se oudste model tot dusver. In dié artikel het sy vertel dat sy jare gelede dikwels kinderverhaaltjies aan die tydskrif voorgelê het en dat almal geplaas is.



</doc>
<doc id="110717" url="https://af.wikipedia.org/wiki?curid=110717" title="248 v.C.">
248 v.C.


</doc>
<doc id="110718" url="https://af.wikipedia.org/wiki?curid=110718" title="256 v.C.">
256 v.C.



</doc>
<doc id="110719" url="https://af.wikipedia.org/wiki?curid=110719" title="246 v.C.">
246 v.C.



</doc>
<doc id="110720" url="https://af.wikipedia.org/wiki?curid=110720" title="240 v.C.">
240 v.C.



</doc>
<doc id="110721" url="https://af.wikipedia.org/wiki?curid=110721" title="235 v.C.">
235 v.C.




</doc>
<doc id="110722" url="https://af.wikipedia.org/wiki?curid=110722" title="230 v.C.">
230 v.C.



</doc>
<doc id="110723" url="https://af.wikipedia.org/wiki?curid=110723" title="228 v.C.">
228 v.C.



</doc>
<doc id="110724" url="https://af.wikipedia.org/wiki?curid=110724" title="225 v.C.">
225 v.C.



</doc>
<doc id="110725" url="https://af.wikipedia.org/wiki?curid=110725" title="223 v.C.">
223 v.C.



</doc>
<doc id="110726" url="https://af.wikipedia.org/wiki?curid=110726" title="222 v.C.">
222 v.C.




</doc>
<doc id="110727" url="https://af.wikipedia.org/wiki?curid=110727" title="221 v.C.">
221 v.C.



</doc>
<doc id="110728" url="https://af.wikipedia.org/wiki?curid=110728" title="Volkspeleboom">
Volkspeleboom

Die Volkspeleboom staan by Nääs, noordoos van Gotenburg (Göteborg), in Swede. In 1912 het dr. S.H. Pellissier hier met die Sweedse volkspele en volksang kennisgemaak en hom daarna begin beywer om dit ook in Suid-Afrika te bevorder. By die boom is 'n brons plaat met 'n inskripsie wat die besoek in 1953 van 'n 100 Volkspelers onder leiding van Pellissier aan Nääs herdenk.


</doc>
<doc id="110729" url="https://af.wikipedia.org/wiki?curid=110729" title="Sophie de Bruyn">
Sophie de Bruyn

Sophia Theresa Williams (Sophie de Bruyn) is in 1938 in Port Elizabeth gebore, en het daar grootgeword. Tydens haar skoolloopbaan het sy gedurende skoolvakansies vir sakgeld by die "Van Lane"-tekstielfabriek gewerk. Die werkers by die tekstielfabriek het haar gevra om hulle te help om hul probleme met die fabrieksbase op te los. Sy het later 'n vakbondverteenwoordiger geword en meer betrokke geraak met die werkers se griewe. Sy het aangehou om by die fabriek te werk en nooit weer teruggekeer skool toe nie.

Sophie was 'n stigterslid van die Suid-Afrikaanse Vakbondkongres (SAVK), voorganger van COSATU. Haar vakbondwerk het oorvleuel met politieke bewegings soos die van die ANC. Rondom dieselfde tyd was die Kleurlingkongres ook gestig. In 1955 was Sophie aangestel as 'n voltydse organiseerder van die Kleurlingkongres in Johannesburg. Die ANC het vir die Transvaalse Indiërkongres (TIC) en vir die Kleurlingkongres kantoorruimte in hul kantore beskikbaar gestel.

Die Kleurlingkongres het vir Sophie afgevaardig om saam met die prokureur Shulamuth Muller te werk, 'n prokureur wie se man, Mike Muller, sekretaris-generaal van die Tekstielwerkersunie, toe reeds verban was. Saam het hulle vroue soos Helen Joseph, Lillian Ngoyi en Rahima Moosa gehelp om pasboekprobleme op te los. Terselfdertyd was Sophia aan die voorpunt van die organiseering van die Vryheidsmanifes van Kliptown. Sy was die leier van die Vroue-optog na die Uniegebou in 1956 en is die enigste oorlewende leier van dié geskiedkundige gebeurtenis.

Sophie is in 1958 getroud met Andrew de Bruyn, ook 'n aktivis. Gedurende die apartheidsjare is Andrew deur die ANC na Lusaka verskuif, en was vir ses jaar lank van sy familie geskei voordat Sophie en hul kinders by hom kon aansluit. Hulle het in 1990 na Suid-Afrika teruggekeer, nadat die ANC ontban is. Andrew was later aangestel as ambassadeur in Jordanië en sterf in 1999.

Sophia woon tans in Johannesburg en is Adjunkspeaker van die Gauteng-wetgewer. Sy is 'n lid van die nasionale uitvoerende komitee van die ANC se Vroueliga en is 'n lid van die Saartjie Baartman Verwysingsgroep.

Sophie de Bruynstraat (voorheen bekend as Schubartstraat) in Pretoria is in 2012 na haar genoem.


</doc>
<doc id="110732" url="https://af.wikipedia.org/wiki?curid=110732" title="Nana Sita">
Nana Sita

Nana Sita (ook bekend as "Nanabhai") is in 1898 in Matwadi, 'n dorp in Gujarat, Indië, gebore, en het grootgeword in 'n familie wat betrokke was in die Indiese weerstandsbeweging. Hy het in 1913 na Suid-Afrika gegaan om boekhouding the studeer, en het vir 'n geruime tyd saam met J. P. Vyas in Pretoria gewoon. Kort na sy aankoms het Mahatma Gandhi in Pretoria aangekom vir onderhandelinge met generaal Jan Smuts, en vir byna twee maande in dieselfde huis as Sita gewoon. Die interaksie met Gandhi het 'n groot invloed op sy lewe gehad en hy was 'n groot voorstander van passiewe weerstand. Hy het 'n vele male trokstraf uitgedien omdat hy geweier het om sy huis te verlaat, nadat die voorstad waar hy saam met sy gesin vir 44 jaar lank gewoon het, vir blanke inwoners geproklameer is.

Nana Sitastraat (voorheen bekend as Skinnerstraat) in Pretoria is in 2012 na hom genoem.


</doc>
<doc id="110733" url="https://af.wikipedia.org/wiki?curid=110733" title="Kerkstraat 28, Tulbagh">
Kerkstraat 28, Tulbagh

Kerkstraat 28 is ’n sowat 200 jaar oue gebou in ’n eenvoudige Kaaps-Hollandse styl op Tulbagh in die Wes-Kaap, Suid-Afrika.

Dit is een van die huise wat Cosmus Rademan in 1818 gebou het en is later verkoop aan G.M. Meyer, die eerste tollenaar by Roodezands Kloof. Ná die aardbewing van 1969 is dit, tesame met die meeste ander ou geboue in Kerkstraat, sorgvuldig gerestoureer.



</doc>
<doc id="110736" url="https://af.wikipedia.org/wiki?curid=110736" title="Kerkstraat 32, Tulbagh">
Kerkstraat 32, Tulbagh

Kerkstraat 32 is ’n meer as twee eeue oue gebou in ’n Kaaps-Hollandse styl op Tulbagh, Wes-Kaap, Suid-Afrika.

Die gebou is in 1801 opgerig en is as die eerste vrye Engelse skool op Tulbagh gebruik van 1822 af. In 1866 het H.A. Fagan sr. dit gekoop. In 1885 het hy Kerkstraat 30, net langsaan, vir sy seun Henry Allan Fagan jr. gekoop. Vier jaar later is die latere politikus, skrywer, hoofregter en vertaler van "Die Stem" in Engels, Henry Fagan, bes moontlik in no. 30 gebore aangesien dit nog tot 1923 in sy ouers se besit was. Die Fagans het 'n winkel en wetsagentskap uit die twee aanliggende huise bedryf.

Terwyl no. 30 nog tot 1923 in die Fagans se besit was, het no. 32 van 1912 af aan rabbi S. Hurwitz behoort. Die kunstenaar Erik Laubscher is in 1927 in dié huis gebore.



</doc>
<doc id="110739" url="https://af.wikipedia.org/wiki?curid=110739" title="Kerkstraat 42, Tulbagh">
Kerkstraat 42, Tulbagh

Kerkstraat 42 is die destydse pastorie van die eertydse NG gemeente Kruisvallei op Tulbagh in die Wes-Kaap, Suid-Afrika.

Hierdie huis in die Kaaps-Hollandse styl is in 1795 opgerig deur H. de Vos, broer van ds. M.C. Vos, leraar van die NG gemeente Tulbagh van 1794 tot 1802. Weens onenigheid in dié gemeente oor die bediening van ds. Robert Shand, het ’n gedeelte van die lidmate op 21 Januarie 1843 afgestig as die NG gemeente Kruisvallei. Die lidmate van die nuwe gemeente het die plaas Kruisvallei, sowat 1,5 km noordoos van die dorp, gekoop as hul kerkplaas en na dié plaas is die gemeente Kruisvallei genoem. Daar het die predikant gewoon en is die groot stalgebou as kerk ingerig. In 1870 het die gemeente besluit om 'n kerkgebou op die dorp te bou. Die gebou kon eers in Januarie 1873 ingewy word, toe nog sonder die toring en vleuels wat later sou bykom. Kruisvallei-gemeente het hom afgesonder van die Ring en Sinode, waarskynlik weens dié liggame se onvermoë om die ontevredenes tegemoet te kom, en het ook geen hulp van die staat ontvang nie.

Die pastorieë van die twee gemeentes was regoor mekaar geleë. In 1878 het die Tulbagh-gemeente se kerk verskuif na die Neo-Gotiese kerkgebou 'n entjie bokant die Oude Kerk in Vanderstelstraat. Dié gebou het ná die vereniging van die twee gemeentes in 1935 mettertyd in onbruik verval en is in 1956 gesloop. Die Tulbagh-pastorie was steeds op die noordelike punt van kerkstraat. Die Kruisvallei-kerk is gebou waar die gemeente Tulbagh se kerkgebou vandag nog staan en hul pastorie was by Kerkstraat 42 sodat die twee predikante al die jare by mekaar verby moes loop op pad na hul onderskeie kerke. Die gemeentes het in 1935 verenig, waarna daar nog etlike jare genoeg lidmate was om twee predikante te regverdig, van wie een by Kerkstraat 42 gewoon het. Later is laasgenoemde pastorie verkoop. Dis ’n nasionale gedenkwaardigheid en is sorgvuldig gerestoureer ná die aardbewing van 1969.



</doc>
<doc id="110741" url="https://af.wikipedia.org/wiki?curid=110741" title="Kerkstraat 40, Tulbagh">
Kerkstraat 40, Tulbagh

Kerkstraat 40 is ’n meer as 200 jaar oue Kaaps-Hollandse gebou op Tulbagh in die Wes-Kaap, Suid-Afrika.

Die eiendom waarop die huis gebou is, is in 1801 aan Magteld Combrink verkoop en sy het die huis waarskynlik kort daarna laat oprig. Dit is T-vormige en het reguit endgewels en ’n konkaaf-konveks-gewel bo die voordeur,



</doc>
<doc id="110743" url="https://af.wikipedia.org/wiki?curid=110743" title="Kerkstraat 22, Tulbagh">
Kerkstraat 22, Tulbagh

Kerkstraat 22 is ’n meer as 200 jaar oue Kaaps-Hollandse gebou op Tulbagh in die Wes-Kaap, Suid-Afrika.

Die eiendom waarop die huis opgerig is, is in 1796 deur die plaaslike NG kerkraad aan J. de Bruyn verkoop toe hulle geld gekort het vir die vergroting van die kerkgebou. Die T-vormige huis is kort daarna opgerig en word gekenmerk deur ’n konkaaf-konveks-gewel bo die voordeur. Dis van die huise wat gerestoureer is ná die aardbewing van 1969.



</doc>
<doc id="110745" url="https://af.wikipedia.org/wiki?curid=110745" title="Kerkstraat 24, Tulbagh">
Kerkstraat 24, Tulbagh

Kerkstraat 24 is ’n sowat 200 jaar oue Kaaps-Hollandse gebou op Tulbagh in die Wes-Kaap, Suid-Afrika.

Die huis is omstreeks 1820 vir ene De Lange gebou en is die enigste H-vormige huis in Kerkstraat, wat in sy geheel gerestoureer is ná die aardbewing van 1969.



</doc>
<doc id="110747" url="https://af.wikipedia.org/wiki?curid=110747" title="Kerkstraat 6, Tulbagh">
Kerkstraat 6, Tulbagh

Kerkstraat 6 is ’n nasionale gedenkwaardigheid op Tulbagh in die Wes-Kaap, Suid-Afrika. Dit huisves ’n gastehuis, De Oude Herberg.

Die huis is in die vroeë of middel 19de eeu opgerig in ’n onopgesmukte Kaaps-Hollandse styl. Dit is reeds 'n gastehuis sedert 1885, wat dit een van die oudste gastehuise in Suid-Afrika maak.



</doc>
<doc id="110749" url="https://af.wikipedia.org/wiki?curid=110749" title="Kerkstraat 30, Tulbagh">
Kerkstraat 30, Tulbagh

Kerkstraat 30 is 'n nasionale gedenkwaardigheid op Tulbagh in die Wes-Kaap, Suid-Afrika, en bes moontlik die geboortehuis van Henry Fagan, hoofregter van die Unie van Suid-Afrika van 1957–'59.

Die huis is laat in die 18de eeu deur Cosmus Rademan gebou. H.A. Fagan, die eienaar van Kerkstraat 32, net langsaan, het Kerkstraat 30 in 1885 vir sy seun Henry Allan Fagan jr. gekoop. Vier jaar later is die latere politikus, skrywer, hoofregter en vertaler van "Die Stem" in Engels, Henry Fagan, bes moontlik in dié huis gebore aangesien dit nog tot 1923 in sy ouers se besit was.

'n Winkel en regspraktyk is in die Fagans se tyd uit die twee huise bedryf. Een van die seuns, Johannes, was 'n belowende komponis en nog een, Gideon, 'n dirigent van wêreldaansien en ook ’n komponis.



</doc>
<doc id="110751" url="https://af.wikipedia.org/wiki?curid=110751" title="Kerkstraat 36, Tulbagh">
Kerkstraat 36, Tulbagh

Kerkstraat 36, ook bekend as Mon Bijou, is ’n nasionale gedenkwaardigheid op Tulbagh in die Wes-Kaap, Suid-Afrika. Dit is uitsonderlik vir dié straat omdat dit ’n verdiepinghuis is en die boustyl opmerklik van die gewone Kaaps-Hollandse rietdakhuise met ’n enkele voorgewel verskil.

"Mon Bijou" se ontwerp word aan die Kaapse argitek Louis Thibault (1750–1850) toegeskryf. Die huis is omstreeks 1812 in opdrag van mev. C.M. de Wet gebou. Vanaf omstreeks 1848 is dit vyf jaar lank as magistraatshof gebruik en later het dit ook ’n tyd lank as skoolkoshuis gedien. Meer onlangse eienaars, die egpaar Silberberg, het dit die naam "Mon Bijou" gegee. Dit was ook hulle wat die huis ná die aardbewing van 1969 laat restoureer het.



</doc>
<doc id="110752" url="https://af.wikipedia.org/wiki?curid=110752" title="Robert Templeton">
Robert Templeton

Eerw. Robert Templeton (Kilmarnock, Skotland, 31 Oktober 1831 – Coerney, Kaapkolonie, 18 Januarie 1886), was ’n Suid-Afrikaanse onderwyser van Skotse herkoms.

Templeton was die sewende kind en vierde seun van John Templeton, katoendrukker, en sy vrou, Bethia Moody. Nadat hy die Kilmarnock Academy bygewoon en in 1851 die M.A.-graad met onderskeiding aan die Universiteit van Glasgow behaal het, gee hy onderwys aan sy ou skool en aan Madras College, St. Andrews, voort hy aan New College, Edinburg, in die teologie gaan studeer. 

Nadat Templeton omstreeks 1856 na Suid-Afrika geëmigreer het, word hy in 'n pos aan die Lovedale College aangestel en bly daar van 1857 tot 1864). In 1862 trou hy met Mary Elizabeth Calderwood (oorlede in 1876), dogter van eerw. H. Calderwood; twee seuns en vyf dogters is uit dié huwelik gebore. Templeton word 'n Presbiteriaanse predikant en gee onderwys op Uitenhage waar hy die eerste skoolhoof was van die Proprietary School, wat skoolgeld gehef het en eksklusiewer was as die vrye staatskool wat nog ’n Skot, James Rose-Innes, op 12 Junie 1822 op die dorp opgerig het. Dié twee skole het in 1873 saamgesmelt en is die voorloper van die seunskool Muir-kollege. 

Templeton het ná enkele jare op Uitenhage na Bedford, ook in die Oostelike Provinsie, verhuis waar hy hoof geword het van die openbare skool Bedford, later die Hoërskool Templeton, na hom genoem. In 1873 word hy aangestel as hoof van die Openbare Seunskool Grahamstad (nou die Graeme-kollege), en baie van sy beste seuns volg hom daarheen. Onder sy bekwame administrasie brei die skool vinnig uit; die inskrywing styg van sewentig na 200; matriekklasse word ingestel en voorsiening word vir die intermediêre B.A.-eksamen gemaak. 

Tien jaar ná die dood van sy eerste vrou tree Templeton in die huwelik met die weduwee van George William Impey, maar 'n week later verdwaal hy terwyl hy met sy vrou in die Addo-bos gaan wandel, sak inmekaar en sterf aan hartverlamming. Hy is in die begraafplaas in Grahamstad begrawe. 

Hy was 'n voortreflike onderwyser wat groot aansien as skoolhoof geniet het en 'n belangrike bydrae tot die onderwys in die Kaapkolonie gelewer het; onder sy vernaamste leerlinge was W.P. Schreiner, James Rose-Innes, Richard Solomon, William H. Solomon en Emily Solomon.



</doc>
<doc id="110754" url="https://af.wikipedia.org/wiki?curid=110754" title="Jacob Maré">
Jacob Maré

Jacob Maré was een van drie broers, Voortrekkers, wat vanuit Natal na Transvaal verhuis het. Hy was betrokke in die Slag van Bloedrivier. Sy kleinneefs Dietlof Siegfried Maré, 'n landdros van Soutpansberg (Pietersburg), en Frederik Korsten Maré, seuns van Paul Maré, het hoë ampte in die ZAR beklee. Jacob Maré was 'n lid van die Uitvoerende Raad van die Zuid-Afrikaansche Republiek en was ook bekend as Jors Voeter omdat hy so kwaai kon spook om sy mening deur te druk.

Sy dogter Sarie was die Sarie Maré (die drukkersduiwel het die spelling van die van na Marais verander) wat deur J.P. Toerien in die bekende liedjie "Sarie Marais" besing word.

Jacob Maréstraat in Pretoria is na hom genoem, en in 2012 is dié straatnaam na Jeff Masemolastraat verander.

Jacob Philippus, die oudste seun uit Maré se derde huwelik, was een van die vyf studente of oudstudente van die Teologiese Skool Burgersdorp was in die Tweede Vryheidsoorlog gesneuwel het.


</doc>
<doc id="110759" url="https://af.wikipedia.org/wiki?curid=110759" title="Louis Thibault">
Louis Thibault

Louis Michel Thibault (Picquigny, naby Amiens, Frankryk, 28 of 29 September 1750 – Kaapstad, 3, 4 of 15 November 1815) was ’n ingenieur en die eerste opgeleide argitek aan die Kaap wat meestal geboue in die Suidwes-Kaap ontwerp en ’n kenmerkende neo-klassisisme uit sy geboorteland met hom saamgebring het.

Min is oor sy jeugjare bekend, maar hy was in 1775, en waarskynlik reeds in 1774, student aan die Academie Royale d'Architecture in Parys. Van hierdie beroemde instelling was Ange-Jacques Gabriel, die grootste Franse argitek van sy tyd, tot 1775 die direkteur. In dié jaar word hy opgevolg deur Richard Migne. Thibault moes een van die akademie se briljantste studente gewees het, volgens sy eie mededeling selfs die beste. In Januarie 1775, en weer in Maart, wen hy die akademie se prysvraag vir ontwerp. Op 21 September 1776 het hom die eer te beurt geval om 'n terracotta-model van 'n "Franse orde van argitektuur", drie Korinthiese suile op 'n driehoekige grondplan deur hom in 1774 saam met 'n onbekende kollega ontwerp, aan koning Lodewyk XVI aan te bied.

Thibault het waarskynlik nooit in Frankryk as argitek gepraktiseer nie, en is ná sy studie as genie-offisier opgelei. L.M.J.O. Degrandpré skryf van hom dat hy in die Corps des Ponts et Chaussées de France opgelei is; in 1781 bestudeer hy die militêre ingenieurswese op koste van kol. Charles Daniel de Meuron, bevelvoerder van 'n regiment Switserse huursoldate uit Neuchâtel, en nog dieselfde jaar sluit hy as luitenant by dié regiment aan. In 1782 was De Meuron se regiment een van die baie groepe huursoldate wat deur die VOC vir die verdediging van die Kaap gehuur is.

Thibault kom in 1783 aan in die land wat hy nooit weer sou verlaat nie. Die belowende jong argitek was 'n Vrymesselaar. Die Vrymesselaarsbeweging is in die Frankryk van Lodewyk XVI sterk afgekeur en moontlik was dit die rede vir sy vertrek uit die land waar 'n suksesvolle loopbaan vir hom verseker sou gewees het. Reeds in 1785 verlaat hy De Meuron se regiment om as luitenant-ingenieur in Kompanjies-diens te tree, waar hy in 1788 tot kaptein-luitenant-ingenieur bevorder word. Hierdie stap staan waarskynlik in verband met sy huwelik op 2 April 1786 met Elisabeth van Schoor (25 Februarie 1753 – 11 Junie 1820), 'n dogter van Evert van Schoor, lid van die burgerraad, en 'n niggie van Adriaan van Schoor, landdros van Stellenbosch van 1748 tot 1763.

Die Switserse regiment vertrek in 1788 sonder Thibault na Ceylon. In 1786 word aan hom en kaptein-ingenieur Sebastiaan Willem van de Graaff, seun van die goewerneur C. Jacob van de Graaff, as hoogste genie-offisiere die toesig oor die Kompanjies-geboue toevertrou. Dit is bekend dat hy byvoorbeeld die provoostronk ontwerp het. In 1787 word aan hom deur die goewerneur die leiding van die militêre akademie vir artilleriekadette in Kaapstad opgedra. Toe die VOC in 1795 sy onroerende goed aan die Britse owerheid oorgee, verskyn bokant die handtekening van Thibault dié van die majoor van die artillerie, Georg Conrad Küchler, wat later die Paarlse kerk sou ontwerp.

Dit is betekenisvol dat Thibault in hierdie tyd reeds 'n florerende private praktyk as argitek opgebou het, terwyl beroepsargitekte voorheen vrywel onbekend was aan die Kaap. In Nederland is bowendien van sy hand 'n ontwerptekening (c. 1788) vir uitbreidings aan die goewerneurswoning gevind, asook 'n pragtige tekening (1791) van die bo-ent van die Heerengracht en die ingang tot die Kompanjiestuin. Die tekening van die Heerengracht is deur hom aan sy "vriend" Sebastiaan Willem van de Graaff opgedra en vertoon ook 'n waghuisie wat hy gebou het en twee bouwerke wat volgens die styl ook sy werk kon gewees het. Blykbaar was Thibault dus die vernaamste argitek was van die boulustige goewerneur Van de Graaff, wat, nes sy seun, kennis van die boukuns gehad het.

Nadat Van de Graaff in 1791 teruggeroep is, kom die VOC se boubedrywighede byna tot stilstand. As gevolg van die eerste Britse besetting in 1795 verloor Thibault sy amp, maar hy wen goewerneur J. H. Craig se guns deur aan hom sy versameling landkaarte beskikbaar te stel. Hy wys die aanbod van die pos koninklike aardrykskundige ingenieur aan die Kaap van die hand aangesien dit op daardie tydstip 'n "inbreuk op die goeie maniere" sou wees. Ook met die waarnemende goewerneur, Francis Dundas, handhaaf Thibault 'n goeie verstandhouding. Dundas beskou hom as 'n middelmatige militêre ingenieur, maar 'n nuttige, kunssinnige argitek, en bied aan hom in 1799 die leiding van en toesig oor herstelwerksaamhede aan die geboue van die garnisoen. Hierdie keer aanvaar hy die aanbod van sy nuwe meesters, volgens hom omdat hy ondanks sy belangrike dienste vyf jaar lank vir promosie oor die hoof gesien is, en hy daarna weens die verlies van sy betrekking aansienlike skade sou gely het.

Met sir George Yonge wat in 1799 aankom, kom hy minder goed klaar. Yonge lê beslag op party van sy landkaarte en die tussenkoms van Dundas is nodig om hulle aan Thibault terug te besorg. In 1801 word hierdie ongeliefde goewerneur teruggeroep; tot die teruggawe van die Kaap aan die Bataafse republiek in 1803 neem Dundas weer as goewerneur waar en lewe Thibault in vrede met die owerheid.

Ná die oordrag verloor hy weer outomaties sy pos, sonder om egter in onguns te val. Kommissaris-generaal J.A. de Mist, self 'n Vrymesselaar, neem in 1803 die opening waar van die Vrymesselaarslosie De Goede Hoop, waarvan Thibault die ere-argitek was. Bowendien kry hy, ook nog in 1803, eindelik die erkenning waarop hy al so lank gewag het, toe De Mist hom aanstel as inspekteur-generaal van burgerlike en militêre geboue. Voortaan sou hy feitlik elke belangrike regeringsgebou aan die Kaap ontwerp.

By die tweede Britse besetting aan die Kaap in Januarie 1806 verloor Thibault, wat genl. J.W. Janssens in die veldtog teen die Britte vergesel het, weer tydelik sy amp. Hy word selfs as krygsgevangene byna gedeporteer. Maar reeds in April 1806 word hy deur genl. sir David Baird in sy amp as inspekteur van openbare geboue herstel. Ook word hy in 1807 as beëdigde landmeter erken, terwyl hy in 1811 staatslandmeter word. In 1813 tree hy as raadgewer op by die voorbereiding van die Vrymesselaars se tegniese en kunskollege, wat in 1815 geopen word met die beeldhouer Anton Anreith, wat in so baie van Thibault se projekte saamwerk, as die hoof.

Die laaste paar jare van sy lewe hou Thibault hom meer met die landmetery besig as met die boukuns, veral na die koms van lord Charles Somerset, wie se "gesellige" smaak geheel en al verskil van die klassisisme van Thibault. Gevolglik kry hy geen amptelike opdragte meer nie en Somerset veronagsaam hom selfs as inspekteur. So moet hy die weg van Kaapstad na Simonstad opmeet, wat hom soms maande van sy huis af weghou. Volgens die register van sterfgevalle is hy op 4 November 1815 oorlede, maar volgens sy grafskrif en die NG Kerkargief op 3 November. Hy laat 'n wedudwee en twee ongetroude dogters brandarm agter in hul huis in die Keizersgracht (Darlingstraat). Die derde dogter trou in 1814 met die Ierse luit. John Humphreys, terwyl Thibault se enigste seun vroeg sterf. In 'n versoekskrif aan Somerset om geldelike bystand wyt die weduwee haar man se dood aan die maande lange landmetery in dikwels ongunstige omstandighede. Thibault is bygelê in 'n eenvoudige Vrymesselaars-grafkelder, waarskynlik deur homself ontwerp, in die Somersetweg-kerkhof. Die grafkelder is later gesloop en Thibault se stoflike oorskot kan nie opgespoor word nie. Ook die grafplaat met opskrif het verdwyn.

Toe Thibault in die Kaap aankom, tref hy 'n boustyl aan met 'n baie besonderse karakter, geskep deur naamlose bouers; vandag word dit die Kaaps-Hollandse boustyl genoem. Sy boustyl het uiteraard baie min daarby aangesluit omdat hy opgelei is in die Franse neo-klassisisme van die laat 18de eeu, van die tydperk van Lodewyk XVI, waarvan sy leermeester, Gabriel, die groot vertolker was. Hierdie klassisisme was 'n sterk reaksie op die barok en sy uitloper, die rococo. En dit was nou juis die barok, sterker in Nederland en Duitsland as wat dit ooit in Frankryk was, wat ook die agttiende-eeuse boukuns aan die Kaap oorheers het, hoewel klassisistiese invloede daar reeds lank voor Thibault se aankoms merkbaar was.

In gevalle waar Thibault wel probeer aansluit by die plaaslike volkstyl, dwing hy dan ook sy klassieke vormgewing daarop af. Die volgende is 'n opgawe van die bouwerke wat met redelike sekerheid aan hom toegeskryf kan word:

Hans Fransen, indertyd kurator van die Stellenbosse Museum, skryf in die "Suid-Afrikaanse Biografiese Woordeboek": "Van voorkoms sowel as temperament was Thibault 'n tipiese Fransman: klein van postuur, met skerp, intelligente gelaatstrekke, opvlieënd en aggressief van geaardheid, soos ook uit sy briewe blyk. Hoewel geen owerheid vir hom heilig was nie, het sy onmiskenbare talente, sy intelligensie en sy werkywer hom gewoonlik van onguns gered. Tog is dit moeilik om aan te neem dat hy, naas sy taktloosheid, nie ook 'n groot persoonlike sjarme gehad het nie. As kunstenaar was hy die teenoorgestelde van Anton Anreith, sy getroue medewerker: altyd intellektueel, hoewel soms met 'n sekere speelsheid; die akademikus-kunstenaar, teenoor Anreith, die aardse ambagsman-kunstenaar. Dat hierdie twee se werke mekaar tog so treffend aanvul, is een van die wondere van die Suid-Afrikaanse kunsgeskiedenis."


</doc>
<doc id="110761" url="https://af.wikipedia.org/wiki?curid=110761" title="Refentse Morake">
Refentse Morake

Refentse Morake (gebore 1 Augustus 1997) is 'n Afrikaanse sanger wat in Vereeniging grootgeword het. Hy was 17 toe hy op die sypaadjie van sy ouerhuis in Unitaspark, 'n voorstad van Vereeniging, opgemerk is terwyl hy kitaar gespeel en gesing het. 'n dame - Cecilia Marchionna, of "Tannie Kleintjie", soos sy meer bekend is, het hom gehoor. Sy het hom genader en gevra of sy 'n video van hom mag opneem en die video op haar Facebook mag sit. Hy het ingestem en gedink die "tannie" het waarskynlik net 'n paar Facebook-vriende, maar dit was 'n groot onderskatting.

Die Facebookvideo het met 30 000 beskouings op die eerste dag die hoogte ingeskiet, tot 160 000 vier dae later, en aanhou groei. In April 2015 het hy in Baron van Reedestraat in Oudtshoorn in die straat opgetree, toe sy gunsteling sanger, Karen Zoid, verbygekom en vir hom R10 ter waardering vir sy poging gegee het. Daardie aand het organiseerders by die KKNK vir Morake agter die skerms van die fees se openingskonsert geneem, waar hy verskeie musieksterre, insluitend Karen Zoid ontmoet het, en 'n musiekkontrak aangebied is.

Refentse stel sy debuutalbum "My Hart Bly in 'n Taal" in 2016 vry, en sy tweede album "Deur My Venster" word in 2017 vrygestel.






</doc>
<doc id="110766" url="https://af.wikipedia.org/wiki?curid=110766" title="Historiese kritiek">
Historiese kritiek

Historiese kritiek of skrifkritiek is die oorkoepelende naam vir verskeie metodes van Skrifhantering, waar die teoloog homself die reg toeëien om die teks self te bevraagteken. Hier gaan dit nie oor 'n soeke na die oorspronklike teks nie, maar oor 'n bevraagtekening van die teks self. Wat byvoorbeeld duidelik in die Bybel as geskiedenis en werklike gebeure beskryf word, se akkuraatheid en waarheid word bevraagteken.



</doc>
<doc id="110767" url="https://af.wikipedia.org/wiki?curid=110767" title="Tekskritiek">
Tekskritiek

Tekskritiek is die wetenskap wat verskillende metodes aanwend en verskillende manuskripte vergelyk om te soek na die beste oorspronklike teks. Dit het die hoogste waardering vir die oorspronklike teks en sy betekenis.



</doc>
<doc id="110769" url="https://af.wikipedia.org/wiki?curid=110769" title="Robin Auld">
Robin Auld

Robin Auld (1959-) 'n Suid-Afrikaanse populêre sanger wat in 1982 met die album "At the Corner" gedebuteer het. In 1992 ontvang hy 'n Sama-toekenning vir die album "Love Kills". Sy treffers sluit in "Baby You've Been Good to Me" en "All of Woman". Deesdae woon hy in Engeland en toer gereeld in Suid-Afrika.

Auld is in 1959 van Skotte ouers in Lusaka, Zambië, gebore. Sy pa was 'n landdros en sy ma 'n verpleegsuster. Na drie jaar in die Zambiese kopergordel trek hulle na Sesheke naby Livingstone, op die Zambezirivier. Ná sy ouers se egskeiding in 1970 verhuis hy saam met sy ma en broer na Kaapstad in Suid-Afrika. Hulle het hulself in die Valsbaai-gebied gevestig, waar hy beide laer- en hoërskole in Vishoek bygewoon het.

Hy leer kitaar speel en tree saam met 'n paar musiekgroepe op voordat hy begin sing en liedjies skryf. In 1982 stel Warner Brothers sy eerste solo-album, getiteld "At the Corner", vry. Die album is deur Kevin Shirley vervaardig, wat ook 'n verdere drie albums vir Auld en sy groep Z-Astaire vervaardig het. Hierdie vennootskap het vyf radiotreffers, insluitend "Baby You've Been Good to Me" en "All of Woman", opgelewer.

In 2000 publiseer Auld sy eerste roman, "Tight Lines". Dit vertel die verhaal van 'n visvangekspidisie deur die oë van 'n afvallige tiener. Hy het ook 'n digbundel, "Kelp", in 2006 gepubliseer. Die digbundel bevat temas betreffende die see, Suid-Afrikaanse kultuur en die mens se ontwrigting van die natuur.





</doc>
<doc id="110777" url="https://af.wikipedia.org/wiki?curid=110777" title="Bao">
Bao

Bao is ’n tradisionele mankala-bordspeletjie wat in die meeste lande in Oos-Afrika gespeel word, onder meer Kenia, Tanzanië, Comoro, Malawi en Burundi. Dit is die gewildste onder die Swahili-volke van Tanzanië en Kenia; die naam "Bao" kom uit Swahili en beteken "bord" of "bordspel". In Tanzanië word ’n "Bao-meester" hooggeag. In Malawi bestaan nog ’n weergawe van die spel, Bawo, wat die Yao-woord is.

Bao is ’n gewilde weergawe van mankala omdat dit ’n ingewikkelde en strategies gevorderde spel is. In Zanzibar en Tanzanië bestaan twee weergawes: ’n moeiliker een vir gevorderde spelers (Bao la kiswahili, "Bao van die Swahili-volk") en ’n makliker een (Bao la kujifunza, "Bao vir beginners"). Verskeie ander mankalas bestaan in Oos-Afrika en dele van die Midde-Ooste wat soortgelyk aan Bao is, soos Hawalis in Oman en Omweso in Oeganda.

Amptelike toernooie word in Tanzanië, Zanzibar, Kenia en Malawi gehou en sommige lande het Bao-verenigings.

Dit is nie presies seker waar en wanneer die spel ontstaan het nie omdat die borde van hout gemaak word en argeologiese vondste nie lig op die saak kan werp nie. Sommige glo die borde met ’n vierkante holte op sekere plekke is die ware Bao-borde omdat dit die enigste mankalabord is wat dit het. Die oudste bord wat vandag bekend is, kom uit Malawi en is in ’n Britse museum. Dit dateer uit nie vroeër as 1896 nie. Een van die eerste mense wat daaroor geskryf het, is die Britse oriëntoloog Thomas Hyde, wat die spel in 1658 in Comoro gesien het.

Vanweë die spel se sterk bande met die Swahili-kultuur en by gebrek aan historiese bewyse, word aanvaar Bao het aan die Swahili-kus (van Tanzanië en Kenia) ontstaan en dat dit van daar af versprei het.

Soos met die meeste tradisionele speletjies die geval is, is Bao-reëls mondelings oorgedra en dus is daar verskeie plaaslike weergawes. Die invloedrykste beskrywing van die reëls kom van die bordspelkenner Alex de Voogt, wat dit tussen 1991 en 1995 geskryf het; dit is gebaseer op aanwysings van Bao-meesters in Zanzibar.

Bao is geskoei op ’n mankalabord en bestaan uit vier rye van agt holtes elk – in Swahili word die holtes "mashimo" (enkelvoud: "shimo") genoem. Elke speler se kant van die bord bestaan uit twee aangrensende rye holtes. 

Sommige holtes wat ’n spesifieke rol in die spel speel, het spesiale name. Die vierde holte van regs in die binneste ry van elke halwe bord word die "nyumba" ("huis") of "kuu" ("hoof") genoem; op die meeste tradisionele borde is hulle vierkantig, terwyl die ander holtes rond is. Die eerste en laaste holte van die binneste ry word die "kichwa" ("kop") genoem, terwyl die naam "kimbi" van toepassing is op beide die kichwa en die holtes reg langs hulle (dus die tweede en die tweede laaste holte in die binneste ry).

Elke speler het 32 eenderse "sade". Die aanvanklike plasing van die sade onderskei verskillende weergawes van die spel van mekaar.

In Bao la kiswahili plaas elke speler aanvanklik ses sade in die nyumba, en nog twee sade in die twee holtes regs van die nyumba. Al die oorblywende sade word "in die hand" gehou. In Malawi word agt sade in die nyumba geplaas. Elke speler het dus óf 22 óf 20 sade wanneer die spel begin. Hierdie sade word op die bord geplaas in die eerste fase, bekend as die "namua"-fase.

In Bao la kujifunza word al die sade aan die begin van die spel op die bord geplaas en het die spelers geen sade in die hand nie; daar is dus nie ’n namua-fase nie.

In die namua-fase begin elke speler sy skuif deur een van die sade in sy hand op die bord te plaas. Die saad moet in ’n nie-leë holte in die teenstander se binneste ry geplaas word.

’n "Merker" is ’n holte in die binneste ry oorkant ’n nie-leë holte van die teenstander. As die eerste saad in ’n merkerholte geplaas word, vind ’n "verowering" plaas en die speler se beurt word ’n "mtaji"-beurt genoem. Andersins is dit ’n "takata"-beurt. ’n Speler moet verower as hy kan. In ’n mtaji-beurt kan ander verowerings gedoen word deur te "saai" (sien onder); in ’n takata-beurt word verowerings nie toegelaat nie.

As ’n verowering plaasvind, neem die speler al die sade uit die verowerde holte van sy teenstander en saai hulle in sy eie rye. Die eerste saad moet in ’n kichwa gesaai word; as dit in die regter-kichwa gesaai word, moet die ander sade linksom (antikloksgewys) gesaai word; as dit in die linker-kichwa gesaai word, moet regsom (kloksgewys) gesaai word. Om dié rede is die regter-kichwa ook bekend as die "antikloksgewys-kichwa" en die regter-een as die "kloksgewys-kichwa".

Die keuse van uit watter kichwa hy wil saai, word aanvanklik aan die speler oorgelaat, met ’n paar uitsonderings. As ’n verowering in enige kimbi plaasgevind het, moet die speler uit die naaste kichwa begin saai.

Terwyl die speler saai, vind ’n nuwe verowering plaas elke keer dat die laaste saad in enige individuele saaiing in ’n merker geplaas word. Die saai van die verowerde sade moet weer vanuit ’n kichwa begin. In so ’n geval kan die speler nie kies uit watter kichwa hy wil saai nie – as die verowering in ’n kimbi plaasvind, moet hy van die naaste kichwa begin saai; andersins moet hy die huidige rigting (links- of regsom) behou. 

Sy beurt eindig wanneer die laaste saad in ’n saaiing in ’n leë holte gegooi word.

Wanneer al die sade in die spelers se hand op is, is die namua-fase oor en begin die "mtaji"-fase. Dis belangrik om te weet dat die woord "mtaji" vir beide ’n beurt en ’n fase in die spel gebruik word; die twee betekenisse moenie verwar word nie. Let ook op dat die spel in Bao la kujifunza met die mtaji-fase begin omdat daar geen sade in die spelers se hand is nie.

In die mtaji-fase begin ’n speler sy beurt deur al die sade te haal uit enige holte wat minstens twee sade inhet, en dan saai hy hulle (links- of regsom). As die laaste saad van hierdie eerste saaiing in ’n merker gegooi word, begin ’n mtaji-beurt, met dieselfde reëls as hierbo beskryf. Weer eens: as die merker ’n kimbi is, word van die naaste kichwa af gesaai, anders moet die speler die rigting van die spel behou.

Nes in die namua-fase moet ’n speler verower as hy kan.

As die eerste saaiing nie tot ’n verowering lei nie, is die hele beurt ’n "takata"-beurt, nes in die namua-fase. In dié geval moet ’n spleler uit ’n holte in die binneste ry begin saai as hy kan.

’n Spesiale reël is dat as die eerste saaiing uit ’n holte met meer as 15 sade is, sal die beurt altyd takata wees ongeag of die laaste saad in ’n merker val of nie.

In Bao la kiswahili is daar ekstra reëls wat met die nyumba verband hou. Eerstens, as die saaiing in ’n takata-beurt in die nyumba eindig, is die beurt oor (sade kan nie uit die nyumba gesaai word nie). Tweedens, as die saaiing in ’n mtaji-beurt in die nyumba eindig, en die nyumba is nie ’n merker nie, mag die speler kies of hy die inhoud van die nyumba verder wil saai en of hy sy beurt wil beëindig. Derdens, as die speler in die mtaji-fase sy beurt begin deur uit die nyumba te saai, kan hy net twee sade uit die nyumba saai eerder as die hele inhoud. Dit word "belastingheffing" op die nyumba genoem.

Die nyumba verloor sy spesiale eienskappe die eerste keer dat sy inhoud gesaai word (belastingheffings uitgesluit), dus die eerste keer dat ’n speler kies om in die mtaji-beurt uit die nyumba te saai.

Daar is verskeie variasies op bostaande reëls.

Die spel eindig óf wanneer ’n speler geen sade in sy binneste ry oorhet nie óf as hy geen skuif meer kan maak nie. In albei gevalle verloor hy die spel.



</doc>
<doc id="110778" url="https://af.wikipedia.org/wiki?curid=110778" title="Austin">
Austin

Austin kan na een van die volgende verwys:



</doc>
<doc id="110779" url="https://af.wikipedia.org/wiki?curid=110779" title="Snelgeweer">
Snelgeweer

'n Snelgeweer is ’n apparaat wat gebruik word om die snelheid van bewegende voorwerpe te meet. Dit word gebruik om die spoed van voertuie vir wetstoepassing te meet, en word dikwels in professionele toeskouersport gebruik om die spoed van tennisballe of krieketballe te meet.

Die snelgeweer wat in sport gebruik word is in 1999 deur Henri Johnson van Somerset-Wes ontwerp. Dit kan gebruik word om te meet hoe vinnig die bal beweeg wanneer ’n tennisbal of golfbal afgeslaan word, of wanneer 'n krieketbal geboul word. Die apparaat is amptelik by The Oval (Londen) in Engeland bekendgestel tydens die 1999 Krieketwêreldbeker. Johnson se snelgeweer is al by PGA- en Davisbeker-toernooie gebruik.


</doc>
<doc id="110780" url="https://af.wikipedia.org/wiki?curid=110780" title="Suid-Afrikaanse Weeshuis, Langstraat">
Suid-Afrikaanse Weeshuis, Langstraat

Die Suid-Afrikaanse Weeshuis was ’n gebou na aan die bopunt van Langstraat, Kaapstad, wat in 1815 ingewy is en die eerste kinderhuis in Suid-Afrika van toe tot 1923 gehuisves het. Dit was ook die tuiste van die Suid-Afrikaanse Kollege van 1829 tot 1841. Nadat die SA Weeshuis die gebou ontruim het, is dit mettertyd verander en stuksgewys afgebreek tot die laaste, onherkenbare gedeeltes – toe deel van ’n modernistiese gebou van rooi klinkersteen – in November 1981 gesloop is.

’n Welgestelde weduwee, Margaretha Anna Moller (1743–1815), het vroeg in die 19de eeu aan die Kaapse regering voorgestel dat hulle ’n gebou stigting waarin ou, afgeleefde en behoeftige vroue opgeneem kom word. Sy sou self daarvoor ’n som geld afstaan, waarvan die rente vir die bedryf van die ouetehuis gebruik sou kon word. Die regering het geredelik ’n stuk grond aan die bopunt van Langstraat, aan die westelike kant langsaan die perseel waarop die Duitse Evangelies-Lutherse kerk Sint Martini later gebou wou word, afgestaan. Moller het vanaf omstreeks 1808 van tyd tot tyd aansienlike bedrae bygedra en ná vyf jaar het die direksie £3 500 byeen gehad, waarvan sy die meeste geskenk het. Tog het dit nog nie tot de stigting van ’n bepaalde gebou gekom nie, om meer as een rede. Intussen is sommige bejaarde vroue wel uit die rente van die ingesamelde bedrag onderhou.

Enkele jare laer besluit die weduwee Moller toe om ’n weesinrigting daar te stel en £1 200 daarvoor af te staan. Die grond wat bestem was vir "Het Oude Vrouwen Huis" kon hiervoor aangewend word. Goewerneur Caledon (1807–'11) was besonder ingenome met die plan en dra uit sy eie sak 5 000 riksdaalders daartoe by, terwyl sy opvolger, lord Charles Somerset, in Julie 1814 ’n rentelose voorskot van 8 000 riksdaalders uit die fondse van die Weeskamer beskikbaarstel. Dit het egter nog meer as ’n jaar geduur voor die gebou, ontwerp die argitek Louis Thibault, voltooi is. Kort voor Thibault se dood in November 1815 het ds. J.P. Serrurier van die Groote Kerk op 20 September die gebou ingewy en die weeshuis amptelik geopen. ’n Kollekte ná die plegtigheid het £160 opgelewer. Die weduwee Moller se bydrae met die jare was nie minder nie as £6 000. 

Van die Suid-Afrikaanse Kollege se stigting op 1 Oktober 1829 tot die inwyding van die Egiptiese Gebou langs die Kompanjiestuin op 13 April 1841 (die eerste gebou in Suid-Afrika wat spesiaal vir naskoolse onderrig opgerig is) het die Weeshuis enkele lokale aan dié eerste instelling vir hoër onderwys aan die Kaap afgestaan. Dit was egter beknop en ongeskik vir die kollege se doeleindes sodat die inskrywings (wat bestaan het uit van laerskoolseuns tot naskoolse studente) van ’n oorspronklike 115 tot net 16 in die jaar van sy verhuising afgeneem het.

Die weesinrigting, eers bekend as die SA Weeshuis en later die SA Kinderhuis, het onder ’n kommissie van die NG Kerk en die Lutherse Kerk gestaan. Die inrigting bestaan vandag nog, maar het in 1923 na ’n beter perseel in Tuine verhuis.

Die fondament vir die ouetehuis is blykbaar gelê kort nadat die grond in 1808 vir dié doel afgestaan is. David van der Heever skryf in die "VASSA Journal" van Junie 2005: "Die snaakse plan van die Weeshuis kan waarskynlik daaraan toegeskryf word dat dit direk bo op die fondament gebou is wat reeds gelê is die voorgestelde ouetehuis. Op sy beurt is die plan vir die tehuis glo gegrond op die oorspronklike Seevaardershospitaal in Waalstraat, Kaapstad." Hy skryf die hoofkenmerk van die plan is die groot, kruisvormige sentrale vertrek wat oor die volle lengte van die gebou uitstrek, van Langstraat aan die voorkant tot Loopstraat aan die agterkant. Volgens hom moes so ’n vertrek van 35 m lank by 6 m wyd en 8 m hoog "funksioneel baie eienaardig" gewees het en kon dit moontlik gebruik gewees het vir gemeenskaplike aktiwiteite soos eet of ontspanning, want die gebou het amper die hele erf beslaan wat min speelplek gelaat het vir die weeskinders of die studente van die SA Kollege, wat die gebou van 1829 tot 1841 gedeel het.

Ronald Lewcock wys in sy boek "Early Nineteenth Century Architecture in South Africa" (1963) op die ooreenkomste tussen die Weeshuis se fasade en dié van die ou slawelosie wat Thibault en Anton Anreith van 1809 tot 1814 in die hooggeregshof omskep het; trouens met die meeste van Thibault se werk in hierdie tydperk, die laaste jare voor sy dood. "There was the same horizontal grooving of the plasterwork of the wings, and, more significant, their horizontal form was contrasted with a tendency to vertical movement in the central bay. The latter was terminated at the top by a semicircular pediment, a similar composition on a smaller scale to that of the main façade of the Old Supreme Court, which was finished at about the same time. A delightful touch was added to the façade by the coupling of the pilasters between the windows, and a slightly more perverse one by the addition of guttae to add a stronger modulation to the cornice over the columns. In this, as in the whole treatment of the Classical Order, the building was more subtly and successfully handled than the Supreme Court façade. The design of the entrance is however, a disappointment; its pediment was oversimplified and given inadequate visual support. Instead of a decorative fanlight, a rather bizarre circular clerestory light with a cartwheel pattern was inserted high in the wall above the entrance."

Van der Heever meen dié ooreenkomste in die twee geboue se ontwerp laat min twyfel dat Thibault ook vir die Weeshuis verantwoordelik was, want ook sy betrokkenheid by die ombouing van die ou hooggeregshof (nou die SA Kultuurhistoriese Museum) bestaan nie twyfel nie.

Die Suid-Afrikaanse Kollege is op 1 Oktober 1829 amptelik in die (vorige) Groote Kerk gestig nadat die direkteure, senatore, professore en lede van die publiek negeuur die oggend hier van die Weeshuis af ’n optog na die kerk gehou het, destyds die grootste vergaderplek in die stad. Die Weeshuis se komitee het die gebruik van die voorste vertrekke aan die SA Kollege afgestaan, wat begin het met 115 inskrywings, meestal laerskoolseuns, maar ook enkele naskoolse studente. 

Enkele geringe veranderings was nodig, onder meer ’n afskeiding oor die breedte van die lang, middelste ruimte ten einde ruimte aan die nuwe instelling te noem. Hermann Schütte, ’n Duitse meesterbouer en argitek wat dikwels saam met Anton Anreith en Louis Thibault aan projekte gewerk het, het self die plan vir die ombouing geteken en 1 850 riksdaalders vir die werk kwoteer. 

Die Langstraatse gebou van die SA Weeshuis is in 1923 vir £4 500 aan die Betsjoeanaland-melkery (Bechuanaland Dairies) verkoop toe die instelling ’n beter perseel in Tuine betrek het. Hierna is die gebou gereeld verander ter wille van die melkery se veranderende behoeftes. Eindelik was dit geheel en al onherkenbaar nadat die hele voorkant – waar in die loop van die 19de een ’n boog oor die ingang van die straat af aangebring is – vervang is deur ’n aanbousel van goudkleurige klinkersteen en die agterste dele (aan Loopstraat se kant) so volledig verander is dat net dele van die oorspronklike muur nog plek-plek sigbaar was.

In 1978 het die argitek John Rennie tydens sy bestekopname van die geboue in die Kaapse middestad vir ’n publikasie, "The Buildings of Central Cape Town", van die Kaapse Provinsiale Instituut van Argitekte, steeds bestaande gedeeltes van die ou weeshuis uitgeken wat toe in en om motorherstelplek weggesteek was. Destyds wou die Kaapse stadsraad die kruising van Loopstraat en Buitensingel verbreed. As vergoeding vir die grond wat die Lutherse gemeente Sint Martini deur dié verbreding sou verloor, het die stadsraad hulle ’n gedeelte van die oorspronklike Weeshuis-perseel aangebied. Dit was nadat die raad kort vantevore die hele perseel onteien het om van die grond vir padverbreding te gebruik. 

David van der Heever, wat die geskiedenis van die gebou verder ondersoek het ná Rennie se ontdekkings in 1978, het die onteiening van die grond beskou as ’n geleentheid om Orphanstraat heeltemal tussen Lang- en Loopstraat te sluit ten einde die kerk- en Weeshuis-perseel te konsolideer. Dit kon, syns insiens, stukrag verleen aan ’n geïntegreerde ontwikkeling van die perseel. Hy het ’n ontwikkeling in die vooruitsig gestel wat ’n poging sou insluit om die Weeshuis te herbou, of dan selfs net die fasade. Destyds, in die vroeë 1980's, was "fasadisme" (die behou van ’n ou gebou se fasade, maar met ’n hedendaagse bousel daaragter) meer aanvaar as in die vroeë 21ste eeu.

Die Lutherse gemeente het tydens beraadslaging met die stadsraad groot belangstelling daarin getoon om ’n gebou vir Sondagskool-doeleindes op die Weeshuis-perseel op te rig. Ook was hulle bereid die Weeshuis te herbou, hetsy deels of ten volle. Die stadsraad het aanvanklik belangstelling getoon en die projek aangemoedig, maar eindelik het hulle gemeen die enkele fragmente van die Weeshuis was nie die moeite werd om te bewaar nie. So is al die bousels op die perseel in November 1981 gesloop en is ’n skielike einde gebring aan sommige bewaringsbewustes, soos Van der Heever, se droom en visie. Die Lutherse gemeente het die perseel gekoop, insluitende die geslote deel van Orphanstraat, en ’n nuwe Sondagskool-gebou daarop opgerig, sonder dat dit enigsins aansluit by of melding maak van Suid-Afrika se eerste weeshuis wat 108 jaar op die perseel bedryf is.



</doc>
<doc id="110788" url="https://af.wikipedia.org/wiki?curid=110788" title="263 v.C.">
263 v.C.



</doc>
<doc id="110789" url="https://af.wikipedia.org/wiki?curid=110789" title="241 v.C.">
241 v.C.



</doc>
<doc id="110790" url="https://af.wikipedia.org/wiki?curid=110790" title="245 v.C.">
245 v.C.



</doc>
<doc id="110793" url="https://af.wikipedia.org/wiki?curid=110793" title="Lyfstraf in skole">
Lyfstraf in skole

Lyfstraf in skole verwys na doelbewuste pyn of ongemak wat veroorsaak word in reaksie op ongewenste gedrag van studente in skole. Dit behels dat die student óf oor die boude of op die hande, met 'n voorwerp geslaan word -  soos 'n rottang, houtplank, pantoffel, leerband of hout maatstok. Dis minder algemeen, maar sluit ook pakslae met die plathand in; veral op laerskool vlak.

In die Engelssprekende wêreld is die gebruik van lyfstraf deur skole histories geregverdig deur die gemene reg teorie "in loco parentis", waardeur onderwysers beskou word as gesagsfigure met dieselfde regte as ouers om kinders in hul sorg te straf.

Voorstanders van skool lyfstraf argumenteer dat dit 'n onmiddellike reaksie op die gebrek aan dissipline is en dat die student vinnig terugkeer na die klaskamer , eerder as om skorsing uit die skool toe te pas. Teenstanders, insluitend 'n aantal mediese- en sielkundige verenigings, saam met menseregtegroepe, argumenteer dat fisiese straf oneffektief is oor die langtermyn, inmeng met leer, lei tot anti-sosiale gedrag sowel as verskeie vorms van geestesspanning, en 'n vorm van geweld is wat die regte van kinders skend.

Pole het in 1783 die eerste nasie geword om lyfstraf te verbied in skole. Van 2015 het die meeste ontwikkelde lande die praktyk afgeskaf, met die uitsondering van sommige dele van die VSA, sommige Australiese state en Singapoer. Dit is nog in algemene gebruik in 'n aantal lande in Afrika en Asië. Sedert 1986 is dit verbied in Britse openbare skole.

Lyfstraf in skole binne die konteks van die laat 20ste en vroeë 21ste eeu is onder andere gedefinieer as:  doelbewuste pyn wat aan 'n kind toegedien word in reaksie op die kind se ongewenste gedrag en/of taal, "doelbewuste toediening van liggaamlike pyn of ongemak deur 'n amptenaar in die opvoedkundige stelsel op 'n student as 'n straf vir onaanvaarbare gedrag", en "opsetlike toediening van fisiese pyn as 'n middel om gedrag te verander" (nie die gebruik van fisiese beperking wat partykeer toegepas word om studente of ander mense te beskerm teen onmiddelike gevaar nie).

Lyfstraf was algemeen in skole in baie dele van die wêreld, maar in die afgelope dekades het dit is onwettig verklaar in die meeste van Europa, die meeste van Suid-Amerika, sowel as in Kanada, Korea, Suid-Afrika, Nieu-Seeland en verskeie ander lande. Dit bly alledaags in 'n aantal lande in Afrika, Suidoos-Asië en die Midde-Ooste.

Terwyl die meeste state van die VSA lyfstraf verbied in staatskole, word dit  hoofsaaklik steeds toegelaat in die Suidelike en Westelike Verenigde State van Amerika. Volgens die Verenigde State se Departement van Onderwys, was meer as 216,000 studente onderworpe aan lyfstraf tydens die 2008–09 skooljaar.

Baie van die tradisionele kultuur rondom lyfstraf in skole, veral in die Engelssprekende wêreld, spruit grootliks uit die Britse gebruik van die 19de en 20ste eeue, veral met betrekking tot die slae van tienerseuns. Daar bestaan 'n groot hoeveelheid literatuur hieroor. Brittanje verbied die praktyk in 1987 vir staatskole en meer onlangs vir alle skole.

Talle skole in Singapoer, Maleisië en sommige Afrika lande gebruik rottangs as roetine straf vir seuns se wangedrag. In sommige Midde-oosterse  lande word 'n sweep gebruik.

In die meeste kontinentaal-Europese lande is lyfstraf verban vir baie dekades reeds.

Sedert die 1917 Russiese Rewolusie is lyfstraf verban in die Sowjetunie, omdat dit as teenstrydig beskou is met Sowjetisme. Kommuniste in ander lande soos Brittanje het die leiding geneem om te velde te trek teen lyfstraf – wat hul beskou het as simptomaties van die agteruitgang van kapitalisitiese onderwys stelsels. Gedurende die 1960's het Sowjet besoekers aan westerse skole hul skok uitgespreek  oor die lyfstraf van seuns. Ander kommunistiese regerings het gevolg en in Noord Korea  was lyfstraf "onbekend" aan studente in 2007. Lyfstraf is afgeskaf op die Sjinese vasteland in , alhowel dit steeds voorkom – veral in landelike areas.

Volgens die American Academy of Pediatrics bestaan daar drie basiese beweegredes vir lyfstraf in skole: oortuigings, gebaseer in tradisionele godsdienstighed dat ouers die reg het – indien nie 'n plig nie – om kinders fisies te straf wanneer hul wangedrag vertoon; 'n dissiplinêre filosofie dat lyfstraf help om karakter te bou en nodig is vir die ontwikkeling van 'n kind se gewete en respek vir gesagsfigure; en oortuigings rakende die behoeftes en regte van onderwysers – veral dat lyfstraf belangrik is om orde en beheer te handhaaf in die klaskamer.

Skoolbeamptes en beleidsmakers gebruik dikwels persoonlike staaltjies as redenasie waarom lyfstraf bydra tot leerders se gedrag en prestasie. Daar is egter nie empiriese bewyse dat lyfstraf bydra tot beter beheer in die klaskamer nie. Bewyse dui nie daarop dat lyfstraf moraliteit ontwikkel nie; of leerders se respek vir gesagsfigure verhoog nie ; of dat dit groter sekuriteit aan onderwysers bied nie.

'n Aantal  mediese, pediatriese en sielkundige verenigings het verklarings uitgereik  wat alle vorme van lyfstraf in skole teenstaan. Die gevolge word gelys as swakker akademiese prestasie; verhoogde anti-sosiale gedrag; beserings van studente en 'n onvriendelike onderrigomgewing. Dit sluit onder meer in die American Medical Association, die American Academy of Child and Adolescent Psychiatry, die American Academy of Pediatrics, die Society for Adolescent Medicine, die American Psychological Association, die Royal College of Paediatrics and Child Health, die Royal College of Psychiatrists, die Canadian Paediatric Society en die Australian Psychological Society, asook die Verenigde State se National Association of Secondary School Principals.

Volgens die Amerikaanse Akademie vir Pediaters (AAP) dui navorsing daarop dat lyfstraf minder effektief is as ander metodes om gedrag te bestuur, en dat gesprekke oor waardes, positiewe rolmodelle en die uitdeel van lof baie meer vermag om karakter, respek en waardes te ontwikkel. Volgens hulle is daar bewyse dat lyfstraf aanleiding gee tot negatiewe gevolge soos byvoorbeeld aggressiewe en vernietigende gedrag, ontwrigtende gedrag in die klaskamer, vandalisme, swak akademiese prestasie, swak konsentrasie, skool fobie, meer leerders wat skool vroeg verlaat, lae selfbeeld, angstigheid, somatiese klagtes, depressie, selfmoord en vergelding teenoor onderwysers. Die  AAP beveel 'n aantal alternatiewe aan vir lyfstraf wat insluit nie-geweldadige gedragsbestuur strategieë, wysigings aan die skool omgewing en groter ondersteuning aan onderwysers.

'n Beraamde  1 tot 2 persent van die studente wat fisiese straf ontvang, word ernstig beseer – tot so 'n mate dat hul mediese aandag moet ontvang. Volgens die AAP en die Society for Adolescent Medicine sluit hierdie beserings kneusplekke, skrape, gebreekte bene, sweepslagbeserings, spierbeserings, breinbeserings en selfs sterftes in. Ander beserings wat aangemeld is sluit in heupsenuwee beserings" aansienlike hematome en lewensbedreigende bloeding.

Die AAP waarsku dat daar 'n risiko bestaan dat lyfstraf in skole die indruk onder studente bevorder dat geweld 'n gepaste wyse is vir die bestuur van ander se gedrag. Volgens die American Academy of Child and Adolescent Psychiatry dra lyfstraf die boodskap aan 'n kind oor dat die fisiese geweld en die toedien van pyn 'n geskikte manier is om interpersoonlike konflik te hanteer. En volgens die Society for Adolescent Medicine bevorder die gebruik van lyfstraf 'n gevaarlike boodskap dat geweld 'n aanvaarbare verskynsel is in ons samelewing. Dit bevestig die idee dat dit verdienstelik is om gewelddadig te wees teenoor ons kinders, en daardeur verminder hulle waarde in die gemeenskap se oë. Dit moedig kinders aan om hul te wend tot geweld, omdat hulle sien dat hul gesagsfigure of plaasvervangende ouers dit  doen. Geweld is nie aanvaarbaar nie en ons moet dit nie ondersteun deur die gebruik daarvan te bekragtiging  deur sodanige gesagsfigure soos skool amptenare nie.

The Society for Adolescent Medicine  beveel aan dat 'n milieu van effektiewe kommunikasie ontwikkel word waarin die onderwyser 'n houding van respek teenoor die studente openbaar,  en dat hul  instruksies gee wat stimulerend  en van toepassing is op studente se vermoëns. Hierdie kommunikasie behels verskeie nie- geweldadige gedragsveranderingstegnieke en betrek ouers en studente  by besluite oor skoolsake soos die reëls en opvoedkundige doelwitte. Hulle stel voor dat die studente deur middel van self-bestuur 'n doeltreffende alternatief vir die bestuur van ontwrigtende klaskamer gedrag kan bied, terwyl daar klem geplaas word op die belangrikheid van voldoende opleiding en ondersteuning vir onderwysers.

Die AAP maak die opmerking dat daar "geen toename in die dissiplinêre probleme in skole aangemeld is sedert die afskaffing  van lyfstraf nie", aldus die getuienis.

'n Aantal  internasionale menseregte-organisasies, insluitend die UN Committee on the Rights of the Child, die Parliamentary Assembly of the Council of Europe en die Inter-American Commission on Human Rights het bepaal dat fisiese straf van enige aard 'n skending is van die kinders se menseregte.

Volgens die Committee on the Rights of the Child verloor kinders nie hulle menseregte bloot omdat hulle by die skoolhekke instap nie; en die toepassing van lyfstraf respekteer nie die inherente waardigheid van die kind of die streng beperkings op skool dissipline nie. Die Komitee interpreteer Artikel 19 van die Konvensie oor die regte van die kind wat "lidlande verplig om alle gepaste wetgewende, administratiewe, sosiale en opvoedkundige maatreëls toe te pas om die kind te beskerm teen alle vorme van fisiese of geestelike geweld, beserings of misbruik  terwyl hy in die sorg van die ouer(s), wettige voog(de) of enige ander persoon is wat die versorging van die kind behartig", om 'n verbod op alle vorme van lyfstraf te impliseer.

Ander internasionale menseregteliggame wat die verbod op lyfstraf van kinders in al die instellings ondersteun, insluitend skole, sluit in die European Committee of Social Rights en die African Committee of Experts on the rights and Welfare of the Child. Daarbenewens is die verpligting van die lidstate om lyfstraf in skole en elders te verbied, bevestig in die 2009 Kaïro Verklaring op die Konvensie oor die Regte van die Kind en die Islamitiese Regswetenskap.

Volgens die Global Initiative to End All Corporal Punishment of Children  is alle vorme van lyfstraf in skole verbied in 125 lande vanaf Mei 2015 (46 van hierdie lande verbied ook lyfstraf van kinders in die huis).

In Canadian Foundation for Children, Youth and the Law v. Canada (2004) het die Hoër Hof skool lyfstraf verbied. In openbare skole was 'n rubber gordel die algemene manier om lyfstraf toe te pas op die hande, terwyl private skole dikwels 'n plank of rottang gebruik het op die kind se agterstewe. In baie dele van Kanada is die gordel nie gebruik sedert die 1970's of selfs vroeër nie: daar word beweer dat dit nie gebruik is in Quebec sedert die 1960's nie, en Toronto het dit  verban in 1971. Sommige skole in Alberta het die gordel gebruik tot met die verbod in 2004.

Die sistematiese gebruik van lyfstraf is afwesig in Franse skole sedert die 19de eeu. Daar is geen uitdruklike wetlike verbod daarop nie, maar in 2008 is 'n onderwyser 'n boete van €500 opgelê vir, wat sommige mense beskryf as, die  klap van 'n student.

By skole in Ierland is lyfstraf verban deur regulasie in 1982 en die gebruik daarvan het 'n kriminele oortreding geword in 1996.
Die gebruik van lyfstraf in skole is verbied deur die Suid-Afrikaanse Skolewet, 1996. Volgens artikel 10 van die wet:

In die geval van "Christian Education South Africa v Minister van Onderwys" het die Konstitusionele Hof 'n eis verwerp dat die grondwetlike reg tot vryheid van godsdiens aan  privaat Christelike skole die reg verleen om lyfstraf toe te pas.

'n Federale wet is  in 1998 geïmplementeer wat lyfstraf in skole verban. Die wet is van toepassing op alle skole, beide openbare en privaatskole. Enige onderwyser wat betrokke is by die praktyk sou nie net hul werk en onderriglisensie verloor nie, maar sal ook kriminele vervolging in die gesig staar vir die beoefening van geweld teen minderjariges en sal ook klagtes van kindermishandeling moet trotseer.


</doc>
<doc id="110794" url="https://af.wikipedia.org/wiki?curid=110794" title="Studievaardighede">
Studievaardighede

Studievaardighede of studiestrategieë is die benaderings wat toegepas word om te leer. Hulle is oor die algemeen van kritieke belang om sukses te behaal in die skool, word as noodsaaklik beskou vir die verkryging van goeie punte, en nuttig vir die res van 'n mens se lewe. Respicius Rwehumbiza beklemtoon in sy boek "Understanding Examination Techniques and Effective study Strategies " in 2013  dat die meeste studente eksamens bloot druip weens hulle gebrekkige studievaardighede en/of eksamenskryf-vaardighede.

Studievaardighede sluit 'n verskeidenheid vaardighede in wat die organisering van nuwe inligting, die vaslegging van inligting, of die hantering van evaluasie omvat. Dit sluit mnemotegnieke in wat help met die retensie van lyste van inligting; doeltreffende lees; konsentrasie tegnieke; en doeltreffende afneem van notas.

Enige vaardigheid wat bydra tot n persoon se vermoë om te studeer, inligting te behou en wat help om eksamens te slaag kan as 'n studievaardigheid beskou word, en dit sluit in tydsbestuur en motiverings tegnieke.

Studievaardighede is afsonderlike tegnieke wat aangeleer kan word, gewoonlik in 'n kort tyd, en van toepassing is  op alle of die meeste velde van studie. Hulle moet dus onderskei word van strategieë wat verband hou met 'n spesifieke veld van studie, bv. musiek of tegnologie, en van vermoëns wat inherent is aan  die student – soos die aspekte van intelligensie of leerstyle.

Breinkaarte is ontwikkel deur Tony Buzan. Breinkaarte help mense om belangrike feite te onthou. Vir die ontwikkeling van 'n breinkaart benodig jy 'n vel papier waarop die tema/onderwerp in die middel van die bladsy geskryf word. Vanaf hierdie onderwerp word lyne of takke getrek waarop sleutel woorde geskryf word. By elke sleutelwoord word ondersteunende gedagtes geskryf byvoorbeeld: Suurstof – boom, Sterrekunde – die sterre, die Sterre – teleskoop, ens.

Memorisering is die proses van geheuevaslegging. Memorisering is dikwels 'n doelbewuste verstandelike proses om geheuevaslegging te doen om items later weer te onthou  soos ervarings, name, aanstellings, adresse, telefoonnommers, lyste, stories, gedigte, foto's, kaarte, diagramme, feite, musiek of ander visuele, ouditiewe of taktiese inligting. Memorisering kan ook verwys na die proses om spesifieke data in die geheue van 'n toestel te stoor. Een van die mees basiese benaderings om enige inligting te leer is eenvoudig om dit te herhaal. Dit behels die lees van notas of 'n handboek asook die herskryf van notas.

Die nadeel van papegaaiwerk is dat dit 'n passiewe lees of luister styl behels. Opvoeders soos John Dewey het aangevoer dat studente nodig het om te leer om krities te dink – ondersoekend te wees en bewyse te toets. Dit kan gedoen word tydens lesings of die lees van boeke.

Een van die metodes wat gebruik word om te fokus op belangrike inligting wanneer daar uit boeke studeer word is die O-VLOK-H metode (PQRST). Hierdie metode prioritiseer die inligting op 'n manier wat direk verband hou met die manier waarop dit in 'n eksamen gebruik kan word. O-VLOK-H is 'n akroniem vir Oorsig, Vrae, Lees, Opsom en Herhaal.

Flitskaarte is 'n visuele leidrade wat op die kaarte aangebring word. Daar is talle gebruike in onderrig en die leerproses, maar dit kan gebruik word vir hersiening. Studente maak hulle eie flitskaarte, of meer gedetailleerde indekskaarte – dikwels A5 grootte, waarop  kort opsommings geskryf word en dan geliasseer word. Omdat die kaarte apart is, hulle het die voordeel dat studente dit kan herorganiseer  en 'n sekere seleksie maak om te hersien – of 'n lukrake keuse kan maak vir self-toetsing.

Opsommingsmetodes varieer afhangende van die onderwerp, maar die meeste behels 'n samevatting van 'n groot hoeveelheid inligting vanuit 'n kursus of boek na korter notas. Dikwels word hierdie notas verder verkort in sleutel feite.

Georganiseerde opsommings: Hooftrekke wat sleutelwoorde, definisies en verwantskappe aandui, gewoonlik in 'n boomstruktuur.

Spinnekopdiagramme: Spinnekopdiagramme of breinkaarte kan effektief gebruik word om  konsepte te verbind. Hulle kan nuttig wees vir die beplanning van essays en opsteltipe antwoorde in eksamens. Hierdie hulpmiddels  gee 'n visuele opsomming van 'n onderwerp terwyl die logiese struktuur behou word met lyne wat wys hoe die verskillende dele met mekaar skakel.

Sommige leerders beskik oor 'n visuele leerstyl, en omdat die inhoud van die studies dikwels baie verbaal is, vind hierdie leerders baat by die gebruik van visuele tegnieke om inligting te enkodeer en in die geheue vas te lê.

Sommige geheue tegnieke maak gebruik van visuele geheue, byvoorbeeld die metode van LOCI, 'n stelsel waar belangrike inligting gevisualiseer word op regte fisieke plekke, bv. binne 'n kamer.

Diagramme is dikwels onderskatte hulpmiddels. Hulle kan gebruik word om al die inligting byeen te bring.Dit help ook om inligting wat geleer is baie vinnig te herroep, veral wanneer die student die diagram gemaak het terwyl hy die onderwerp bestudeer het.

'n Mnemoniek (geheuehulp) is 'n metode om inligting te  organiseer en memoriseer. Sommige studente gebruik 'n eenvoudige frase of feit as 'n sneller vir 'n langer lys van die inligting. Byvoorbeeld, die belangrikste punte van die kompas kan onthou word in die korrekte volgorde met die frase "Never Eat Shredded Wheat". Die eerste letter van elke woord hou verband met 'n kompaspunt in kloksgewyse volgorde.

Spasiëring, ook genoem Verspreide Leer deur sommige, help individue om meer inligting vir 'n langer tyd te onthou as wanneer daar net een studievaardigheid toegepas word. Wanneer spasiëring bykomend tot ander studiemetodes gebruik word, verbeter die retensie en die prestasie in toetse. Spasiëring is veral nuttig vir die vaslegging en onthou van nuwe materiaal. Die teorie van spasiëring is dat studente nie in een lang sessie al hul werk indruk nie, maar dit oor verskeie sessies en selfs dae versprei. Die wetenskap agter dit lui volgens Jost se Wet van 1897 ""If two associations are of equal strenght but of different age, a new repetition has a greater value for the older one"". Dit beteken dat indien 'n persoon eenkeer twee onderwerpe leer, op verskillende tye, hy makliker die onderwerp sal onthou wat meer onlangs bestudeer is.

Die doeltreffendheid van studie kan verbeter word deurdat sekere dinge verander word wat nie direk met die studiemateriaal self verband hou nie, soos bv. tydsbestuur, sterker motivering en die vermyding van uitstel, asook verbeterings aan die slaappatrone en dieet.

Tydsbestuur in studie sessies het ten doel om te verseker dat aktiwiteite wat die grootste voordeel inhou die grootste fokus geniet. 'n Verkeerslig stelsel is 'n eenvoudige manier om belangrikheid van  inligting aan te dui, deur inligting te onderstreep of uit te lig met kleure:
Studente word sodoende herinner om te begin met die dinge wat die vinnigste voordeel sal meebring, terwyl  'rooi' onderwerpe slegs hanteer word as die tyd dit toelaat. Die konsep is soortgelyk aan die ABC-analise, wat algemeen gebruik word om werkers te help prioritiseer. 'n Paar webwerwe (soos FlashNotes) kan gebruik word vir addisionele studiemateriaal en kan help om tydsbestuur en motivering te verhoog.

Bykomend tot die bestuur van tyd, is slaap 'n belangrike lewenstyl verandering wat studie kan affekteer. Minder slaap beteken meer tyd om te studeer. Die feit bly staan dat net omdat jy besig is om te "studeer," dit nie noodwendig beteken dat jou verstand alles verwerk wat jy probeer leer of memoriseer nie. Dit is 'n bewese feit dat meer slaap kan help om beter te studeer, want jou verstand kan meer feite verwerk wanneer dit genoeg rus gehad het.

Bykomend tot tydsbestuur en slaap, speel die gemoedstoestand en emosies 'n groot rol wanneer 'n student studeer. Volgens Benedictus Carey in sy boek "The Surprising Thruth About How We Learn and Why It Happens" presteer studente beter in toetse wanneer hulle dieselfde gemoedstoestand beleef terwyl hul skryf as terwyl hulle studeer het. 

Studie kan ook meer effektief wees wanneer die omgewing gereeld afgewissel word tydens studie. Die redenasie agter dit is dat wanneer 'n individu veranderinge aan sy omgewing toepas, assosieer die brein verskillende aspekte van die studie en verkry 'n sterker houvas en bykomende breinpaaie om toegang te verkry tot die inligting. In hierdie konteks kan omgewing baie dinge beteken: van die plek; die klanke,die reuke, en ander stimuli insluitende kos. Wanneer die omgewing bespreek word met betrekking tot sy invloed op studie en vaslegging sê Carey: "'n eenvoudige verandering aan die plek verbeter geheue met 40 persent." Nog 'n verandering in die omgewing kan agtergrond musiek wees; as mense studeer met musiek en hul kan  na dieselfde musiek tydens die toets luister, sal hul meer onthou van wat hul studeer het. Volgens Carey "verweef agtergrondmusiek onbewustelik met die gestoorde geheue." Hierdie "afleiding" in die agtergrond help om helderder herinneringe met die bestudeerde materiaal te skep.


</doc>
<doc id="110803" url="https://af.wikipedia.org/wiki?curid=110803" title="A luta continua">
A luta continua

A luta continua (Portugees vir "Die stryd gaan voort") is 'n slagspreuk wat oorspronklik onder FRELIMO tydens die Mosambiekse onafhanklikheidsoorlog ontstaan het, maar deesdae ook deur verskillende links-georiënteerde groepe in Suid-Afrika en ander Afrikalande gebruik word. Die slagspreuk is deur Samora Machel gebruik om verset teen die Portugese koloniale magte aan te moedig. Nadat Machel in 1975 president geword het is daar voortgegaan om "a luta continua" as 'n nieamptelike nasionale slagspreuk te gebruik. Die volledige oorspronklike weergawe was a "luta continua... … a vitória é certa", oftewel "die stryd gaan voort... die oorwinning is seker".

Tans (2016) word "a luta continua" in Suid-Afrika gereeld deur onder meer die EFF en die studente-organisasie SASCO gebruik. In menigte gevalle word vervormde of afgekorte weergawes van "a luta continua" gebruik. So word "a luta" (die stryd) gereeld met "aluta" vervang, en " a victoria e certa" (die oorwinning is seker) met net "victoria ascerta".

In Nigerië gebruik die Nasionale Vereniging van Nigeriese Studente (NANS) ook die slagspreuk. Hulle verwys soms na hulself as mense wat in "Aluta Republic" woon en die vereniging se president word beskryf as die "Commander-in-Chief of Aluta Forces". Dit is gebruiklik om die uitroep "a luta continua" met die frase "a vitória é certa" te beantwoord.



</doc>
<doc id="110804" url="https://af.wikipedia.org/wiki?curid=110804" title="Liggaamlike Opvoeding">
Liggaamlike Opvoeding

Liggaamlike opvoeding ("fisiese onderwys"), ook in baie Statebondlande bekend as liggaamsoefening, is 'n opvoedkundige kursus wat verband hou met die liggaamsbou van die menslike liggaam. Dit word aangebied tydens primêre en sekondêre onderwys en moedig psigomotoriese vaardighede aan deur middel van spel, of die toepassing van beweging om gesondheid te bevorder.

In Singapoer word van leerlinge vanaf die laerskool tot in juniorkollege vereis  om 2 ure se liggaamsoefening elke week te doen, behalwe tydens eksamens. Leerlinge kan speletjies speel soos sokker, pluimbal, kapteinbal, en basketbal tydens die meeste sessies. Onortodokse sport soos touchball,  skermsport en skaatplankry word soms gespeel. In die meer gesogte sekondêre skole en in die juniorkolleges word sport soos golf, tennis, skietkuns en muurbal gespeel. 'n Verpligte fiksheidsondersoek, NAPFA, word jaarliks in alle skole gedoen om die fisiese fiksheid van die leerlinge te bepaal. Leerlinge word aan 'n reeks fiksheidstoetse onderwerp en word evalueer met goud, silwer, brons en druippunte.

In Maleisië moet leerlinge van primêre en sekondêre skole 2 periodes of 1 uur liggaamsoefening doen, behalwe in die week voor die eksamen. In die meeste sekondêre skole is speletjies soos pluimbal, sepak takraw, sokker, netbal, basketbal en tennis beskikbaar. Leerlinge word toegelaat om hul eie sport toerusting skool toe te bring met die toestemming van die onderwyser.

In die Filippyne is liggaamsoefening verpligtend vir die hele duur van die skoolloopbaan. Andersins kry leerlinge die opsie om die Leaving Certificate Vocational Programme te doen vir die vyfde en sesde jaar.  Sommige skole het geïntegreerde gevegskuns arts opleiding in hul fisiese onderwyskurrikulum.

In Indonesië ontvang alle studente, wat wissel van kleuterskool tot hoërskool, liggaamsopvoeding as deel van hul kurrikulum. Van kleuterskool tot Graad 3 het gimnastiek, Vanaf Graad 4 word leerders bekendgestel aan die tradisionele gevegskuns Pencak Silat en spanspele soos pluimbal, tennis, sokker, futsal, bofbal, basketbal, ens. Met aanvang van Junior Hoërskool word verskeie ander speletjies soos basketbal, vlugbal, krieket, tennis, pluimbal, kho kho, kabaddi, ens.  bygevoeg.

In Australië het  liggaamlike opvoeding 'n belangrike deel van die kurrikulum in regeringskole geword in 1981. Die beleid is uiteengesit in 'n Ministeriële Verklaring aan die Victorian Legislative Assembly deur die Minister vir Opvoedkundige Dienste, Norman Lacy LP op 17 September.

In Brits-Kolombië, Kanada, het die regering bepaal  in die graad een kurrikulum bepaal dat studente vyf keer per week, daagliks moet deel te neem aan fisiese aktiwiteit. Die onderwyser is verantwoordelik vir die beplanning van Daaglikse Fisiese Aktiwiteite (DPA) wat dertig minute van matige fisiese aktiwiteit per dag behels, bo en behalwe die kurrikulum se liggaamlike opvoeding klasse. Die kurrikulum vereis ook dat leerders in graad ingelig moet wees oor 'n gesonde lewe. Leerders moet byvoorbeeld in staat wees om die voordele van gereelde oefening te beskryf,gesonde keuses identifiseer wat meer fisiese aktiewiteit van hul vereis en  die belangrikheid van die keuse van gesonde kos kan verduidelik.

Ontario, Kanada het 'n soortgelyke proses in plek. Op 6 oktober 2005 het die Ontario Ministerie van Onderwys (OME) 'n Daaglikse Fisiese Aktiwiteit beleid in laerskole implementeer. Hierdie beleid vereis dat alle leerders in Grade 1 tot 8, insluitend studente met spesiale behoeftes, voorsien word van geleenthede om deel te neem aan 'n minimum van twintig minute van volgehoue matige tot sterk fisiese aktiwiteit elke dag tydens skooltyd.
In die Verenigde State van Amerika is die doel van liggaamlike opvoeding "om individue te ontwikkel wat oor die kennis, vaardighede en selfvertroue beskik om 'n leeftyd van gesonde fisiese aktiwiteit te geniet."

Nuwe tendense om 'n groter verskeidenheid aktiwiteite – buiten tipiese sportsoorte- in te sluit, het onlangs ontwikkel ten opsigte van fisiese onderwys.   Die bekendstelling van aktiwiteite soos kegelspel, stap of frisbee op 'n vroeë ouderdom kan studente help om goeie gewoontes te ontwikkel wat sal voortgaan in hul volwasse lewe. Sommige onderwysers het selfs begin met stres-vermindering tegnieke soos joga, diep asemhaling en tai chi. Die blootstelling van studente aan nie-tradisionele sportsoorte verskaf motivering vir studente om hul aktiwiteitsvlakke te verhoog, en kan help om studente te leer van verskillende kulture. Die onderrig van nie-tradisionele (of nie-inheemse) sport bied 'n groot geleentheid om akademiese konsepte van ander vakke te integreer.

Liggaamsoefening  is baie belangrik vir studente se gesondheid en algemene welstand. Die Center for Disease Control en Pervention beweer dat  vetsug in kinders (ouderdomme 2-5) en adolessente (ouderdomme 12-19)  verdubbel het as gevolg van 'n gebrek aan aktiwiteit en dieet. Die kwaliteit van Liggaamlike Opvoedings programme sal tot voordeel van die lewenstyl van jong mense wees. Goeie Liggaamlike Opvoedingsprogramme verskaf struktuur vir studente om hul fiksheid te verbeter, positiewe keuses te maak en om doelwitte te stel en te bereik.

'n Verdere tendens is die inkorporasie van gesondheid en voedingsleer tot die fisiese onderwys kurrikulum. Die Child Nutrition and WIC Reauthorization Act of 2004 vereis dat alle skole waar die skool voedingsprogram federaal befonds word, welstandsbeleide ontwikkel om voeding en fisiese aktiwiteit aan te spreek. Terwyl studente sport en bewegingskunde leer kan onderwysers ook kort lesse oor gesondheid en voeding aanbied. Met die uitbreek van siektes soos varkgriep het skool distrikte dit verpligtend gemaak dat studente moet onderrig ontvang oor goeie higiëne en ander verwante onderwerpe. Baie state vereis deesdae dat Liggaamsopvoeding onderwysers ook gekwalifiseer is om geondheids kursusse aan te bied. Talle kolleges en universiteite bied Fisiese Onderwys en Gesondheid as een kwalifikasie aan.

Navorsing toon aan dat daar 'n positiewe korrelasie is tussen brein ontwikkeling en fisiese oefening.

Studies is gedoen oor hoe liggaamlike opvoeding kan help met die verbetering van akademiese prestasie. In 'n 2007 artikel het navorsers gevind dat daar 'n merkbare verbetering was in studente se English Arts standardized testing: studente wat 56 ure van liggaamlike opvoeding in 'n jaar ondergaan het, het beter presteer in vergelyking met studente wat 28 ure van liggaamlike opvoeding vir 'n jaar ondergaan het.

Tegnologie wat gebruik word  in liggaamlike opvoeding: Nuwe tegnologie in liggaamlike opvoeding speel 'n groot rol tydens klasse. Een van die mees bekostigbare en effektiewe hulpmiddels is 'n eenvoudige video-opnemer. Met die gebruik van 'n video-opnemer kan studente die foute sien wat hulle maak in bv. gooibewegings. Studies toon dat studente dit meer effektief vind as wanneer iemand probeer om te verduidelik wat hulle verkeerd doen. Opvoeders het ook gevind dat die gebruik van ander tegnologie soos pedometers (treemeters) en hartklopmonitors baie suksesvol is om stap- en hartklopdoelwitte te stel. Dit help studente om te verstaan hoe oefening hul liggaam beïnvloed.

Ander tegnologie wat gebruik kan word in Liggaamsopvoeding is videoprojektors, GPS en selfs speletjiesisteme soos Kinect, Wii Fit en Dance Dance Revolution. Projektors kan  gebruik  word om studente te wys hoe perfekte postuur lyk of hoe om sekere speletjies te speel. GPS-stelsels kan gebruik  word om studente aktief te kry in 'n buitelugsituasie en onderwysers kan studente op maniere wys hoe om fiks te bly binne en buite die klaskamer.


</doc>
<doc id="110809" url="https://af.wikipedia.org/wiki?curid=110809" title="Ken Higgins">
Ken Higgins

Ken Higgins (19 Maart 1936 – 25 April 2016) was 'n Brits-gebore Suid-Afrikaanse pianis wat op die ouderdom van vyf reeds die klavier vlot kon speel. Hy is in Bury in Lancashire, Engeland gebore en het op die ouderdom van elf na Suid-Afrika gekom. Op die ouderdom van dertien kon hy die klavierkonserte van meesters soos Joseph Haydn speel. Hy het gereeld by die Kaapstadse Simfonie-orkes opgetree.

Op die ouderdom van sestien het hy 'n meester geword in jazz, swing en boogie-woogie. Hy het die wêreld gesien deur op plesierbote laataand romantiese musiek te speel en hy het ook in spog hotelle in Brittanje, Europa en Noord-Amerika gespeel. Hy het verskeie langspeelplate en CD's uitgereik. Sy gunsteling klavier was die Steinway. Hy het ook op die Engelse diens van die SAUK en Springbokradio gespeel en programme soos "In the Blue of the Evening", "Piano Playtime" en sy eie program "Higgins at Home" behartig. Laasgenoemde het hy vir 17 jaar hanteer.

Hy het sy vrou, Cecily, op sestien ontmoet en getrou toe hy agttien was. Hy was lief vir buitelug en het deelgeneem aan seiljagvaart, gholf en rolbal. Hulle het op Hermanus gewoon waar hy oorlede is, 'n uur na sy laaste konsert. Hy laat sy vrou, vier kinders, nege kleinkinders en twee agterkleinkinders agter.

"Ken Higgings kry 'n laaste toejuiging", Rapport, 15 Mei 2016


</doc>
<doc id="110816" url="https://af.wikipedia.org/wiki?curid=110816" title="Boekenhoutfontein">
Boekenhoutfontein

Boekenhoutfontein was die plaas van pres. Paul Kruger.
Die plaas lê aan die voet van die Magaliesberg, 'n 20 km noordwes van Rustenburg op die Boshoek-pad (R565) na Sun City en Pilanesberg.

Op 19 Januarie 1862 het Kruger die plaas van J. Bronkhorst gekoop, maar eers op sy plaas Waterkloof (wes van Rustenburg) bly woon. Daarna woon hy en sy gesin slegs in die wintermaande op Boekenhoutfontein, maar van 1873 vestig hy en sy tweede vrou, Gezina, hulle permanent daar omdat dit 'n gesonder klimaat het. Hulle woon daar tot 1883, die jaar waarin hy president word, maar dit bly sy eiendom tot sy dood. Tydens die Tweede Vryheidsoorlog het die opstal nie die verskroeideaardebeleid van die Britte ten prooi geval nie, maar wel ernstige skade opgeloop.

Teen 1873/'74 het Kruger 'n verdiepinghuis op die plaas gebou in die styl wat tipies is van die 19de eeu in die Noord- en Noordoos-Kaap (die streek waarvandaan Kruger gekom het, die bakermat van die Gereformeerde Kerke in Suid-Afrika in die Kaapkolonie). Dit is opgerig met eenvoudige boumetodes en met materiaal uit die omgewing. Die mure was dik, ru afgewerk, die vloere was uitgelê met perskepitte of gesmeer met mis en bloed. So 'n tradisionele huis het bestaan uit 'n portaal, woonkamer. Kombuis, drie slaapkamers, 'n kelder en 'n solder. Verder was daar 'n waenhuis, buitegeboue, 'n varkhok en tuin met lemoenbome.

In 1968 is die plaas deur die Kruger-afstammelinge aan 'n groep sakemanne verkoop wat die eiendomsreg aan die Stigting Simon van der Stel oorgedra het. Johan de Ridder was die argitek verantwoordelik vir die restourasie. Toe dit in 1971 voltooi is, is die huis tot monument verklaar. Die restant van die plaas word omring deur die platinummyne van die Bafokeng en wildplase vir toerisme.

Die huis is gemeubileer met meubels uit die tyd van Kruger. Verder is daar Bybels, 'n huisorreltjie, Kruger se geweer en verskeie items wat aan hom as president deur besoekende hoogwaardigheidsbekleërs geskenk is.

Kruger het dikwels agter die huis op sy plaas teen 'n randjie onder 'n boom in krisistye gaan bid. Die boom en die groot klippe is met ystertralies omhein. Op die gedenksteen staan:




</doc>
<doc id="110819" url="https://af.wikipedia.org/wiki?curid=110819" title="Reinhold Gregorowski">
Reinhold Gregorowski

Reinhold Gregorowski (Somerset-Oos, 12 April 1856, Kaapkolonie – Pretoria, Transvaal, Suid-Afrika, 19 November 1922) was ’n regter en staatsprokureur.

Gregorowski was die oudste seun van Reinhold Theodore Gregorowski (Marienburg, Pommere, Wes-Pruise, 7 Junie 1807 – Somerset-Oos, 7 Januarie 1880) van die Berlynse Sending en Martha Lawton (Liverpool, 19 Maart 1818 – Somerset-Oos, 21 September 1864). Hy was die sesde oudste van die egpaar se 14 kinders (sewe seuns en sewe dogters) en die derde oudste seun. Sy moeder is oorlede in die ouderdom van 46 jaar toe hy agt jaar oud was en in die agt jaar van sy geboorte tot haar oorlye is nog agt kinders gebore.

Hy ontvang sy skoolopleiding aan Gill-kollege op sy geboortedorp, waar hy in 1874 matrikuleer met sy naam boaan die lys wat ook kandidate bevat soos (later sir) M.W. Searle (1855–1926, regter) en (later sir) H.H. Juta) (1857–1930, regsgeleerde, regter, parlementslid). Hy verwerf die Frere-prys vir dié jaar, behaal daarna die B.A. aan die Universiteit van die Kaap die Goeie Hoop (voorloper van Unisa, verwerf die Porterbeurs en gaan vir sy regstudie na Engeland, waar hy toetree tot Gray's Inn.

Op 10 November 1878, toe hy 22 jaar oud was, sluit Gregorowski by die Kaapse balie aan en begin die volgende maand in Kaapstad praktiseer. Later het hy ook in Grahamstad gepraktiseer. Hy word op 26 Maart 1881, drie weke voor sy 25ste verjaardag regter van die Oranje-Vrystaat en was destyds die jongste van alle Suid-Afrikaanse regters. Van 1883 tot 1885 is hy rapporteur van deel I van die hooggeregshofbeslissings van die OVS. In April 1892 bedank hy om staatsprokureur van die OVS te word met die reg om privaat te praktiseer. Hy beklee dié amp tot 1894 (of 1896, volgens G.P.J. Trümpelmann in die "Standard Encyclopaedia of Southern Africa").

In 1896 word hy regter in die Zuid-Afrikaansche Republiek. As spesiale strafregter behartig Gregorowski in April 1896 in die marksaal in Pretoria die opsienbarende verhoor van Lionel Phillips en 63 ander, almal lede van die "Reform Committee" van Johannesburg wat ná die mislukking van die Jameson-inval in Januarie 1896 in hegtenis geneem is. Dit was die belangrikste gebeurtenis in sy regsloopbaan. Phillips, J.H. Hammond, George Farrar en kol. Francis Rhodes word aan hoogverraad skuldig bevind en deur Gregorowski ter dood veroordeel; die ander beskuldigdes word aan "crimen laesae maistatis" skuldig bevind en ’n geldstraf opgelê.

'n Paar dae ná die uitspraak word die vier terdoodveroordeeldes deur pres. Paul Kruger van die ZAR begenadig en ook ’n geldstraf opgelê. Die kern van Gregorowski se uitspraak was dat artikel nege van die Drie-en-dertig Artikele, wat 'n klein geldboete as straf voorskryf vir persone wat planne beraam om die ZAR se veiligheid te bedreig, nie van toepassing was nie omdat daar reeds tot 'n inval oorgegaan is; gevolglik geld die gemene reg met betrekking tot hoogverraad en moet die gemeenregtelike straf vir hoogverraad, naamlik die doodstraf, opgelê word.

Venynige kritiek volg op die uitspraak; daar word onder andere beweer dat Gregorowski reeds voor sy benoeming sy geesdrif verklaar het om met die beskuldigdes af te reken en om hulle die doodstraf op te lê. Sy gesindheid word vergelyk met dié van regter E.J.P. Jorissen wat hom aan die saak onttrek het omdat hy hom tevore teen die "Reformers" uitgespreek het. In die "Cape Law Journal" is geskryf: "Waar die een man nie by die verhoor wil dien nie uit vrees dat sy politieke gevoelens die oorhand mag kry, verlang die ander een na 'n geleentheid om die emosies van 'n al te vurige openbare aanklaer te vereenselwig met die heilige pligsgevoel van 'n regter'." In antwoord op die aantygings wys Gregorowski in die "Cape Law Journal" daarop dat hy altyd simpatie met die Uitlanders en "Reformers" se strewe gehad het "so lank dit deur eerlike middele geskied het, en tot die misdadige geaardheid daarvan aan die lig gekom het".

Gregorowski vermeld dat hy deurgaans met hoofregter J.G. Kotzé beraadslaag het en dat sy uitspraak Kotzé se goedkeuring weggedra het; ná die uitspraak het hy ook self die begenadiging van die veroordeeldes bepleit. Sedertdien word algemeen aanvaar dat die aantygings teen Gregorowski ongegrond was en sy werk as juris kan dus na waarde geskat word, aldus dr. M. Wiechers, in lewe professor in staats- en volkereg aan die Universiteit van Suid-Afrika, in die "Suid-Afrikaanse Biografiese Woordeboek", deel I.

In Mei 1896 word Gregorowski 'n regter van die Transvaalse Hooggeregshof, maar in September 1897 bedank hy as regter en word staatsprokureur, nes die geval vroeër in die Vrystaat was. In Februarie 1898 tree J.G. Kotzé ná die regterlike krisis as hoofregter van die ZAR af en word Gregorowski as sy opvolger aangewys met indienstreding op 31 Maart 1898. Terwyl hy die amp van hoofregter van die ZAR beklee, ken die Portugese regering die grootkruis van die Orde van die Onbevlekte Ontvangenis aan hom toe. Hy beklee die amp van hoofregter tot die besetting van Pretoria in die Tweede Anglo-Boereoorlog.

Ná die Driejarige Oorlog praktiseer hy van Mei 1902 in Pretoria as advokaat in die hooggeregshof in Pretoria omdat die regime van lord Alfred Milner hom nie heraangestel het nie. Met die toekenning van verantwoordelike bestuur aan Transvaal verteenwoordig hy van 1907 (die eerste verkiesing) tot 1910 (Uniewording), as lid van Het Volk-party, die setel Suidwes-Pretoria in die Transvaalse Wetgewende Vergadering.

Ná Uniewording word hy op 1 Maart 1913 regter van die Transvaalse provinsiale afdeling van die hooggeregshof en beklee dié amp tot sy dood. In dié hoedanigheid word hy benoem tot voorsitter van die regterlike kommissie wat einde September 1914 ondersoek instel na die aanleidende oorsake van die dood van genl. J.H. de la Rey en dr. G. Grace van Johannesburg tydens die 1914-rebellie.

Dr. Wiechers beskryf Gregorowski as 'n juris met besonderse intellektuele gawes en al sy uitsprake getuig van selfstandigheid en skerp insig. Omdat hy in 'n bewoë tydperk dikwels belangrike openbare pligte moes vervul, is hy soms heeltemal ten onregte as politieke skyf gebruik. Hy het 'n belangrike bydrae gelewer tot die Suid-Afrikaanse regbank se tradisie van onafhanklikheid en onkreukbaarheid.

In 1881 is Gregorowski getroud met Mary R. H. Brown, die dogter van T. Brown van Haddington, Skotland; uit die huwelik is vyf kinders gebore. Die oudste van sy twee seuns sterf in die Johannesburgse onluste van 1922. Later in dié jaar sterf Gregorowski in die tuig na 'n aanval van beroerte op die Pretoriase stasie toe hy onderweg van sy plaas by Skurweberg na Johannesburg was.



</doc>
<doc id="110822" url="https://af.wikipedia.org/wiki?curid=110822" title="Johannes Keevy">
Johannes Keevy

Genl. Johannes Marthinus Keevy (Somerset-Oos, Kaapkolonie, ? – Pretoria, Transvaal, Suid-Afrika, 1981) was van September 1962 tot September 1968 kommissaris van die Suid-Afrikaanse Polisie.

Keevy ontvang sy skoolopleiding aan die Gill-kollege op sy tuisdorp en sluit op 7 Februarie 1929 by die polisie aan. Die polisiekantore waarin hy met die jare gestasioneer was sedert sy opleiding aan die SAP-kollege, was Ganskuil, Boons, Rustenburg, Potchefstroom, Krugersdorp, Pietersburg, Ermelo, Heidelberg (Tvl.) en Durban. daar was hy kwartiermeester.

Vyf jaar ná aansluiting, gedurende 1934, verwerf hy kommissierang. In 1951 verwerf hy die graaf B.A. (Ekon.). In 1962, toe hy lt.genl. was, word hy aangestel as kommissaris van polisie, die laaste keer onder die vorige polisiebedeling dat iemand sonder die rand van generaal in dié amp aangestel is. Op 23 September 1968, in die maand van sy aftrede, open hy die “nuwe” SA Polisiemuseum. Hy het op 72-jarige leeftyd in die HF Verwoerd-hospitaal in Pretoria beswyk nadat hy vermoedelik beroerte gehad het. Hy en sy vrou, Marthina Johanna Maria Stolz, het die laaste jare van sy lewe in Lynnwood Manor in Pretoria gewoon, maar sy is ’n jaar voor hom oorlede. Hulle is op 19 Desember 1936 in die huwelik bevestig. Sy begrafnisdiens is gelei uit die NG kerk Polisiekollege, waarna hy begrawe is in die Rebecca-begraafplaas.




</doc>
<doc id="110824" url="https://af.wikipedia.org/wiki?curid=110824" title="Case Study Houses">
Case Study Houses

Die Case Study Houses was 'n Amerikaanse gevallestudie in die veld van eksperimentele woonhuis-argitektuur. Die program, wat die ontwerp en bou van eenvoudige laekoste-modelhuise behels het, is teen die agtergrond van die behuisingsnood geloods wat die Verenigde State ná die Tweede Wêreldoorlog ervaar het toe miljoene terugkerende soldate en hul gesinne gehuisves moes word.

Die program, wat deur die argitektuur-tydskrif "Arts & Architecture" geborg is, is in 1945 van stapel gestuur en het voortgeduur tot 1966. Die programkoördineerder en uitgewer van "Arts & Architecture", John Entenza, was 'n uitgesproke aanhanger van modernistiese boukuns wat gesiene argitekte soos Richard Neutra, Raphael Soriano, Craig Ellwood, Charles en Ray Eames, Pierre Koenig en Eero Saarinen vir die projek kon werf.

Die "Case Study Houses"-program was 'n unieke en buitengewoon innovatiewe fase in die geskiedenis van Amerikaanse boukuns wat beslissende invloed op die verdere ontwikkeling van Amerikaanse en internasionale argitektuur sou uitoefen met sy pogings om nuwe woonvorme te ontwikkel.

Altesaam 36 huise is ontwerp, alhoewel nie almal verwesenlik is nie. Die eerste ses modelhuise het tot en met 1948 ontstaan en is deur meer as 350 000 belangstellendes besigtig. Meeste van die "Case Study Houses" is in die metropolitaanse gebied van Los Angeles opgerig, naas enkele woongeboue in die San Francisco-streek en een in Phoenix, Arizona. Van die voltooide ontwerpe is in "Arts & Architecture" aan 'n breër leserspubliek voorgestel, met foto's van Julius Shulman.

Die mees ikoniese woonhuis, wat sy ontstaan aan die program te danke het, is Stahl House in Los Angeles wat danksy sy ligging in die bergreeks Hollywood Hills 'n ongewone uitsig oor dié Suid-Kaliforniese metropool bied. Stahl House is in opdrag van Buck Stahl, 'n argitek en bouaannemer, deur Pierre Koenig as 'n glas-en-staal-struktuur ontwerp en in 1959 voltooi.



</doc>
<doc id="110827" url="https://af.wikipedia.org/wiki?curid=110827" title="Hastings Banda">
Hastings Banda

Dr. Hastings Kamuzu Banda (c. Maart of April 1898 – 25 November 1997) was ’n politikus van Malawi wat sy land gehelp het om van Brittanje onafhanklik te word. Banda was van 1961 tot 1994 die leier van sy land. Vir die eerste drie jaar van sy bewind, totdat dit in 1964 onafhanklik geword het, was Malawi die Britse protektoraat Njassaland. Daarna was hy Malawi se lewenslange president tot in 1994, toe hy in 'n verkiesing verslaan en dié amp afgeskaf is. Hy is in 1997 in Suid-Afrika oorlede.

Kamuzu Banda is naby Kasungu in Malawi (toe die Sentraal-Afrikaanse Federasie) gebore as die seun van Mphonongo Banda en Akupingamnyama Phiri. Die datum van sy geboorte is onbekend omdat geboortes toe nog nie in dié land geregistreer is nie.

Die naam Kamuzu beteken "klein wortel" en is aan hom gegee omdat sy ma swanger geraak het nadat ’n medisyneman vir haar wortelkruie teen onvrugbaarheid gegee het. Sy van, Banda, beteken "klein hut". Hy het die naam Hastings aangeneem nadat hy in die Kerk van Skotland gedoop is; hy het homself genoem na John Hastings, ’n Skotse sendeling wat naby sy dorpie gewerk het en vir wie hy groot respek gehad het.

Nadat hy eers na Suid-Rhodesië (nou Zimbabwe) is, het hy in 1917 na Johannesburg in Suid-Afrika geloop en daar ’n paar jaar lank in die myne gewerk. In dié tyd het hy die Metodistebiskop W.T. Vernon ontmoet wat aangebied het om vir sy studie in Amerika te betaal as hy self sy reisgeld kan betaal. Hy het in 1925 na New York vertrek.

Nadat hy in Amerika en Brittanje studeer en sy doktersgraad behaal het, het hy na sy vaderland teruggekeer om teen kolonialisme en vir onafhanklikheid te veg. In 1963 is hy amptelik as premier van Njassaland aangestel en ’n jaar later het hy die land as Malawi na onafhanklikheid gelei. Twee jaar later het hy Malawi tot ’n republiek verklaar met homself as president. Hy het mag gekonsolideer en Malawi later ’n eenpartystaat onder die Malawiese Kongresparty (MKP) gemaak. In 1970 het die MKP hom sy lewenslange president gemaak. In 1971 het Banda lewenslange president van Malawi self geword.
As ’n leier van die pro-Westerse blok in Afrika het hy tydens die Koue Oorlog die Weste se steun geniet. Hy het vroueregte oor die algemeen gesteun, die land se infrastruktuur verbeter en ’n goeie onderwysstelsel in vergelyking met ander Afrika-lande daargestel. Hy het egter ook aan die hoof gestaan van een van die mees onderdrukkende regerings op die vasteland. Sy regering het politieke teenstanders dikwels gemartel en vermoor. Menseregtegroepe raam minstens 6 000 mense is vermoor, gemartel en sonder verhoor tronk toe gestuur. Volgens een raming is tot 18 000 mense tydens sy bewind vermoor. Hy is ook gekritiseer omdat hy tydens die apartheidsjare noue bande met Suid-Afrika gehandhaaf het.

Teen 1993 het internasionale druk en verspreide protes hom in die gesig gestaar. ’n Referendum het sy eenpartystaat tot ’n einde gebring en ’n spesiale vergadering het hom sy lewenslange presidentskap ontneem. Banda het aan die land se eerste demokratiese verkiesing wat daarop gevolg het, deelgeneem en verloor. Hy is in 1997 in Suid-Afrika oorlede.

Banda was die enigste Afrika-leier wat tydens apartheid diplomatieke bande met Suid-Afrika aangeknoop het, sowel as met die Portugese regering in Mosambiek.

Ná ’n regeringskrisis in 1964 in Njassaland en Banda se teenkanting teen ’n groot hidroëlektriese dam in die Federasie van Rhodesië en Njassaland het hy al hoe meer geïsoleer geraak in Afrika-politiek. Die Britte het geweier om hom te help om sy droom van ’n nuwe hoofstad by Lilongwe, in sy tuisstreek, te verwesenlik en Banda het hom tot Suid-Afrika gewend. Dié land was self naarstig op soek na bondgenote in Afrika en het aan hom ’n sagte lening van R300 miljoen toegestaan op voorwaarde dat Banda Suid-Afrika se apartheidsbeleid onder ander Afrika-leiers steun. Hy het Suid-Afrika ook amptelik besoek. Hy het eenkeer oor Suid-Afrikaners gesê: "Dit is net deur kontak soos dié (tussen Malawi en Suid-Afrika) dat julle mense sal kan sien daar is opgevoede mense wat nie wit is nie..." Banda se teenkanting teen kommunisme was nog ’n rede dat hy bande met Suid-Afrika wou aanknoop.

Teen die einde van apartheid, toe die ANC die Suid-Afrikaanse politiek in die 1990's begin oorheers, het betrekkinge versleg weens Banda se steun aan die apartheidsregering. Nelson Mandela het Malawi egter as president van die ANC besoek en bande is verder herstel nadat bekend gemaak is dat Banda die ANC in die apartheidsjare in die geheim gehelp het. Die Malawiese regering het ook verkiesingshulp en voortgesette steun aan die ANC-regering belowe. Die lande het steeds diplomatieke betrekkinge.



</doc>
<doc id="110829" url="https://af.wikipedia.org/wiki?curid=110829" title="747 Wing House">
747 Wing House

747 Wing House is 'n unieke en ongewone woonhuis wat die vlerke van 'n uit bedryf gestelde Boeing 747-100-makrostraler as dakelemente bevat. Die huis, wat noordwes van Malibu, Kalifornië in Ventura County se gedeelte van die Santa Monica-berge geleë is, het internasionale mediasensasie veroorsaak weens sy ongewone ontwerp, sy volhoubare gebruik van hersikleerde materiale, die opspraakwekkende vervoer van die vliegtuigvlerke per vragmotor en helikopter na die bouperseel en die kreatiewe hergebruik van verlate infrastruktuur vir 'n beduidende argitektoniese werk.

Naas die vlerke is ook ander dele van die vliegtuig hergebruik as bouelemente. Dele van die vliegtuigromp is omgebou tot 'n kunsateljee, 'n gastehuis en 'n skuur, terwyl die vlieënierskajuit as meditasieruimte dien.

Die projek, wat in 2011 voltooi is nadat owerhede jare lank geskroom het om hul toestemming daaraan te verleen, is behartig deur die Amerikaanse argitek David Randall Hertz, 'n genoot van die "American Institute of Architects", en sy ateljee "Studio of Environmental Architecture", in samewerking met sy vennoot Lucas Goettsche.

Die huis is op 'n 55-akker-erf 'n entjie af van Cotharin Road, noordwes van Malibu teen die westelike rand van die Santa Monica-berge in die distrik Ventura County gebou. Dit was oorspronklik die eiendom van die Hollywood-toneelontwerper Tony Duquette (1914–1999). Duquette se privaat woning is in 1993 in 'n verwoestende brand, die Green Meadow- of Malibu-brandramp, heeltemal in puin gelê, saam met 'n twintigtal strukture wat Duquette en sy vrou van hersikleerde voorwerpe en rolprent-coulisses geskep het.


</doc>
<doc id="110830" url="https://af.wikipedia.org/wiki?curid=110830" title="Kevin Downes">
Kevin Downes

Kevin Downes (* 21 September 1972 in Visalia, Kalifornië) is 'n Amerikaanse akteur, filmregisseur en -vervaardiger. Downes het in Visalia, drie uur noord van Los Angeles, grootgeword. Meeste van die Christelike films waaraan hy gewerk het is daar geskiet.


</doc>
<doc id="110831" url="https://af.wikipedia.org/wiki?curid=110831" title="American Institute of Architects">
American Institute of Architects

Die American Institute of Architects (AIA) is die leidende beroepsorganisasie van Amerikaanse argitekte wat in 1857 deur dertien argitekte in New York gestig is en sy hoofkwartier sedert 1898 in die historiese Octagon House in Washington, DC gehad het (tans in die "American Center for Architecture", 'n moderne kantoorgebou vlakby Octagon House wat in die 1960's opgerig is). 

Die AIA se ledetal van meer as 90 000 sluit gelisensieerde argitekte ("AIA - Licensed Architects"), beroepslui in bouverwante beroepe soos bou-ingenieurs en vennote in wat in meer as 260 afdelings op deelstaat- en plaaslike vlak georganiseer is. Die eerste internasionale AIA-afdeling vir Amerikaanse argitekte en praktyke, wat in die buiteland werksaam is, is in 1993 in Londen gevestig. Later het afdelings in vastelandse Europa (1994), Hong Kong (1997), Japan (2005), die Midde-Ooste (2010) en Shanghai (2015) gevolg.

Die AIA voer 'n verskeidenheid programme deur ter bevordering van die argiteksberoep. Sy aktiwiteite sluit ook die toekenning van eerbewyse en pryse in soos die AIA se Goue Medalje en die "Architecture Firm Award". Die AIA tree daarnaas as gasheer op van die jaarlikse "AIA National Convention and Design Exposition", een van die grootste vergaderings van argitekte en professionele ontwerpers in die Verenigde State. In 2018 het New York Stad tussen 21 en 23 Junie as gasheerstad opgetree.

Die AIA organiseer sy eie reisprogram vir argitektuur-entoesiaste of ander belangstellendes na internasionale bestemmings met 'n belangrike argitektoniese en kulturele erfenis. Deskundiges verskaf as toergidse agtergrondinligting oor die betrokke plekke in 'n internasionale konteks.

In 2019 bring klein toergroepe van "Architectural Adventures"-reisigers besoeke aan Barcelona in Katalonië, Parys, Nederlandse waterweë, Marokko, Peru, die argitektoniese juwele van die deelstaat Arkansas, Toskane, Milaan, Japan, Praag, Dehli, Agra en Jaipur in Indië, Griekeland, Portugal en Suid-Spanje, Kroasië en Slowenië en San Antonio in Texas.



</doc>
<doc id="110833" url="https://af.wikipedia.org/wiki?curid=110833" title="Eero Saarinen">
Eero Saarinen

Eero Saarinen (Fins: [ˈeːro ˈsɑːrinen]; * 20 Augustus 1910; † 1 September 1961) was 'n Fins-Amerikaanse argitek en industriële ontwerper wat as een van die mees vooraanstaande, onortodokse en omstrede meesters van 20ste eeuse boukuns beskou word.
In die dekades ná die Tweede Wêreldoorlog het Saarinen met sy ontwerpe van die mees indrukwekkende argitektoniese uitdrukkings van Amerikaanse identiteit geskep, waaronder die St. Louis Gateway Arch (1948–64), die General Motors Technical Center in Warren naby Detroit (1948–56) en die lugredery TWA se terminaal op New York se John F. Kennedy-lughawe (1956–62).

Toe Saarinen in 1961 in die ouderdom van 51 ontydig oorlede is, was hy een van die wêreld se vernaamste argitekte met meer as dertig bouwerke wat hy self ontwerp en 'n verdere dertig wat hy saam met sy vader, Eliel Saarinen, ontwerp het. Eliel Saarinen, 'n befaamde argitek wat bekendheid verwerf het met sy ontwerp vir die Cranbrook Academy in Bloomfield Hills, Michigan, het sy seun Eero al vroeg vertroud gemaak met kuns en argitektuur.

Tot in die vroeë 1950's was Eero in die ateljee van sy vader werksaam voordat hy sy eie praktyk gestig het. Sy opdraggewers was van die mees invloedryke instellings van sy tyd, en so het Eero Saarinen onder meer residensiële kolleges en 'n hokkieveld vir die Yale-universiteit, 'n ouditorium en kapel vir die Massachusetts Institute of Technolgy, die Amerikaanse ambassades in Londen en Oslo, en sakegeboue vir General Motors, IBM en Bell Laboratories ontwerp wat baanbrekers vir moderne voorstedelike kantoorparke sou word.

In sy ontwerpe het die grense tussen dissiplines soos argitektuur, kuns en landskapsbeplanning dikwels begin vervaag. 'n Ander kenmerk was die gebrek aan 'n enkele deurlopende en herkenbare boustyl – iets waaroor Saarinen soms gekritiseer is, maar wat eintlik voortgespruit het uit sy strewe om vir elke opdraggewer 'n optimale ontwerp te lewer.

Vir elkeen van sy bouwerke het Saarinen nuwe materiale en tegnieke getoets en op 'n vernuwende manier gebruik gemaak van graniet, geglasuurde bakstene, weerkaatsende glas, beton en gordynmuur-tegnologie wat noukeurig aangepas is by die behoeftes van die opdraggewer. Dit was juis die buigsaamheid van sy ontwerpe wat 'n kategorisering volgens boustyle bemoeilik het.

In 1952 is Saarinen as 'n genoot van die American Institute of Architects (AIA) verkies. Tien jaar later is hy vir sy werk met die AIA se Goue Medalje bekroon.


</doc>
<doc id="110840" url="https://af.wikipedia.org/wiki?curid=110840" title="Aurora (mitologie)">
Aurora (mitologie)

In die antieke Romeinse mitologie is Aurora die godin van die daeraad. In die Griekse mitologie heet sy "Eos". Aurora is die Latynse woord vir dagbreek.

Aurora vernuwe haarself elke oggend met dagbreek en vlieg oor die horison. Sy kondig die koms van die oggend aan. Sy het 'n broer en 'n suster. Haar broer is die son, en haar suster die maan. Sy het ook 'n klomp mans en vier seuns, een vir elke hoofrigting: Noord, Oos, Suid en Wes.

Een van haar minnaars was Tithonus. Aurora het Zeus gevra om Tithonus "onsterflikheid" te gee. Sy versuim egter om vir "ewige jeug" te vra. As gevolg hiervan bly Tithonus vir ewig verouder.

Die asteroïde, 94 Aurora, is na haar vernoem.


</doc>
<doc id="110842" url="https://af.wikipedia.org/wiki?curid=110842" title="Jein">
Jein

Jein (minder gebruiklik: "jain") is in die geselstaal 'n kofferwoord wat hoofsaaklik op die Duitse taalakker voorkom. Dit is 'n versmelting van die woorde "Ja" en "Nein" en het die betekenis "ja en nee". "Jein" kom selde in sinne voor waar "vielleicht" (miskien, dalk) gebruik word en vervang laasgenoemde ook nie. "Jein" word meestal dan gebruik wanneer 'n vraag nie onomwonde of selfs gelyktydig met "Ja" en "Nein" of met voorbehoud "Ja, maar..." of "Nee, maar..." beantwoord kan word nie. Op "Jein" volg die verklaring waarom die antwoord dubbelsinnig (bevestigend en ontkennend) is.



</doc>
<doc id="110843" url="https://af.wikipedia.org/wiki?curid=110843" title="Paul Daniel Hahn">
Paul Daniel Hahn

Prof. Paul Daniel Hahn (Bethanien, Suidwes-Afrika, 5 Januarie 1849 – Kaapstad, Suid-Afrika, 9 Maart 1919 was ’n opvoedkundige chemiese analitikus en professor in die skeikunde. Hy word beskou as 'n pionier in die onderwys van natuurwetenskappe in Suid-Afrika. 

Hahn was die jongste seun van Johannes Samuel Hahn, 'n sendeling van die Rynse Sendinggenootskap, en sy vrou, Helene Langenbeck. Toe hy ongeveer vier jaar oud was, keer die gesin na Duitsland terug; hy woon daar die gimnasium in Soest in Wesfale by en kry sy verdere opleiding aan die Universiteit van Halle, waar hy die M.A. en Ph.D. in 1874 verwerf terwyl hy dieselfde jaar in die Staats Examen slaag wat hom in staat stel om aan 'n hoërskool onderwys te gee. Hy studeer ook aan die universiteite van Londen en Edinburg en trou op 28 Junie 1875 met Marie Aneck van Gotha. Drie seuns en drie dogters is uit die huwelik gebore. 

Hahn kom in September 1875 na Suid-Afrika. In Januarie 1876 word hy die Jamison-professor in eksperimentele fisika en praktiese skeikunde aan die Suid-Afrikaanse Kollege, Kaapstad, (en van 1893 af professor in die skeikunde) waarna hy hierdie leerstoel tot sy dood beklee en saam met proff. C.E. Lewis en W. Ritchie 'n driemanskap vorm wat die kollege tot die einde van die eeu beheer. 

In 1876 word hy in die raad van die Universiteit van die Kaap die Goeie Hoop verkies, waarvan die SA Kollege (voorloper van die Universiteit van Kaapstad en waaruit SACS ook ontstaan het) 'n konstituerende kollege is, en bly vir die res van sy lewe lid.

Hahn begin onmiddellik om verbeterde geriewe vir die onderrig van sy vakke agiteer en slaag teen 1881 daarin om 'n nuwe chemie-laboratorium te laat bou met £1 500 wat mev. S.B.E. Jamison geskenk het, en om die natuurwetenskap in 'n belangrike onderdeel van die leerplan om te skep. Dit was ook sy wat die £5 000 geskenk het vir die instelling van die Jamison-leerstoel. Hahn was hoofsaaklik daarvoor verantwoordelik dat die staat se pogings om gereelde besoeke deur skoolinspekteurs aan die kollege in te voer, op niks uitgeloop het nie, en ook dat die kollege-owerheid eindelik in 1887 instem om vroue tot alle klasse toe te laat. Dit was nadat hy die jaar vantevore vier vroue as ’n proeflopie tot sy chemieklas toegelaat het. Danksy die uitsonderlike hoë standaard van die vroue se werk, het die kollege besluit om in 1887 vrouestudente heeltyds toe te laat ter ere van koningin Victoria se diamantjubileum. 

Terwyl hy steeds gretig was om die onderrig van die natuurwetenskappe te bevorder, het Hahn ’n leidende rol in die stigting van 'n mynbouskool aan die kollege gespeel, en die latere samesmelting daarvan met die Johannesburgse School of Mines. Hy onderneem saam met prof. Lewis 'n geslaagde toer deur Transvaal en besoek Kimberley in 1894 om geld vir 'n nuwe fisikalaboratorium in te samel en neem ywerig deel aan bewegings wat in 1911 tot die stigting van 'n mediese skool aan die kollege lei. In 1900 word hy en prof. (later sir) J.C. Beattie as buite-akademiese lektore deur die Skotse universiteite erken. 

Hy was meermale sekretaris van die kollege-senaat, en hy en Lewis word in 1897 die eerste twee senaatsassessore in die kollegeraad. Hy speel 'n belangrike rol in die stryd van die kollege om universiteitstatus, wat tot gevolg het dat dit op 2 April 1918, 'n jaar voor sy dood, die Universiteit van Kaapstad word.

Toe hy besef in watter swak ontwikkelingstadium die wetenskappe in Suid-Afrika verkeer, doen hy – heeltemal afgesien van sy pogings as dosent – alles in sy vermoë om die situasie te verbeter. Hy stel veral in die wyn- en tabakboerdery belang en onderneem in vakansietye baie togte om die boere se probleme met hulle te gaan bespreek. Hy is saam met J.H. (Onze Jan) Hofmeyr verantwoordelik vir die aankoop van Groot Constantia deur die Kaapse goewerment as modelwynplaas in 1882, terwyl hy in twee staatskommissies gedien het wat die filloksera-siekte in die Kaapse wingerde bestudeer het. 

Hy het hom ook beywer vir die ontwikkeling van die staatsbosbouskool en die invoer van landbou-onderrig aan die Victoria-kollege, tans die Universiteit Stellenbosch. Jare lank was hy die enigste skeikundige ontleder en raadgewende chemikus in Suid-Afrika. Hy het ontwikkeling van die staatslaboratoria in Kaapstad aangemoedig en sy raad is oor 'n groot verskeidenheid wetenskaplike en wetenskaplik-regskundige probleme gevra. 

Teen die eeuwisseling het die Duitse regering ter erkenning van sy lang en toegewyde diens aan die saak van die wetenskap en opvoedkunde die tradisionele titel Königlicher Hofrat aan hom toegeken, wat gewoonlik ná 25 jaar professorale diens geskied. Hy was 'n lid van die Royal Society of South Africa, 'n stigter van en twee maal voorsitter van die Cape Chemical Society, voorsitter van die Suid-Afrikaanse Genootskap ter Bevordering van die Wetenskap (1911), en ook lid van talle ander wetenskaplike verenigings. 

Hoewel Hahn nie graag geskryf het nie, het hy wel 'n aantal pamflette en artikels gepubliseer, hoofsaaklik oor die wynbou en mineralogie.

Hahn was 'n hartstogtelike musiekliefhebber en stig in die 1890’s die orkesvereniging van die kollege. Die beminde professor wat as "Oom Daantjie" bekendgestaan het, was ook die “vader” van die kollege, want hy het hom met die persoonlike sowel as sedelike welsyn van alle studente bemoei wat deur sy hande gegaan het. 

Hy was lank, breedgeskouerd en gesond, 'n kragtige persoonlikheid met onbeperkte energie, baie deeglik, nougeset van aard, en 'n strenge tugmeester. As besielende leermeester wat sy eie, besonderse soort Engels gepraat het, was hy bemind onder almal wat hom geken het. 



</doc>
<doc id="110844" url="https://af.wikipedia.org/wiki?curid=110844" title="2016 Spaanse Grand Prix">
2016 Spaanse Grand Prix

Die 2016 Formule Een Spaanse Grand Prix was 'n Formule Een motorwedren wat op 15 Mei 2016 by die Circuit de Barcelona-Catalunya in Montmeló, Spanje gehou is. Die wedren was die vyfde rondte van die 2016-seisoen en dit was die 46ste keer wat die Spaanse Grand Prix as 'n rondte van die Formule Een Wêreldkampionskap en die ses-en-twintigste keer by Catalunya gehou is. 

Die jong Nederlander Max Verstappen het sy eerste oorwinning van sy loopbaan in die ren behaal. Die twee Mercedesbestuurders Lewis Hamilton en Nico Rosberg het reeds vroeg uitgeval nadat hulle in die ren se eerste rondte teen mekaar gebots het. 

Bandverskaffer Pirelli verskaf spanne met die sagte, medium en harde samestellings van die P-Zero band - die drie hardste samestellings beskikbaar - vir die wedren, asook twee soorte reënbande.


</doc>
<doc id="110847" url="https://af.wikipedia.org/wiki?curid=110847" title="Henry Fremantle">
Henry Fremantle

Henry Eardly Stephen Fremantle (Bedwell Park, Hatfield, Hertfordshire, Engeland, 6 Augustus 1874 – Kaapstad, Kaapland, Suid-Afrika, 6 September 1931) was ’n Suid-Afrikaanse geleerde en politikus.

Fremantle was die enigste gesiene Engelssprekende wat betrokke was by die stigting van die Nasionale Party in 1915, maar het in 1922 uit die NP bedank toe die party ’n resolusie aanvaar ingevolge waarvan Suid-Afrika die reg moes hê om af te skei (sesessie) van die Verenigde Koninkryk, Fremantle se vaderland, iets waarmee hy hom hoegenaamd nie kon vereenselwig nie. Hy was 'n liberaal wat die verkeerde kamp binnegedwaal het, volgens dr. A.C. Partdrige wat artikels oor hom geskryf het in sowel die "Suid-Afrikaanse Biografiese Woordeboek" as die "Standard Encyclopaedia of Southern Africa".

Fremantle was die seun van eerw. dr. William Henry Fremantle (12 Desember 1831 – 24 Desember 1916) en sy vrou, Isabella Maria Eardley, dogter van sir Culling Eardley (21 April 1805 – 21 Mei 1863). Mev. Fremantle (oorlede in Julie 1901 in die ouderdom van 66) het aktief deelgeneem aan liefdadigheidswerk in die bisdomme waarin haar man aangestel is en was welbekend vir haar werk onder siek armoediges. 

Sir Culling was ’n Christenstryder vir godsdiensvryheid en een van die stigters van die Evangeliese Alliansie. Sir Culling, wat talle landgoedere geërf het, het sy van in 1847 met koninklike vergunning van Smith na Eardley verander. Fremantle se ouma aan moederskant (sir Culling se moeder), Charlotte Elizabeth (oorlede in 1826), was die dogter van Sampson Eardley, eerste burggraaf van Eardly, en dus die kleindogter van die Joodse finansier Sampson Gideon (Februarie 1699– 17 Oktober 1762). Hy het ’n fortuin van £350 000 nagelaat. Hoewel hy ’n praktiserende Jood was, was sy vrou (Jane, oorlede 1778) ’n Christen en so ook sy seun en twee dogters. Henry Fremantle se oupa aan vaderskant was sir Culling Smith (1768–1829), van Hugenote-herkoms. Die titel burggraaf Eardly (aan Henry Fremantle se moederskant) het nie oorleef nie, maar Charlotte Elizabeth het ’n groot deel van die Eardly-erflating geërf. 

Henry Fremantle se vader, eerw. dr. William Henry Fremantle, was die tweede seun van die eerste burggraaf Cottesloe, Thomas Francis Fremantle (11 Maart 1798 – 3 Desember 1890), bekend (van 1821 tot 1874) as sir Thomas Fremantle, ’n politikus van die Britse Konserwatiewe Party. Dr. Fremantle was deken van Ripon. Die burggraaf Cottesloe was die oudste broer van adm. sir Charles Fremantle (1 Junie 1800 – 25 Mei 1869) na wie die stad Fremantle in Wes-Australië genoem is.

Henry geniet sy opleiding aan Eton en Oriel College, Oxford, waar hy 'n voortreflike loopbaan het en 'n eerste klas in "honours moderations" sowel as in "litterae humaniores" (1895–’97) behaal; daarna lê hy hom op navorsing toe in die London School of Economics. Voor hy in Februarie 1899 as professor vir Engels en wysbegeerte na die Suid-Afrikaanse Kollege in Kaapstad gaan, beklee hy die akademiese pos van lektor in die klassieke tale, eers aan die Universiteit vir Wallis, Aberystwyth, en toe aan Worcester College, Oxford. Drie jaar ná sy aankoms in Suid-Afrika slaag hy daarin om van Worcester College beurse vir studente van die SA Kollege te verkry, en hieruit ontstaan die idee van die Rhodes-beurse. Die Rhodes-beurse was meer aanvaarbaar omdat hulle 10 keer meer werd was as die Worcester-beurse.

In die Kaapse samelewing tree Fremantle spoedig op die voorgrond as 'n vertolker van die staatsleer, finansies en opvoeding. Hy was bedeeld met 'n kragtige intellek en 'n onbeperkte ywer vir openbare sake. Toe hy in 1903 as kandidaat van die Suid-Afrikaanse party (die nuwe naam van J.H. Hofmeyr se Afrikanerbond) tot verteenwoordiger van Uitenhage in die Kaapse wetgewende vergadering verkies word, dwing die senaat van die kollege hom om van sy professorskap afstand te doen. Saam met Albert Cartwright word hy toe mederedakteur van "The South African News". 

Fremantle sorg dat hy binne vier jaar na sy toetrede tot die politiek tweetalig is (volgens 'n ander bron was hy dit reeds; vandaar sy goeie verhouding met die Afrikanerbond), en deur sy hulp in verband met die finansiële organisasie van die Closer Union Society, werk hy hard vir die nouer vereniging van die Suid-Afrikaanse kolonies wat eindelik in 1910 sou uitloop op Uniewording. 

Hy het "The financial aspect of Union" (1908) gepubliseer waarin hy geskryf het oor die ekonomiese voordele wat sou volg op die skepping van 'n nasionale skuld deur al die bates en laste van die vier kolonies saam te snoer. "The New Nation, a survey of the condition and prospects of South Africa" (Londen, 1909) was 'n meer ambisieuse bestekopname van die toestande en vooruitsigte in 'n verenigde Suid-Afrika. Daar word beskou as sy waardevolste werk. Fremantle neem ywerig deel aan die debatte in die Kaapse wetgewende vergadering wat die aanvaarding van die konsepgrondwet vir die Unie voorafgaan. Aanvanklik is hy 'n voorstander van die beleid van John X. Merriman, die leier van die Suid-Afrikaanse party, maar in 1910 sluit hy hom aan by die pas gestigte Suid-Afrikaanse Nasionale Party (die latere Suid-Afrikaanse Party) wat genl. Louis Botha, die eerste premier van die Unie van Suid-Afrika, ondersteun. 

Vanaf 1911 was hy etlike jare lank redakteur van "The New Nation", wat hom veral vir die bevordering van vriendskap tussen die rasse (Afrikaners en Engelssprekendes) beywer. Hierdie tydskrif, wat Merriman se beleid aanvanklik steun, is deur A.D. Donovan en D.C. Boonzaier gestig. Voor en ná Uniewording was Fremantle voorsitter van die onderwyskommissie wat uit vyf lede bestaan en op 12 Januarie 1910 deur die administrateur van Kaapland aangestel is. Die rapport van hierdie kommissie, gedateer 12 Januarie 1912, handel uitvoerig oor die toestand van die onderwys in Kaapland asook in die ander geweste wat saam met Kaapland op 31 Mei 1910 die Unie vorm. Hierdie belangrike Fremantle-verslag is gegrond op getuienis gelewer deur deskundiges uit alle dele van Suid-Afrika en behandel die vernaamste aspekte van die onderwys van wit en bruin mense, insluitende leerplanne vir basiese vakke en die opleiding van onderwysers. Twee lede, J.W. Jagger en P.H.W. Kettlewell, dien 'n minderheidsverslag in oor die opvoedkundige moeilikhede wat uit die gebruik van albei landstale as onderwysmedia sou voortvloei. 

Reeds in 1909 skryf Fremantle (in "The New Nation") dat die reëling waardeur 'n gewelddadige skeiding tussen laer en hoër onderwys ge-maak word deur die hoër onderwys aan die parlement en die laer aan die provinsiale rade toe te vertrou, nie kan deug nie. Teen die end van 1912 skaar hy hom op politieke gebied by genl. J.B.M. Hertzog wat pas uit die Botha-kabinet gesit is. Fremantle is een van die ses lede wat in die sitting van 1913 saam met Hertzog teen die regering stem, en een van die 12 wat in die buitengewone sitting van 1914 stem teen die Botha-regering se voorstel om Duits-Suidwes-Afrika te verower. Hy is een van die stigters van die Nasionale Party op die konferensie van 9 Junie 1915 op De Aar, en toe dr. D.F. Malan in September 1915 op die Middelburgse kongres tot voorsitter gekies word, word Fremantle in dieselfde jaar adjunkvoorsitter van die Kaaplandse Nasionale Party. 

Dit verbaas niemand dan ook nie toe hy in die Eerste Wêreldoorlog by die algemene verkiesing van Oktober 1915 sy setel in die volksraad verloor toe hy net 1 061 stemme vir die NP kry vergeleke met A.H. Garcia van die SAP se 1 646. Nogtans bly hy daarna, as gevolg van sy lidmaatskap van die raad van handel en nywerheid en sy werk in die kommissie vir finansiële betrekkinge, in voeling met openbare aangeleenthede. Sy ander bron van inkomste is die joernalistiek en as redakteur van "The Interpreter", van 1915 tot 1917, streef hy daarna om rasseverhoudinge te verbeter. Toe hy in 1925 voorsitter was van die Ekonomiese Genootskap van Suid-Afrika het hy 'n belangrike vlugskrif gepubliseer, "South African industries and banking", maar van sy wenk om 'n nywerheidsbank te stig ten einde nasionale nywerhede aan te moedig, kom niks tereg nie.

As een van die NP se skeppers, het Fremantle sy invloed in dié party oorskat. Hy was 'n teruggetrokke mens wat, ten spyte van sy skerpsinnigheid, gekultiveerdheid en hoë sin vir burgerlike plig nie maklik vriende gemaak het. Hy was in parlementêre kringe nooit gewild nie; die SAP sowel as die Unionisteparty het hom gewantrou en as 'n politieke avonturier beskou. 

Hy was 'n welsprekende en geestige redenaar en 'n man met groot moed wat heel verstandig oor rasseaangeleenthede geskryf het. Hy was spoedig 'n deskundige op finansiële gebied en na sy kritiek op die staatsbegroting is altyd met aandag geluister. Sy ambisieuse loopbaan het as gevolg van sy eie persoonlikheid skipbreuk gely; ondanks sy akademiese aansien en sy vlugheid van gees, was hy te veel van 'n politieke opportunis. Geen party het hom vertrou nie en hy het nooit heeltemal in die Nasionale Party geglo nie. 

Hy kon nie saamstem met sesessie nie, die verbreking van die band met Brittanje; en op die kongres van 1920 in Bloemfontein bedank hy dan ook uit die party. Dit was egter reeds lank duidelik dat sy sienswyse alte liberaal vir die tradisionaliste van die gewese Boererepubliek was. 

Hy was twee keer getroud, in 1899 met Margaret McDonald (oorlede 1909), dogter van A. McDonald, bewaarder van die universiteitskunsgalery, Oxford, en in 1910 met Helen Eksteen, dogter van J.J. Eksteen van die plaas Deze Hoek, distrik Piketberg. Sy enigste dogter, Isabella Margaret Eleanor Fremantle, word professor in die klassieke tale aan die Hugenote-kollege op Wellington. 

Ná sy dood het lewensberigte verskyn in die Cape Times, Rand Daily Mail, Cape Argus, Die Burger, The Star, Die Volkstem en Volksblad.



</doc>
<doc id="110850" url="https://af.wikipedia.org/wiki?curid=110850" title="Siger van Brabant">
Siger van Brabant

Siger of Zeger van Brabant (Latyn: Sigerus of Sigerius de Brabantia) (Brabant ongeveer 1235/1240 - Orvieto, na 1278, maar voor 10 November 1284) was 'n 13de eeu filosofie dosent aan die Paryse Fakulteit van die Vrye Kunste. Hy verteenwoordig 'n radikale aristotelisme, wat nou aansluit by die Aristoteles kommentare van die twaalfde-eeuse Andalusiese, Islamitiese wysgeer Averroes.

Die persoon en die werke van Siger van Brabant is vanaf die 16de eeu eeuelank in die vergetelheid geraak en word eers vanaf die 19de eeu danksy die deur Ernest Renan en Pierre Mandonnet geïnisieerde wetenskapplike ondersoek, geleidelik herontdek. In die toekenning, datering en interpretatie van die oorgelewerde geskrifte, in die beoordeling in hoeverre dit afwyk van die ortodokse, en nie in die laatste plek, hoe Thomas van Aquino en Dante Alighieri hulself ten opsigte van Siger van Brabant uitspreek nie, is die wetenskaplike ondersoek ryk aan polemiek en moet nog baie verduidelik word.

Siger van Brabant studeer tussen 1255 en 1257 aan die Fakulteit van die Vrye Kunste in Parys. In 1266 was Siger van Brabant as filosofie dosent verbonde aan die Sorbonne, toe daar 'n opstand was tussen Franse en die Pikardiëse studente. Die pouslike legaat dreig Siger met die doodsvonnis as die leier van die Pikardiëse aanval op die Franse, maar geen verdere aksie word geneem nie.

In die daaropvolgende tien jaar skryf hy ses werke, wat met 'n groot mate van waarskynlikheid aan hom toegeskryf kan word. Die werke word onder sy naam gepubliseer deur Pierre Mandonnet in 1899. Die titels van die werke is:

In 1271, is hy weer in 'n stryd gewikkel. 'n Minderheid van studente kies hom as rektor in opposisie teen die gekose kandidaat, Aubri de Rheims. Die stryd het vir drie jaar geduur en was waarskynlik gebaseer op die tweestryd tussen die averroïste onder leiding van Siger en die meer ortodokse universiteits dosente. Die saak word deur Simon de Brion, later Pous Martinus IV, namens die pouslike legaat beslis. Siger trek daarna van Parys na Luik.

Siger word daarvan beskuldig dat hy die idée van 'n "dubbele waarheid" sou verkondig het. Dit word beskou as om een stelling waar te verklaar deur rede en dan terselfdetyd die teenoorgestellde ook as moontlik voor te hou, gebaseer op geloof. Aangesien Siger beskou was as 'n skolastiese denker, het hy waarskynlik nie die dubbel waarheid verkondig nie, maar bloot gepoog om die balans te vind tussen geloof en rede.

In 1277, het 'n algemene kerklike veroordeling van aristotelisme 'n spesifieke klosule gerig teen Boetius van Dacia en Siger van Brabant ingesluit. Weereens word Siger en Bernier de Nivelles gedagvaar om te verskyn op 'n klagte van godslastering, veral in verband met die inhoud van "Impossibilia", waarin die bestaan van God bespreek word. Dit wil voorkom of Siger en Boetius hierna gevlug het na Italië.

Die omstandighede rondom die dood van Siger in Orvieto, is onseker. 'n Brabanteinse kroniek stel dat by doodgesteek is deur 'n versteurde sekrataris ("a clerico suo quasi dementi"). Die sekrataris het blykbaar 'n pen as moordwapen gebruik. Sy kritici het gesê dat hy soveel skade met 'n pen gedoen het, dat hy verdien het wat met hom gebeur het. Dante, het in "Paradiso" (x.134-6), gesê dat hy die "dood stadig gekom het" waarna ontleders tot die gevolgtrekking gekom het dat hy selfmoord gepleeg het. Die 13de eeuse sonnet deur Durante (xcii.9-14) stel dat hy in Orvieto gedood is. Die datum mag wees tussen 1283-1284 toe Pous Martinus IV in Orvieto gewoon het. Sy ondersteuners het geskuil en daar was geen ondersoek na sy dood nie.



</doc>
<doc id="110851" url="https://af.wikipedia.org/wiki?curid=110851" title="Clarence van Riet Lowe">
Clarence van Riet Lowe

Clarence ("Peter") van Riet Lowe (4 November 1894, Aliwal-Noord - 7 Junie 1956, Knysna) was 'n Suid-Afrikaanse ingenieur, argeoloog en paleontoloog.

Saam met John Goodwin publiseer hy die "Stone Age Cultures of South Africa" in 1929 wat as 'n basiese dokument in die geskiedenis van die argeologie van Afrika beskou word. Die Steentydperk word hierin opgedeel in 'n vroeë, middel en laat tydperk en hierdie indeling is ook vandag steeds van belang. Hulle het 'n indeling geskep wat onafhanklik is van die Europese een.

Goodwin was die eerste Suid-Afrikaner wat argeologie studeer het (in Cambridge) en na Suid-Afrika teruggekeer het om hierdie wetenskap te bedryf. As ingenieur het Clarence ("Peter") van Riet Lowe hom baie inligting uit die binneland verskaf wat hy versamel het toe hy daar brûe gebou het.


</doc>
<doc id="110852" url="https://af.wikipedia.org/wiki?curid=110852" title="Mbongolwane">
Mbongolwane

Mbongolwane is 'n dorpie in Uthungulu-distriksmunisipaliteit in die KwaZulu-Natalprovinsie van Suid-Afrika.



</doc>
<doc id="110853" url="https://af.wikipedia.org/wiki?curid=110853" title="Bhucanana">
Bhucanana

Bhucanana (ook Bhukhanana gespel) is 'n dorpie in Ntambanana Plaaslike Munisipaliteit, King Cetshwayo-distriksmunisipaliteit in KwaZulu-Natalprovinsie van Suid-Afrika.



</doc>
<doc id="110854" url="https://af.wikipedia.org/wiki?curid=110854" title="Bering Time">
Bering Time

Bering Time is 'n Deense handelsmerk wat in horlosies en juweliersware spesialiseer. Die onderneming is in September 2010 gestig en het sy hoofkwartier in Åbenrå. Sy produkte word in alle wêrelddele bemark, terwyl Kenia en Suid-Afrika die fokusmarkte op die vasteland van Afrika is.

'n Valskermsprong oor die Arktiese yslandskap van die Noordpool was vir die Deense sakeman en avonturier René Kærskov die inspirasie vir 'n reeks horlosies met puristiese ontwerp wat die oneindige yswêreld van die noorde en sy koel skoonheid sou weerspieël. Saam met sy sakevennote Michael Witt Johansen en Lars Gram-Skjønnemann het hy in 2009 'n handelsmerk en onderneming gestig wat hy "Bering Time" genoem het, ter ere van die Deense seevaarder Vitus Bering wat in 1728 'n verkenningsvaart deur die Arktiese Oseaan onderneem en deur die seestraat gevaar het wat later sy naam sou dra (Beringstraat).

In sy eerste vyf bestaansjare het die onderneming 1,5 miljoen horlosies en 'n halfmiljoen sierade verkoop. Duitsland is die belangrikste buitelandse mark. Hier is in 2014 'n "Bering"-vlagskipwinkel in Hamburg geopen. 'n Amerikaanse konsepwinkel het sy deure in 2015 in die Deense nedersetting Solvang in Kalifornië geopen.

Vir sy horlosies maak "Bering Time" gebruik van materiale van hoë gehalte soos keramiek, safierglas en titanium en moderne tegnologieë soos sonselle, radiosein- en outomatiese horlosies. "Bering Time" se juweliersware word onder meer van diamante en ander edelstene vervaardig.



</doc>
<doc id="110855" url="https://af.wikipedia.org/wiki?curid=110855" title="Venice, Los Angeles">
Venice, Los Angeles

Venice is 'n woonbuurt en seeoord in die Westside van Los Angeles, sowat drie myl suidoos van Santa Monica.

Venice is in 1905 deur die tabak-miljoenêr Abbot Kinney (1850–1920) as 'n seeoord en 'n Amerikaanse weergawe van die Italiaanse Venesië aan die Stille Oseaankus van Suid-Kalifornië gestig en het tot in 1926, toe dit met Los Angeles saamgesmelt het, as 'n selfstandige munisipaliteit bestaan. Oorspronklik is die nedersetting amptelik "Venice of America" genoem. 

Baie van die jong nedersetting se infrastruktuur en boukuns is deur die Italiaanse Venesië geïnspireer - so was daar 'n "Grand Canal Boathouse" waar Venice se gondels kon aandoen (hulle is in St. Loius, Missouri gebou) asook 'n "St. Mark's Hotel" - waar een van die eerste hysbakke in die Amerikaanse Weste geïnstalleer is en wat in 1958 as een van die tonele vir die rolprent "A Touch of Evil" gedien het waarin Orson Welles die hoofrol vertolk het.

Ná die ontdekking van olie in die gebied in 1929 is te midde van woonbuurte met die ontginning daarvan begin. In die laat 1950's het Venice tot die beatnik-hoofstad van Suid-Kalifornië ontwikkel, en later, gedurende die 1960's, tot 'n trekpleister vir aanhangers van die hippie-leefstyl. Vanaf die 1980's is inwoners van kanaalbuurte, onder wie digters, skrywers, kunstenaars en ander mense wat op lae huurgelde en eiendomspryse aangewese was, toenemend deur gentrifikasie bedreig en verdring.

Vandag staan Venice bekend vir sy kanale, sandstrande en die sirkusagtige voetgangerpromenade Ocean Front Walk met 'n lengte van 2,5 myl wat 'n gewilde uithangplek vir straatkunstenaars en smouse geword het.



</doc>
<doc id="110858" url="https://af.wikipedia.org/wiki?curid=110858" title="495 v.C.">
495 v.C.



</doc>
<doc id="110859" url="https://af.wikipedia.org/wiki?curid=110859" title="144 v.C.">
144 v.C.



</doc>
<doc id="110860" url="https://af.wikipedia.org/wiki?curid=110860" title="140 v.C.">
140 v.C.



</doc>
<doc id="110861" url="https://af.wikipedia.org/wiki?curid=110861" title="110 v.C.">
110 v.C.



</doc>
<doc id="110862" url="https://af.wikipedia.org/wiki?curid=110862" title="Rekenaarlinguistiek">
Rekenaarlinguistiek

Rekenaarlinguistiek is 'n interdissiplinêre veld gemoeid met die statistiese of reëlgebaseerde modellering van natuurlike taal vanuit 'n rekenaarmatige perspektief. Dit behels ook die studie van geskikte rekenaarmatige benaderings tot taalkundige vrae.

Rekenaarlinguistiek is tradisioneel beoefen deur rekenaarwetenskaplikes wat gespesialiseer het in die toepassing van rekenaars in die verwerking van 'n natuurlike taal. Deesdae werk rekenaarlinguiste in interdissiplinêre groepe, wat gewone taalkundiges, kenners van die doeltaal en rekenaarwetenskaplikes insluit. Oor die algemeen maak die rekenaarlinguistiek staat op, onder andere, die betrokkenheid van taalkundiges, rekenaarwetenskaplikes, kenners van kunsmatige intelligensie, wiskundiges, logici, filosowe, kognitiewe wetenskaplikes, kognitiewe sielkundiges, psigolinguiste, antropoloë en neurowetenskaplikes.

Die rekenaarlinguistiek het teoretiese en toegepaste komponente. Die teoretiese rekenaarlinguistiek spreek kwessies in die teoretiese linguistiek en kognitiewe wetenskap aan en die toegepaste rekenaarlinguistiek fokus op die praktiese uitkomste van die modellering van menslike taalgebruik.


</doc>
<doc id="110864" url="https://af.wikipedia.org/wiki?curid=110864" title="Cornelius Jansen van Rensburg">
Cornelius Jansen van Rensburg

Cornelius Jansen van Rensburg, gebore op 26 September 1982.

Cornelius het in Witrivier, Mpumalanga, grootgeword. Hy matrikuleer in 2000 aan die Hoërskool Rob Ferreira, waarna hy aan die Universiteit van Pretoria B.Com Beleggingsbestuur gaan studeer en in 2003 graadvang. Verder verwerf Cornelius ook 'n M.Com in Finansiële Bestuur in 2009. In 2014 verwerf Cornelius 'n MBA kwalifikasie by die Gordon Institute of Business Science.

Tydens sy studies raak Cornelius aktief betrokke by die kampus se studentepolitiek, gevolglik word hy in 2004 verkies as TUKS-studenteraadvoorsitter. Hier tydens het Cornelius verskeie veldtogte gelei vir behoud van Afrikaans en ontwikkeling van ander Afrika tale as onderrig medium aan die UP en ander histories Afrikaanse Universiteite.

In 2006, op die ouderdom van 23, word hy verkies as stadsraadslid in Pretoria vir die Vryheidsfront Plus. Hy was ook vir ’n geruime tyd jeugleier van die party maar het in 2009 weens ideologiese verskille bedank en is opgevolg deur Jan van Niekerk.

Na afloop van sy voltydse studies is Cornelius werksaam in die finansiële bedryf tot en met 2010.

Hy het tussen 2010 en 2017 vir AfriForum gewerk, eers as hoof van die Gemeenskapsake-afdeling en daarna as adjunk uitvoerende hoof. In 2013 was Cornelius bykomend aangestel as uitvoerende hoof van Sakeliga (voorheen AfriSake). Onder hierdie vaandel het op inisiatiewe vir die behoud van eiendomsreg en die vryemarkstelsel in Suid-Afrika gefokus.

Cornelius dien as raadslid op verskeie direksies en trusts, en is medestigter van Midway Care Centre, 'n Alzheimer- en Dementia-versorgingsentrum.


</doc>
<doc id="110865" url="https://af.wikipedia.org/wiki?curid=110865" title="Maatstreep">
Maatstreep

In musieknotasie is ’n maat ’n tydsegment wat ooreenstem met ’n spesifieke aantal maatslae waarin elke maatslag verteenwoordig word deur ’n spesifieke nootwaarde en die grense van die maat aangedui word deur vertikale maatstrepe. Die verdeling van musiek in mate voorsien gereelde verwysingspunte om plekke in ’n stuk musiek te identifiseer. Dit maak geskrewe musiek ook makliker om te volg, aangesien elke maat met balksimbole as ’n groep gelees of gespeel kan word. ’n Stuk bestaan tipies uit etlike mate van dieselfde lengte, en in moderne musieknotasie word die aantal maatslae in elke maat vasgestel aan die begin van die bladmusiek deur die boonste syfer van ’n tydmaatteken (soos 3/4), terwyl die onderste syfer die nootwaarde van die maatslag aandui (in die voorbeeld 3/4 het die maatslag ’n kwartnootwaarde).

Die eerste volledige maat van ’n stuk musiek word ‘maat 1’ of ‘m. 1’ genoem. Wanneer die musiek met ’n anakrusis (’n onvolledige maat aan die begin van ’n stuk musiek) begin, is ‘maat 1’ of ‘m. 1’ die volgende maat.

’n "Dubbelmaatstreep" kan bestaan uit twee enkele maatstrepe wat naby mekaar getrek word wat twee afdelings in een stuk musiek skei, of ’n maatstreep wat gevolg word deur ’n dikker maatstreep, wat die einde van ’n stuk musiek of ’n beweging aandui. ’n Ander term vir die maatstreep aan die einde van ’n stuk musiek is "eindmaatstreep".

'n "Herhalingsteken" (of "herhalingsmaatstreep") lyk soos die eindmaatstreep, maar dit het twee kolletjies, die een bo die ander, wat aandui dat die gedeelte van die musiek wat daarvoor staan, herhaal moet word. Die begin van die herhaalde gedeelte kan gemerk word deur ’n "beginherhaalteken"; as dit nie gebruik word nie, word aangeneem dat daar van die begin van die stuk musiek of beweging herhaal moet word. Hierdie beginherhaalteken, as dit aan die begin van die balk staan, tree nie as ’n maatstreep op nie, omdat daar geen maat daarvoor is nie; die enigste funksie daarvan is om aan te dui waar die gedeelte wat herhaal moet word, begin.

In musiek met ’n reëlmatige metrum tree maatstrepe op om ’n periodieke aksent in die musiek aan te dui, ongeag die duur daarvan. In musiek wat van gemengde metrum gebruik maak, word maatstrepe eerder gebruik om die begin van ritmiese nootgroepe aan te dui, maar dit wissel baie: party komponiste gebruik stippelmaatstrepe, ander (onder andere Hugo Distler) het maatstrepe op verskillende plekke geplaas om verskillende groperings van deel tot deel aan te dui.

Igor Strawinski het van maatstrepe gesê:

Mate en maatstrepe dui ook groepering aan: ritmies van maatslae binne en tussen mate, binne en tussen frases en op hoër vlakke, soos in metrum.

Die vroegste maatstrepe, wat in klawerbord- en vihuelamusiek in die 15e en 16e eeu, het nie ’n reëlmatige metrum aangedui nie, maar het net ’n skeiding van dele aangedui, of in party gevalle elke maatslag.

Daar is in die laat-16de eeu begin om maatstrepe in ensemblemusiek te gebruik, maar dit is aan die begin ongereeld gebruik. Eeers teen die middel-17de eeu is maatstrepe op die moderne manier gebruik sodat elke maat dieselfde lengte gehad het, en hulle het met tydmaattekens begin verband hou.

Moderne uitgawes van vroeë musiek wat oorspronklik sonder maatstrepe geskryf is gebruik soms 'n mensurstrich.

’n Hipermaat, grootskaalse of hoëvlakmaat, of maatgroep is ’n metriese eenheid waarin elke gewone maat oor die algemeen een maatslag (eintlik hipermaatslag) van ’n groter ritme vorm. Gevolglik is ’n maatslag in ’n maat soos ’n maat/hipermaatslag vir ’n hipermaat is. Hipermate moet groter as ’n genoteerde maat wees, as ’n eenheid gesien word, uit ’n patroon van sterk en swak maatslae bestaan en saam met aanliggende hipermate, wat van dieselfde lengte moet wees, ’n sin van hipermetrum skep. Die term is gesmee deur Edward T. Cone in "Musical Form and Musical Performance" (New York: Norton, 1968), en is soortgelyk aan die minder formele konsep van ’n frase.



</doc>
<doc id="110867" url="https://af.wikipedia.org/wiki?curid=110867" title="Driemanskap-monument">
Driemanskap-monument

Die Driemanskap-monument roep in herinnering die Britse anneksasie van die Zuid-Afrikaansche Republiek en sy stryd om die onafhanklikheid terug te wen.

Die beeld is opgerig ter ere van Paul Kruger, Marthinus Wessel Pretorius en Piet Joubert wat in Desember 1880 te Paardekraal aangewys is as leiers in die Eerste Vryheidsoorlog en ter herinnering aan die periode wat Heidelberg die hoofstad van die ZAR was.

Die monument staan in Heidelberg voor die stadsaal in H.F. Verwoerdstraat, tussen Ueckermann- en Voortrekkerstraat en regoor die hoë kerktoring in die middedorp.

Op 13 Desember 1880 is 'n groot volksvergadering te Paardekraal gehou waartydens besluit is om te veg vir die herstel van die ZAR. Omdat die president reeds die land verlaat het, is drie leiers verkies, naamlik Kruger, Pretorius en Joubert. Hierdie Driemanskap en 'n kommando het op 16 Desember Heidelberg binnnegery en die Vierkleur voor die landdroshof gehys. Hierdie optrede was die begin van die Eerste Vryheidsoorlog.

As 'n uiting van Afrikanernasionalisme het die Heidelbergse Afrikaanse Kultuurvereniging in 1952 besluit om 'n gedenkteken op te rig en is met 'n landswye fondsinsameling begin. Hennie Potgieter is as beeldhouer aangestel en die monument is op Saterdag 9 Oktober 1954 deur minister F.C. Erasmus onthul.

Die driehoekige voetstuk het gebeitelde trappies en is 1½m hoog. Op die voetstuk staan 'n driehoekige naald van 3 m. Aan elke sy van die voetstuk is 'n paneel aangebring wat elkeen 'n geskiedkundige oomblik herdenk. Die vlaghysing van 1880 in Heidelberg, die Simboliese Ossewatrek van 1938 en die rapportryers van 1949 word uitgebeeld. En op die hoeke van die voetstuk rus die borsbeelde in brons van Kruger, Potgieter en Joubert. Aan elk van die sykante van die naald is 'n fakkel.

Die basis van rooi graniet (dit is harde rots) dui op die stewige grondslag van die Afrikaner as kultuurvolk. Op hierdie basis rus die borsbeelde van die Driemanskap en dus hul volgelinge. Die gepoleerde (dit is fyn afgewerkte) rooi granietklip met sy fakkels dui op die lig wat die Westerse beskawing gebring het.



</doc>
<doc id="110876" url="https://af.wikipedia.org/wiki?curid=110876" title="130 v.C.">
130 v.C.



</doc>
<doc id="110877" url="https://af.wikipedia.org/wiki?curid=110877" title="129 v.C.">
129 v.C.


</doc>
<doc id="110878" url="https://af.wikipedia.org/wiki?curid=110878" title="127 v.C.">
127 v.C.



</doc>
<doc id="110879" url="https://af.wikipedia.org/wiki?curid=110879" title="126 v.C.">
126 v.C.



</doc>
<doc id="110880" url="https://af.wikipedia.org/wiki?curid=110880" title="125 v.C.">
125 v.C.



</doc>
<doc id="110881" url="https://af.wikipedia.org/wiki?curid=110881" title="108 v.C.">
108 v.C.



</doc>
<doc id="110883" url="https://af.wikipedia.org/wiki?curid=110883" title="120 v.C.">
120 v.C.



</doc>
<doc id="110884" url="https://af.wikipedia.org/wiki?curid=110884" title="149 v.C.">
149 v.C.




</doc>
<doc id="110887" url="https://af.wikipedia.org/wiki?curid=110887" title="Umthunzi Wentaba">
Umthunzi Wentaba

Unthunzi Wentaba (Xhosa: Die skadu "umthunzi" van die berg "intaba") was 'n televisieprogram van die SAUK in 2007.

Dit was 'n televisiereeks waarvan net twee aflewerings uitgesaai is, omrede dit luide protes onder die tradisionele leiers ontlok het. Die onderwerp van die reeks was die inisiasieritueel wat jong Xhosamans, die "abakwetha", ondergaan. Dit belig die lewe van 'n "umkwetha" wat Ndoda heet en wat angs het om na die berge te gaan. Elke jaar is daar jong abakwetha wat beseer word tydens die besnydenisritueel. Ndoda kom in opstand teen die tradisies van sy volk. Een van die besware wat teen die program gemaak is, is dat vroue nie behoort te weet wat aangaan in hierdie rituele nie.



</doc>
<doc id="110888" url="https://af.wikipedia.org/wiki?curid=110888" title="103 v.C.">
103 v.C.




</doc>
<doc id="110889" url="https://af.wikipedia.org/wiki?curid=110889" title="160 v.C.">
160 v.C.



</doc>
<doc id="110890" url="https://af.wikipedia.org/wiki?curid=110890" title="152 v.C.">
152 v.C.



</doc>
<doc id="110891" url="https://af.wikipedia.org/wiki?curid=110891" title="142 v.C.">
142 v.C.



</doc>
<doc id="110892" url="https://af.wikipedia.org/wiki?curid=110892" title="134 v.C.">
134 v.C.



</doc>
<doc id="110893" url="https://af.wikipedia.org/wiki?curid=110893" title="Ouderdom van die Aarde">
Ouderdom van die Aarde

Die ouderdom van die Aarde is 4.54 ± 0.05 miljard jaar Hierdie ouderdom is gebaseer op radiometriese datering verkry van meteoroïde. Die ouderdom word ondersteun deur radiometriese ouderdomme van die oudste bekende monsters op aarde en die maan.

Met die ontwikkeling van radiometriese datering in die vroeër 20ste eeu, het metings van lood in uraanryke minerale uitgewys dat van die gesteentes se ouderdomme meer as 'n miljard (10) jaar kon wees. Die oudste minerale wat tot op hede geanaliseer is, is klein sirkoon-kristalle vanaf Jack Hills in Wes-Australië met 'n ouderdom van ten minste 4 404 miljard jaar. Wanneer die massa en ligsterkte van die Son teenoor ander sterre vergelyk word, blyk dit dat die Sonnestelsel nie veel ouer as die gesteentes kan wees nie. Kalsium-aluminiumryke insluitsels, wat die oudste vaste samestellende deel in meteoroïdes is, is ongeveer 4 567 miljard jaar oud. Hierdie ouderdom kan geneem word vir die ouderdom van ons sonnestelsel asook die boonste limiet van die Aarde se ouderdom.

Die hipotese is dat die ontstaan van die Aarde plaasgevind het net na die vorming van die kalsium-aluminiumryke insluitsels in meteoroïdes. Die presiese ouderdom van die aarde is nog onbekend, omdat die verloop van tyd vir die ontstaan van die aarde volgens die akkresieteorie moeilik is om te bepaal. Die akkresiemodelle lewer waardes van 'n paar miljoen tot omtrent 'n 100 miljoen jaar. Die presiese ouderdom van oudste gesteentes op aarde wat dagsoom is ook moeilik bepaalbaar, siende dit uit verskillende mineraalsamestellings van verskillende ouderdomme bestaan.




</doc>
<doc id="110896" url="https://af.wikipedia.org/wiki?curid=110896" title="Naaf">
Naaf

'n Naaf of spil is die middelpunt van 'n wiel waardeur die as gaan en waarin die speke vassit.


</doc>
<doc id="110897" url="https://af.wikipedia.org/wiki?curid=110897" title="145 v.C.">
145 v.C.




</doc>
<doc id="110898" url="https://af.wikipedia.org/wiki?curid=110898" title="196 v.C.">
196 v.C.



</doc>
<doc id="110899" url="https://af.wikipedia.org/wiki?curid=110899" title="Song Joong-ki">
Song Joong-ki

Song Joong-ki (Koreaans: 송중기; * 19 September 1985 in Daejeon, Suid-Korea) is 'n Suid-Koreaanse akteur.



</doc>
<doc id="110900" url="https://af.wikipedia.org/wiki?curid=110900" title="Jo Jung-suk">
Jo Jung-suk

Jo Jung-suk (Koreaans: 송중기; * 26 Desember 1980 in Seoul, Suid-Korea) is 'n Suid-Koreaanse akteur.



</doc>
<doc id="110901" url="https://af.wikipedia.org/wiki?curid=110901" title="Isolasie">
Isolasie

Isolasie is wanneer iets beskerm word deur middel van 'n ander materiaal. Voorbeelde is:


Om die verskil te verduidelik tussen isolasie en afsondering, kom ons kyk na elektriese toerusting:

'n Mens kan dit ook sien dat wanneer iets geïsoleer word, word dit geskei deur 'n beskermingsmateriaal en wanneer iets afgesonder word, word dit geskei deur lug.


</doc>
<doc id="110902" url="https://af.wikipedia.org/wiki?curid=110902" title="Afsonder">
Afsonder

Afsonder is wanneer iets beskerm word deur enige kontak te vermy.

Voorbeelde is:

In die tegniese veld noem 'n mens dit "positiewe afsondering". Toerusting kan nie positief afgesonder word deur slegs 'n skakelaar of klep nie. Die stroombaan/proses moet fisies meer definitief gebreek word.

Kyk ook Isolasie.


</doc>
<doc id="110905" url="https://af.wikipedia.org/wiki?curid=110905" title="Verpleging">
Verpleging

Verpleging is 'n beroep binne die gesondheidsorgsektor wat op die versorging van individue, gesinne en gemeenskappe fokus sodat hulle optimale gesondheid en lewenskwaliteit kan bekom, kan handhaaf of kan terugkry.

Verpleërs kan op grond van hulle benadering tot pasiëntesorg, opleiding en bestek van praktyk van ander gesondheidsorgverskaffers onderskei word.

Verpleegsters werk saam met dokters, terapeute, die pasiënt, die pasiënt se gesin en ander spanlede in die ontwikkeling van 'n versorgingsplan ten einde lewenskwaliteit te verbeter. Meer ervare susters, soos kliniese verpleegspesialiste en verpleegpraktisyns, kan gesondheidsprobleme diagnoseer en medikasie en ander terapieë voorskryf. Verpleegsters kan interafhanklik, byvoorbeeld saam met dokters, sowel as onafhanklik as verpleegdeskundiges werk.

Dit is die taak verpleeghistorici om bepaal of die sorg wat in die antieke tye aan siekes of beseerdes verskaf is, inderdaad verpleging was. In die vyfde eeu v.C. verwys die Hippokratiese Versameling byvoorbeeld na die geskoolde sorg en observasie van pasiënte deur manlike "versorgers", wat moontlik vroeë verpleërs was.

Voor die grondvesting van moderne verpleging het lede van godsdienstige ordes soos nonne en monnike verplegingstipe sorg verskaf. Voorbeelde bestaan onder andere in die Christelike, Islamitiese en Boeddhistiese tradisies. Febe wat in Romeine 16 genoem word, is in baie bronne as "die eerste besoekende verpleegster" beskryf. Hierdie tradisies het 'n groot invloed op die ontwikkeling van die etos van moderne verpleging gehad. Die godsdienstige wortels van moderne verpleging kan vandag nog in baie lande gesien word.

Gedurende die Hervorming van die 16e eeu het Protestantse hervormers die kloosters toegemaak. Die nonne wat voorheen as verpleegsters gedien het, het pensioen ontvang of is aangesê om te trou en tuis te bly. Die verpleegberoep het vir ongeveer 200 jaar 'n reuse terugslag beleef.

Florence Nightingale was 'n invloedryke figuur in die ontwikkeling van moderne verpleging. Sy het gedurende die Krimoorlog die grondslag van professionele verpleging gelê. Haar "Notes on Nursing" het populêr geword, en met die stigting van die eerste verpleegskool wat aan 'n funksionerende hospitaal en mediese skool gekoppel was, het die Nightingale-verpleegmodel ná 1870 deur Europa en Noord-Amerika versprei.

Die formele gebruik van verpleegsters in die moderne militêre diens het in die tweede helfte van die negentiende eeu begin. Verpleegsters het in die Eerste Boere-oorlog, die Egiptiese Oorlog (1882) en die Soedannese Oorlog (1883) aktief diens gedoen.

Hospitaalopleiding het in die vroeë 1900's die lig gesien, en daar is groot klem op praktiese ervaring geplaas. Hospitale en dokters het vroue in verpleging as 'n bron van gratis of goedkoop arbeid beskou. Die uitbuiting van verpleegsters deur werkgewers, dokters en opleidingverskaffers was nie ongewoon nie.

Alhoewel baie verpleegsters in die Eerste Wêreldoorlog diens gedoen het, het die beroep gedurende die Tweede Wêreldoorlog 'n transformasie ondergaan. Britse verpleegsters van die Weermag se Verpleegdiens was deel van elke oorsese veldtog. Meer verpleegsters het vir diens in die Amerikaanse Weermag en Vloot as vir enige ander beroep aangemeld. Ook die Nazi's het 40 000 verpleegsters gehad.

Die moderne era het die ontwikkeling van voorgraadse en nagraadse verpleegkursusse gesien. Saam met die toenemende erkenning van verpleging as 'n akademiese dissipline het daar 'n behoefte ontstaan om 'n teoretiese basis vir die praktyk te ontwikkel.

Gedurende die 19e en vroeë 20ste eeu is verpleging as 'n vroueberoep beskou, nes dit gewoonlik mans was wat dokters geword het. Met toenemende verwagtings van gelykheid in die werksplek gedurende die laat 20ste eeu het verpleging amptelik 'n geslagsneutrale beroep geword. In praktyk is daar egter in die vroeë 21e eeu steeds heelwat minder mansverpleërs in vergelyking met vrouedokters.

Verpleegpraktyk wissel wat onderskeie spesialiteitsgebiede sowel as verskillende lande betref, maar die "Internasionale Raad van Verpleegsters" verskaf hierdie omvattende definisie:

Verpleging omvat outonome en samewerkende versorging van individue van alle ouderdomme, families, groepe en gemeenskappe, siek of gesond en in alle situasies. Verpleging behels die bevordering van gesondheid, voorkoming van siektes en die versorging van siek, gestremde en sterwende persone. Voorspraak, bevordering van 'n veilige omgewing, navorsing, deelname aan die vorming van gesondheidsbeleide en betrokkenheid by pasiënt- en gesondheidstelselbestuur, en onderwys is ook belangrike rolle in verpleging.

In die meeste lande word verpleegpraktyk deur wetgewing omskryf en beheer, en toetrede tot die beroep word op nasionale of provinsiale vlak gereguleer.

Die doel van die verpleeggemeenskap wêreldwyd is om gehaltesorg vir alle persone te verseker terwyl verpleegsters hul sertifikate, etiekkode, standaarde en bekwaamhede volhou en hulle opleiding voortsit. Daar bestaan verskeie opleidingsmoontlikhede vir persone wat hulle as professionele verpleërs wil laat kwalifiseer, en alhoewel opleiding wêreldwyd baie verskil, behels dit altyd die studie van verpleegpraktyk sowel as opleiding in kliniese vaardighede. Alle verpleegsters moet oor een of meer kwalifikasies beskik, afhangende van hulle bestek van praktyk en opleiding.

Verpleegsters kan hulle persoonlike en professionele belange volg deur te enige tyd saam met enige groep mense in enige situasie te werk. Sommige verpleegsters voel hulle tuis in die meer tradisionele, algemene hospitaalopset. Ander opsies sluit in: Pediatrie, Neonataal, Kraam, Obstetrie, Ginekologie, Geriatrie, Ambulanswerk of Anestesiologie. Daar is baie ander opsies wat deur verpleegsters ondersoek kan word, afhangende van die kwalifikasie en opleiding wat vereis word.

Anders as wat algemeen aanvaar word, is verpleegsters nie werklik doktersassistente nie. Dit geld in sekere situasies, maar oor die algemeen sien ons dat verpleegsters hulle pasiënte onafhanklik versorg of ander verpleegsters bystaan. Verpleegsters werk amper sonder uitsondering op hulle eie of saam met ander verpleegsters. Verpleegsters sal dokters in die nood- of in trauma-eenheid bystaan waar hulp nodig is.

Ondanks wette vir gelyke geleenthede is verpleging steeds 'n beroep wat deur vroue oorheers word. Die man-vrou verhouding in verpleging is ongeveer 1:19 in Kanada en die Verenigde State. Hierdie verhouding word wêreldwyd weerspieël. Interessant genoeg is daar uitsonderings in Franssprekende Afrikalande waar daar meer manlike as vroulike verpleërs is. In Europese lande soos Spanje, Portugal, Tsjeggo-Slowakye en Italië is meer as 20% verpleërs manlik. Alhoewel daar meer vroue in die beroep is, ontvang manlike verpleërs groter salarisse. Volgens 'n opname verdien manlike verpleërs gemiddeld $60 700 per jaar en hulle vroulike eweknieë $51 100 per jaar.

Verpleegpraktyk is die verskaffing van verpleegsorg. Verpleegsters implementeer die verpleegsorgplan aan die hand van die verpleegproses. In breë trekke is die verpleegproses die metode waarvolgens behoeftes geassesseer en gediagnoseer word, uitkomste en intervensies beplan word, intervensies uitgevoer word en die uitkomste van die versorging geëvalueer word.

Bystand met daaglikse leefaktiwiteite word vereis wanneer 'n pasiënt se mobiliteit aangetas is, soos wanneer 'n bedlêende pasiënt in die bed omgedraai moet word. Op higiëniese vlak behels dit dikwels bedwasse en hulp met urinêre en stoelgangverwydering.

Verpleegsters het oor die algemeen nie die gesag om medikasie voor te skryf nie, met enkele uitsonderings. Alle medikasie wat deur verpleegsters toegedien word, moet op 'n gelisensieerde praktisyn se voorskrifvorm aangeteken wees.

Die pasiënt se gesin word dikwels by die onderrig betrek. Effektiewe pasiëntonderrig lei tot minder komplikasies en hospitaalbesoeke.

Verpleging is die mees diverse gesondheidsorgberoep. Verpleegsters praktiseer in 'n wye verskeidenheid opsette en situasies, maar oor die algemeen word verpleging op grond van pasiënte se behoeftes gekategoriseer.

Die vernaamste afdelings is:
Daar is ook spesialisgebiede soos kardiale verpleging, ortopediese verpleging, paliatiewe (verligtende) sorg, perioperatiewe verpleging, verloskundige verpleging, onkologiese verpleging, verpleeginformatika, televerpleging.

Daar is wêreldwyd 'n ernstige tekort aan verpleegsters. Een rede hiervoor is die werksomgewing waarin verpleegsters praktiseer. In 'n onlangse studie van empiriese menslike faktore en ergonomiese literatuur spesifiek tot verpleging is daar gevind dat verpleegsters oor die algemeen in armoedige omgewingstoestande werk. In sommige lande bestaan daar wetgewing met betrekking tot aanvaarbare verpleegster-pasiënt verhoudings.

Die vinnige pas en onvoorspelbare aard van gesondheidsorg stel verpleegsters bloot aan risiko's soos beserings en siektes, insluitend hoë beroepstres. Verpleging is 'n uiters spanningsvolle beroep en verpleegsters ervaar van die hoogste vlakke van beroepstres in vergelyking met ander beroepe. Hierdie stres stel verpleegsters bloot aan kort- en langtermyn gesondheidsprobleme, insluitend slaapversteurings, depressie, psigiatriese versteurings, stresverwante siektes en siektes oor die algemeen. Verpleegsters kan ook aan empatie-uitputting en morele angs ly wat hulle geestesgesondheid verder kan benadeel. Hulle het ook hoë vlakke van beroepsuitbranding (40%) en emosionele uitputting (43,2%). Uitbranding en uitputting verhoog die risiko vir siektes, mediese foute en gee aanleiding tot suboptimale sorggewing.

Verpleegsters is ook aan geweld en mishandeling by die werksplek blootgestel. Voorvalle van geweld behels gewoonlik nie-personeel (bv. pasiënte of familie), terwyl mishandeling gewoonlik deur ander hospitaalpersoneel gepleeg word. 57% van Amerikaanse verpleegsters het in 2011 gerapporteer dat hulle by die werk gedreig is; 17% is fisiek aangeval.

Daar is verskeie intervensies wat die beroepsrisiko's van verpleging kan verklein. Dit kan individu- of organisasiegefokus wees. Individugefokusde intervensies sluit streshanteringsprogramme in wat by individue aangepas kan word. Organisasiegerigte intervensies fokus op die vermindering van spanningsvolle aspekte van die werksomgewing deur spanningsvolle kenmerke te identifiseer en oplossings daarvoor te vind.


</doc>
<doc id="110908" url="https://af.wikipedia.org/wiki?curid=110908" title="Geldsoorte van die Kaapkolonie">
Geldsoorte van die Kaapkolonie

Die muntgeskiedenis van die Kaapkolonie bevat drie periodes. Die eerste, die Nederlandse koloniale periode loop vanaf 1652 tot die begin van die tweede Britse besetting (1806). Gedurende hierdie periode gebruik die Kaap dieselfde geldsisteem as Nederland en sy kolonies. Die tweede periode loop van die begin van die tweede Britse besetting (1806) tot die herroeping van die rijksdaalder notas in 1824. Gedurende hierdie periode gebruik die Kaap beide die Nederlandse geldsisteem en die Britse geldsisteem. Die derde periode is die Britse koloniale periode wat vanaf 1824 geloop het totdat Suid Afrika sy eie munte in 1923 gekry het. Gedurende die begin van hierdie periode is die ou Nederlandse geld herroep en die Kaap het Britse geld gebruik.

In 1652 is die Nederlandse Kaapkolonie deur Jan van Riebeeck gestig. Tydens die VOC se dae is gulden, stuiwer en pennings deur boekhouers in Amsterdam gebruik. Daar was 16 pennings in een stuiwer en 20 stuiwers in een gulden. Die gulden was ongeveer twee Engelse sjielings (R 0,20) werd. Hierdie wisselkoers het tot 1967 geduur. Daar was geen een-tot-een ooreenkoms tussen rekenkunde en munte nie en ook was daar geen penning munte nie: die kleinste munt is die doit (vier pennings). In 1694 is die muntsisteem oor die sewe provinsies gestandaardisser. Van daardie datum af, is die munte uit elke provinsie dieselfde behalwe die wapen van die provinsie maar nogtans is die wisselkoers tussen goud en silwer munte nie vasgestel nie; hulle het gewissel in ooreenstemming met die relatiewe prys van goud en silwer. Verdere verordeninge is deur die Nederlandse staatsgeneraal is in 1710, 1720 en 1730 gepubliseer om die verslag van munte in die sewe provinsies te reguleer.
Notas
Tydens die laaste helfte van die agtiende eeu is min silwermunte deur die verskillende Nederlandse provinsies geslaan, maar heelwat silwermunte is in die Spaanse kolonies in Amerika geslaan. Hierdie munte, veral die agt-real-munt of Spaanse peso word dwarsdeur die wêreld gebruik. Aangesien baie vreemde skepe saam met die Nederlandse skepe verversings by die Kaap gekry het, kom sulke munte in die Kaap in sirkulasie.

Die verskillende provinsies het ook munte namens die VOC geslaan. Hierdie munte, wat bedoel is vir gebruik in die Nederlands Oos-Indië is met die letters "VOC" gestempel. Al is die VOC doit dieselfde grootte as the Nederlandse doit, is daar slegs vier doite in een stuiwer in die Nederlands Oos-Indië in plaas van agt doite in die stuiwer in Europa. Hierdie verskil is geregverdig deur die vervoerkoste van die muntstukke tussen Nederland en die Verre-Ooste.

In 1782 het die VOC hul laaste dividend betaal en hulle het ook papiergeld (die Ryksdaalder) gedruk. Hierdie papiergeld is teen die VoC se kapitaal gewaarborg.

Op 6 en 7 Januarie 1806 het die Britse magte onder die bevel van Luitenant Generaal Sir David Baird die Kaapkolonie by Melkbosstrand ingeval en op 10 Januarie 1806 is Kaapstad aan die Britte oorhanding. Volgens die "Articulen van Capitulatie" bly papiergeld in sirkulasie. Die staatseiendom is aan die Britte oorhanding en word die waarborg vir die papiergeld. As gevolg van skepe van verskeie lande wat in Kaapstad verversings gekoop het, is verskeie geldsoorte in sirkulasie. Dus het Baird 'n proklomasie gemaak om the waarde van verskeie munte in die kolonie te vas te stel. Invoer en uitvoer van goud en silwer munte met 'n bedrag hoër as tien pond was ook verbode.
Met die Kongres van Wene (1815) word die Kaap 'n Britse kolonie.

Tussen 1758 en 1816 is min munte in die Verenige Koninkryk geslaan. In sommige jare is Spaanse agt real munte oorgestempel met die Britse waarde. In 1816 is die muntsisteem hervorm, die ghienie (wie se waarde met die goudprys gewissel het) is deur 'n goue pond (of "sovereign") vervang met 'n vaste waarde van 20 sjielings. Nuwe silwer munte is geslaan en dwarsdeur die Britse ryk versprei.

Die Britse munte in omloop vanaf 1824 is
In 1849 is die twee sjieling munt vir die eerste maal gestempel. Tussen 1892 en 1900 is hierdie muntsisteem deur die Zuid-Afrikaansche Republiek gebruik en tussen 1923 en 1961 is dit deur die Suid-Afrikaanse Reserwebank gebruik. Al gebruik die Kaap Britse munte gedurende hierdie periode, kry die drie pennie munt sy eie Suid-Afrikaanse naam – die "'tiekie". Die afkoms van die woord "tiekie" is die Maleis woord "tiga" of "drie".

Toe die Kaapkolonie in 1806 deur die Britte oorgeneem is, is die papiergeld in omgang deur die Kaapse bates van die Bataviese regering gewaarborg. Vanaf 1824 begin die Britse regering om die Spaanse munte deur die hele Britse Ryk met Bruitse munte te vervang. In die Kaap geld dit ook vir rixdaalers. Tussen 1806 en 1824 het die waarde van die Bataviese waarborg gedaal en in 1825 is die rixdaaler net 1/6 (R0,15) werd in plaas van die vier sjilings (R0,40) in 1806.

In 1815 is die eerste Suid-Afrikaanse munte gestempel – Rev John Campbell, 'n Skotse sendeling het die munt van tekenmunte gereel vir gebruik in Griekwastad. Die waarde van hierdie munte was pennie, pennie, 5 pennies en 10 pennies. In latere jare het verskeie mense ook tekens gestempel. Die mees bekende van hierdie tekens is die tekens van Strachan en kie wat gestempel is vir gebruik in Starchan en kie se winkels in Griekwaland-Oos. (LW - Vanaf 1879 is Griqualand-Oos 'n gedeelte van die Kaap Kolonie).


</doc>
<doc id="110910" url="https://af.wikipedia.org/wiki?curid=110910" title="Paul Kruger-beelde">
Paul Kruger-beelde

Die Krugerstandbeeld in Pretoria, die Driemanskap-monument in Heidelberg en elke Krugerrand bring hulde aan Paul Kruger. Daar is egter verskeie ander beelde van die oud-staatspresident van die Zuid-Afrikaansche Republiek.

Die standbeeld van Kruger in Krugersdorp staan in Beginstraat in Pretoriuspark, naby 'n borsbeeld van J.G. Strijdom, die Paardekraal-monument, die Monumentmeer en die Key West-winkelsentrum. Die beeld is die werk van Laurika Postma en Kruger word uitgebeeld effens groter as lewensgroot. Dit is die enigste beeld van Kruger wat hom nie as 'n ou man voorstel nie. In sy een hand hou hy die Bybel en in sy ander hand sy hoed vas. Die hoë voetstuk se hoeksteen is op 10 Desember 1961 deur Jan de Klerk gelê en die standbeeld is op 10 Oktober 1962 deur staatspresident C.R. Swart onthul.

Die beeld “Kruger in ballingskap” is 'n beeld van 'n verslae Kruger op 'n hoë voetstuk voor die stadsaal op die kruising van Fatima Bhayatstraat (voorheen Kerkstraat) en Beyers Naudélaan. Kruger sit met geboë hoof in 'n stoel. Tussen 24 en 30 November 1900 het die Franse beeldhouer Jean Georges Achard vir Kruger in Hôtel Scribe in Parys besoek en daarna hierdie beeld gemaak. Vir 18 jaar het dit in sy ateljee gestaan totdat dr. Frans Engelenburg in 1919 dit ontdek het. Die Suid-Afrikaanse regering het dit aangekoop en aan Rustenburg geskenk. Op 16 Desember 1921 het genl. Jan Smuts die beeld daar onthul. Die opskrif op die beeld is “Paul Kruger 1825- 1904”
By die Krugerhek op pad na Skukuza staan 'n reuse borsbeeld van Kruger uit graniet gekap op suile. Die opskrif op die monument lui:

“Pres. S.J.P. Kruger, stigter van die Nasionale Krugerwildtuin. Onthul deur Sy Ed. Hendrik Schoeman, minister van landbou op 16 September 1976. Beeldhouer: Coert Steynberg”

In Julie 2003 was daar sprake dat die beeld moet verdwyn. Ook is daar by die ontvangsarea van die Skukuza-ruskamp kleiner borsbeelde van die stigters van die wildtuin, naamlik van Kruger, die ZAR-amptenaar en Unie-politikus Piet Grobler en James Stevenson-Hamilton.

Op die Burgerplein voor die munisipale kantore in Pietersburg (ook bekend as Polokwane) staan 'n borsbeeld van Kruger langs onder andere borsbeelde van Louis Tregardt en die ZAR-amptenaar W.E. Bok en standbeelde van Piet Joubert en sy vrou en Tom Naudé.

Kruger is op 16 Desember 1904 in die Heldeakker van die Ou Begraafplaas in Kerkstraat-Wes begrawe. Op die graf staan 'n borsbeeld van Kruger.

In 'n beeldetuin op 'n koppie in Orania staan 'n borsbeeld van Kruger tussen borsbeelde van J.B.M. Hertzog, D.F. Malan, J.G. Strijdom en H.F. Verwoerd.

In die Suid-Afrika Huis in Amsterdam is 'n skildery van Kruger deur een van Nederland se bekendste portretskilders Thérèse Schwartze. 'n Kopie van die skildery is in besit van die Universiteit van Pretoria.

Die gewel van Blekerssingel 55-57 het koppe van vier Boereleiers waaronder Paul Kruger.

By 'n standbeeld ter ere van genl. C.R. de Wet is 'n afbeelding van Kruger. Lees meer daaroor by M.T. Steyn-gedenktekens.

a. Kruger het van 11 Desember 1901 tot 14 Oktober 1902 in Villa Oranjelust by Maliebaan 89 in die buurt Buiten Wittevrouwen in Utrecht gewoon. Hier het genls. Louis Botha, C.R. de Wet en Koos de la Rey hom einde September 1902 besoek. Ter nagedagtenis aan Kruger is op 10 Oktober 1952 op inisiatief van ds. Krijn Braak 'n gedenkteken met 'n reliëf van Kruger in die tuin van Villa Oranjelust onthul. Tot in die 1970's is jaarliks op 10 Oktober hier Heldedag gevier. Villa Oranjelust is 'n verklaarde “rijksmonument” en dateer uit die tweede helfte van die 19de eeu.

b. In die Akademiegebou van die Universiteit Utrecht staan 'n klein bronsborsbeeld deur Anton van Wouw van Kruger met die naam “Kruger lezend in zijn Bijbel”.

In die Musée d'Art Moderne is 'n borsbeeld van Kruger deur sy kleinseun Fanie Eloff.

In die gewel van die huis by Schlossgasse 62 in Baden is 'n borsbeeld van Kruger met 'n lourierkrans om sy skouers.

In die kamer van die Krugerhuis in Clarens (by Montreux) waarin Kruger gesterf het, staan 'n borsbeeld van die president.

In Dresden is in 1901 'n standbeeld van Kruger voor die ingang van die "Burenhaus" opgerig. Die "Burenhaus" was 'n gebou waarin tot 1914 Afrikanervlugtelinge gehuisves is. Dit is in 1945 tydens die geallieerde lugaanvalle op Dresden vernietig.



</doc>
<doc id="110912" url="https://af.wikipedia.org/wiki?curid=110912" title="180 v.C.">
180 v.C.



</doc>
<doc id="110913" url="https://af.wikipedia.org/wiki?curid=110913" title="153 v.C.">
153 v.C.



</doc>
<doc id="110914" url="https://af.wikipedia.org/wiki?curid=110914" title="Sarah Richards">
Sarah Richards

Sarah Richards (gebore 28 September 1968) is 'n Suid-Afrikaanse beeldhouer wat veral in brons werk.

Sy is in Durban gebore en het van 1985 tot 1990 skone kunste bestudeer aan die technikon in Durban. Daarna het sy vir vier jaar oorsee gereis om ondervinding op te doen en insig te verkry. In 2008 verwerf sy haar meestersgraad (cum laude) in die skone kunste aan die Durbanse Universiteit van Tegnologie. Tans woon en werk sy in die middellande van KwaZulu-Natal.

Sy skep bronsbeelde vir die afgelope 20 jaar. Haar beelde toon ’n besondere nadruk op detail om beweging en animasie te weerspieël. Tydens die vroeë stadiums van modellering gebruik sy waks en klei om vloeibaarheid en detail te toon. Dan gebruik sy Rhinoliet vir tekstuur en struktuur. Sy is veral lief vir diere en voëls. Haar solo-uitstallings sluit in twee by ArtSPACE in Durban. Sy het ook deelgeneem aan uitstallings by St. Lorient Fashion & Art Galery en Cherie de Villiers Galery in Johannesburg en Foundryman’s Choice in die Paarl. Haar kommissies sluit in een van koning Nyabêla vir die Nasionale Erfenisprojek en visarende vir die Nedbank Golftoernooi by Sun City.


</doc>
<doc id="110916" url="https://af.wikipedia.org/wiki?curid=110916" title="Los Angeles-rivier">
Los Angeles-rivier

Die Los Angeles-rivier (Engels: "Los Angeles River", dikwels afgekort tot "L.A. River") ontspring in twee Suid-Kaliforniese bergreekse, die Simi Hills en Santa Susana Mountains, en vloei vanaf Canoga Park aan die westelike kant van die San Fernando-vallei oor 'n afstand van 48 myl (77 km) in suidoostelike rigting tot by sy monding in die Stille Oseaan in Long Beach. 

'n Aantal takriviere sluit by die Los Angeles aan en vorm alluviale oorstromingsvlaktes langs sy oewers. Ná 'n reeks verwoestende oorstromings in die vroeë 20ste eeu is die natuurlike rivierloop verander tot 'n waterkanaal van beton. Kenmerkend genoeg het die rivier 'n simbool vir die kunsmatigheid van groot dele van Los Angeles se stadlandskap geword waar selfs die palms ingevoer is. Vir rolprentmakers was die betonoewers 'n geskikte terrein vir aksiebelaaide motorwedrenne. Omgewingsgroepe beywer hulle vir die verwydering van die betonkanaal en die herstelling van die oorspronklike flora en fauna. Dele van die rivier is reeds herstel met 'n natuurlike rivierbed en oorspronklike habitatte.

Nog in die 18de eeu het die Los Angeles-rivier deur 'n dig beboste gebied met trosvye, wilgerbome, vlierbessies en wilde druiwe gekronkel. Die moerasgebiede langs sy oewers was die habitat van groot getalle watervoëls. Reënboogforelle was volop in die rivier, terwyl grizzly-bere langs sy oewers beweeg het op soek na kos.

Die rivierlandskap was so weelderig en ongewoon in 'n andersins droë streek dat dit lank voor die aankoms van die eerste blanke setlaars Indiaanse bewoners gelok het wat hul nedersettings langs die oewer opgerig het. Die rivier en sy bosgebiede het hierdie vroeë bevolking van alle benodigde kos en materiale voorsien. Toe die eerste Europeërs - Spaanse verkenners op soek na geskikte plekke vir die vestiging van sendingstasies - in die 18de eeu 'n besoek aan die gebied gebring het, was daar 'n twintigtal Indiaanse dorpe langs die rivierloop. Die Spanjaarde was oorweldig deur die natuurskoon van die tuinagtige streek en het dit na 'n belangrike heiligdom in hul tuisland vernoem.

Later het een van slegs drie 18de eeuse Spaanse landbounedersettings, wat gestig is om sendingstasies en militêre forte van kos te voorsien, op 'n terras bo-oor die rivier ontstaan. Dié beskeie nedersetting sou tot die Verenigde State se tweede grootste metropool, Los Angeles, groei. So het Los Angeles sy ontstaan hoofsaaklik aan die gelyknamige rivier te danke wat met sy bestendige en voldoende voorraad aan water die halfdroë suide van die huidige deelstaat Kalifornië vir kolonisasie ontsluit het. Meer as 'n eeu lank was die rivier by verre die belangrikste waterbron vir die jong nedersetting wat sy bewoners van drinkwater voorsien en die besproeiing van wingerde en lemoenboorde moontlik gemaak het. Los Angeles-rivierwater het van die streek nie net een van die vernaamste landboustreke in die westelike Verenigde State gemaak nie, maar ook grootliks bygedra tot die gebied se reputasie as 'n tuinparadys.

Die stad Los Angeles se eksklusiewe reg op rivierwaterbenutting het verseker dat dit tot die streek se vernaamste nedersetting en ekonomiese spilpunt kon ontwikkel. Los Angeles se dinamiese groei het die vraag na water so sterk laat styg dat uiteindelik die rivier se hele bogrondse watervloei vir plaaslike verbruik omgelei moes word. Die digte bosse in sy oorstromingsvlaktes is vir landboudoeleindes afgekap, terwyl sy hout as boumateriaal vir omheinings en as brandstof gedien het. Padbou en snelgroeiende nywerhede het die oewerlandskap ingrypend verander. 

Die bevolkingsdruk van Los Angeles het steeds meer druk op beskikbare waterbronne uitgeoefen sodat ook die rivier se ondergrondse watervloei na bo gepomp moes word om in die vraag na water te voorsien. Die ekologiese gevolge was vernietigend. Gedurende die grootste deel van die jaar was die rivierbed nou droog. Maar selfs dié klein waterloop het gevare vir die bewoners in sy omgewing ingehou.

Twee faktore, wat van Los Angeles 'n baie aantreklike nedersetting gemaak het, sy aangename klimaat met sonskynweer en die hoë bergreekse in sy omgewing, het bygedra tot die rivier se onvoorspelbaarheid. Reënval gedurende die droë seisoen was só skaars dat die rivier geen vaste bed kon ontwikkel nie. Skielike vloedwater was 'n konstante bedreiging, waarby die rivier sy loop met elke nuwe storm kon verander. Sy monding is met tot negentig graad verskuif.

Die bergreekse vorm 'n natuurlike versperring vir winterstorms wat swaar reënbuie daar laat uitsak. Kitsvloede met modder- en rotsstortings het in 1914, 1934 en 1938 verwoesting gesaai en die aanleiding tot 'n omvattende vloedbeheerprogram gegee. 

Vloedbeheerprojekte het aan die rivier sy huidige voorkoms gegee. In die voorheuwels is strukture opgerig om bome, rotse en ander materiaal gedurende kitsvloede te stuit. In laer liggende gebiede is vloedwater met opgaardamme beheer. Die rivierloop is verbreed en reguit gemaak. 'n Betonkanaal is gebou om vloedwater vinnig na die Stille Oseaan af te voer. Baie eiendomsontwikkelinge en ander grondgebruik sou ondenkbaar gewees het sonder dié maatreëls. Sou die betonkanaal afgebreek en die rivier se natuurlike loop volledig herstel word, sou 'n geskatte drie tot vier miljoen inwoners hervestig moet word.


</doc>
<doc id="110919" url="https://af.wikipedia.org/wiki?curid=110919" title="Suid-Kalifornië">
Suid-Kalifornië

Suid-Kalifornië (Engels: "Southern California", dikwels afgekort tot "SoCal") is 'n geografiese en kulturele streek wat in die algemeen die Amerikaanse deelstaat Kalifornië se agt of tien mees suidelike distrikte ("counties") behels, afhangende van die definisie.

Volgens demografiese besonderhede en ekonomiese bande word na die streek ook dikwels verwys as die "agt distrikte" ("eight counties"): Imperial, Los Angeles, Orange, Riverside, San Bernardino, San Diego, Santa Barbara en Ventura. Die meer uitgebreide definisie met tien distrikte sluit daarnaas ook Kern en San Luis Obispo in en is gegrond op historiese politieke indelings.

Die definisies met agt of tien distrikte is nie van toepassing op die groter Suid-Kaliforniese Megastreek ("Southern California Megaregion") nie, een van elf megastreke in die Verenigde State wat tot buite die deelstaat Kalifornië strek – ooswaarts tot Las Vegas in Nevada en suidwaarts anderkant die grens met Meksiko tot Tijuana. Andersins word die streek in die ooste deur die Colorado-woestyn en -rivier naby die grens met die deelstaat Arizona en die Mojave-woestyn naby die grens met Nevada asook die Amerikaans-Meksikaanse grens in die suide begrens.

Suid-Kalifornië is een van die vernaamste ekonomiese spilpunte in Kalifornië en die VSA. Dit sluit 'n dig beboude gebied langs die kusgebied van die Stille Oseaan in wat vanaf Ventura na Groter Los Angeles en die Inland Empire en verder suidwaarts tot Groter San Diego strek. Met meer as 22 miljoen inwoners huisves die streek byna twee derdes van Kalifornië se totale bevolking. Sewe metropolitaanse gebiede is in Suid-Kalifornië geleë: Die metropolitaanse gebied van Los Angeles met twee distrikte, Los Angeles County en Orange County; die Inland Empire met die distrikte Riverside en San Bernardino; die metropolitaanse gebied van San Diego; die metropolitaanse gebied van Oxnard–Thousand Oaks–Ventura; die Santa Barbara-metrogebied; die metropolitaanse gebied van San Luis Obispo; en die El Centro-gebied.

Die vyf distrikte van Los Angeles, Orange, Riverside, San Bernardino en Ventura word vir sensusdoeleindes as een metropolitaanse gebied getel, die Groter Los Angeles-gebied ("Greater Los Angeles Area") met 'n bevolking van 17,5 miljoen.

Met sommige van die Verenigde State se grootste seehawens is die ekonomie van Suid-Kalifornië nou verbind met logistiek en goederevervoer. Die uitbou van die plaaslike infrastruktuur is daarop gerig om die streek se leidende rol as poort tot die Verenigde State en die Stille Oseaan-gebied te bevestig.



</doc>
<doc id="110920" url="https://af.wikipedia.org/wiki?curid=110920" title="Melqart">
Melqart

Melqart (Fenisies: koning van die stad) was 'n belangrike godheid van Fenisië en Kartago.

In de 10de eeu v.C. vervang koning Hiram van Tirus die belangrikste gode El, Asherah, Baäl ensomeer deur Melqart en sy eggenote Astarte om meer mag oor die religieuse lewe van sy stad te kry. Hy het dalk selfs die tempels van die ander gode verwoes. Tog bly die gode El en die drie Baäls ("Here"), Baäl Shamen, Baäl Malagê en Baäl Sephon 'n rol speel in die relgieuse lewe van die stad. Melqart word egter die god van die koning en sy hof, die nasionale godheid.

In die voorjaar word 'n uitgebreide ritueel gehou, die "egersis". Al die buitelanders moet die stad verlaat en 'n beeld van die godheid word op 'n vlot geplaas en dit word ritueel verbrand terwyl dit see toe dryf. Dit verteenwoordig die wedergeboorte van die godheid in die lente en die suiwering deur vuur. Die koning en sy eggenote speel die rol van Melqart en Astarte in 'n vrugbaarheidsritueel, 'n goddelike huwelik. Die koning en die koningin is die brûe tussen die godewêreld en die mensewêreld.
Meqart word gesien as die voorouer van Tirus en die god wat aan die stad sy welvaart skenk. In die kolonies wat die stad stig word ook Melqart vereer. Die stad Kition het Melqart-Eshmún as die stigter-god van die stad en hier word nog in de vyfde eeu v.C. munte met 'n beeld van Melqart vervaardig.

Thasos, Malta, Utica, Lixus (in Marokko) Gadir (in Spanje) en Kartago ken ook die verering van Melqart en dit skep 'n element van verbintenis met die moederstad Tirus en sy koning. In Gadir word selfs die egersis-ritueel gevier. Die Grieke vereenselwig hom met Herakles.


</doc>
<doc id="110921" url="https://af.wikipedia.org/wiki?curid=110921" title="238 v.C.">
238 v.C.



</doc>
<doc id="110922" url="https://af.wikipedia.org/wiki?curid=110922" title="348 v.C.">
348 v.C.



</doc>
<doc id="110923" url="https://af.wikipedia.org/wiki?curid=110923" title="351 v.C.">
351 v.C.



</doc>
<doc id="110924" url="https://af.wikipedia.org/wiki?curid=110924" title="360 v.C.">
360 v.C.



</doc>
<doc id="110925" url="https://af.wikipedia.org/wiki?curid=110925" title="373 v.C.">
373 v.C.



</doc>
<doc id="110926" url="https://af.wikipedia.org/wiki?curid=110926" title="381 v.C.">
381 v.C.



</doc>
<doc id="110927" url="https://af.wikipedia.org/wiki?curid=110927" title="389 v.C.">
389 v.C.



</doc>
<doc id="110928" url="https://af.wikipedia.org/wiki?curid=110928" title="397 v.C.">
397 v.C.



</doc>
<doc id="110929" url="https://af.wikipedia.org/wiki?curid=110929" title="411 v.C.">
411 v.C.



</doc>
<doc id="110930" url="https://af.wikipedia.org/wiki?curid=110930" title="412 v.C.">
412 v.C.



</doc>
<doc id="110931" url="https://af.wikipedia.org/wiki?curid=110931" title="449 v.C.">
449 v.C.



</doc>
<doc id="110934" url="https://af.wikipedia.org/wiki?curid=110934" title="Akwaponiese stelsel">
Akwaponiese stelsel

Akwaponika verwys na enige stelsel wat 'n kombinasie van konvensionele akwakultuur (die groei van akwatiese diere soos slakke, vis, kreef of garnale in tenks) met hidroponika (die kweek van plante in water) in 'n simbiotiese omgewing. In normale akwakultuur bou die afskeidings van die diere wat grootgemaak word op in die water, wat die giftigheid verhoog. In 'n akwaponiese stelsel word water uit 'n akwakultuur-stelsel ingevoer in 'n hidroponiese stelsel waar die by-produkte afgebreek word deur nitrifikasie bakterieë in nitrate en nitriete, wat dan gebruik word deur die plante as voedingstowwe, en die water word dan gehersirkuleer terug na die akwakultuur-stelsel.

Omdat bestaande hidroponiese- en akwakultuur boerdery tegnieke vorm die basis vir alle akwaponiese stelsels, die grootte, kompleksiteit, en tipes kos wat gekweek word in 'n akwaponiese stelsel, kan die stelsel soveel wissel soos enige sisteem wat gevind word in beide boerdery dissiplines.

Akwaponika het ou wortels, hoewel daar 'n debat is oor die eerste verskyning daarvan:
Drywende akwaponiese stelsels op polikulturele visdamme is geïnstalleer in China in meer onlangse jare op 'n groot skaal vir die groei van rys, koring en kanna lelie, en ander gewasse, met 'n paar installasies wat meer as 2.5 hektaar (10,000 m) beslaan.

Die ontwikkeling van die moderne akwaponiese stelsels word dikwels toegeskryf aan die verskeie werke van die Nuwe Alchemie Instituut (New Alchemy Institute) en die werke van Dr. Mark McMurtry et al. by die North-Carolina State University.
Geïnspireer deur die suksesse van die Nuwe Alchemie Instituut, en die wedersydse akwaponiese tegnieke wat ontwikkel is deur Dr Mark McMurtry et al., het ander instellings gou gevolg. Vanaf 1997 het Dr James Rakocy en sy kollegas aan die Universiteit van die Virgin Eilande navorsing gedoen en ontwikkel die gebruik van die diep water kultuur hidroponiese groei beddens in 'n groot-skaal akwaponiese stelsel.

Die eerste akwaponiese navorsing in Kanada was 'n klein stelsel bygevoeg by 'n bestaande akwakultuur navorsingsprojek by 'n navorsingstasie in Lethbridge, Alberta. Kanada het 'n styging in die opstel van akwaponiese stelsels gehad regdeur die 90's, hoofsaaklik as kommersiële installasies vir groei van hoë-waarde gewasse soos forel en blaarslaai. 'n Sisteem wat gebaseer is op die diep water stelsel ontwikkel by die Universiteit van Virgin Eilande is gebou in 'n broeikas by Brooks, Alberta waar Dr Nick Savidov en kollegas navorsing gedoen het op akwaponiese stelsels uit 'n agtergrond van die plantwetenskap. Die span het bevindinge gemaak op vinnige wortel groei in akwaponiese stelsels en op die sluiting van die vaste-afval lus, en bevind dat as gevolg van sekere voordele in die stelsel bo tradisionele akwakultuur, die stelsel goed kan funksioneer met 'n lae pH-vlak, wat plante bevoordeel, maar nie vis nie.

Akwaponika bestaan uit twee hoof dele, met die akwakultuur deel vir die groei van akwatiese diere en die hidroponika deel vir die groei van plante. Akwatiese afvalwater, as gevolg van oorgeblewe voer of die groei van diere soos vis, versamel in die water as gevolg van die geslote-stelsel hersirkulasie van die meeste akwakultuur stelsels. Die afvalryke water raak giftig vir die akwatiese diere in hoë konsentrasies, maar dit bevat voedingstowwe wat noodsaaklik is vir die groei van die plant. Hoewel dit hoofsaaklik bestaan uit hierdie twee dele, is akwaponiese stelsels gewoonlik gegroepeer in verskeie komponente of substelsels wat verantwoordelik is vir die effektiewe verwydering van soliede afval, vir die toevoeging van basisse om sure te neutraliseer, of vir die handhawing van die water suurstof. Tipiese komponente sluit in:
Afhangende van die gesofistikeerdheid en die koste van die akwaponiese stelsel, die eenhede vir vaste stof verwydering, biofiltrasie, en/of die hidroponika substelsel kan gekombineer word in een eenheid of substelsel, wat verhoed dat die water direk vloei uit die akwakultuur deel van die stelsel na die hidroponika deel.

'n Akwaponiese stelsel hang af van die verskillende lewende komponente suksesvol te werk. Die drie belangrikste live komponente is plante, vis (of ander akwatiese wesens) en bakterieë. Sommige stelsels sluit ook bykomende live komponente soos wurms.

Baie plante is geskik vir akwaponiese stelsels, alhoewel wat werk vir 'n spesifieke stelsel hang af van die volwassenheid en die voorraaddigtheid van die vis. Hierdie faktore het 'n invloed op die konsentrasie van voedingstowwe uit die vis afvalmateriaal, en hoeveel van dié voedingstowwe beskikbaar is aan die plant wortels via bakterieë.

Groen blaar groente met lae tot medium voedingstof vereistes is goed aangepas vir akwaponiese stelsels, insluitend chinese kool, blaarslaai, basilie, spinasie, grasuie, kruie, en bronkors.

Ander plante, soos tamaties, komkommers, en soetrissies, het hoër voedingsbehoeftes en sal net goed doen in volwasse akwaponiese stelsels wat 'n hoë voorraaddigtheid van die vis het.

Plante wat algemeen in slaaie gebruik word het die grootste sukses in akwaponika, insluitend komkommers, salotte, tamaties, blaarslaai, chiles, soetrissies, rooi slaai uie en sneeu ertjies.

Sommige winsgewende plante vir akwaponiese stelsels sluit chinese kool, blaarslaai, basilie, rose, tamaties, okra, spanspek en soetrissies.

Ander spesies van groente wat goed groei in 'n akwaponiese stelsel sluit in bronkors, basilie, koljander, pietersielie, sitroengras, salie, bone, ertjies, koolraap, taro, radyse, aarbeie, spanspekke, uie, rape, witwortels, patat, blomkool, kool, broccoli, en eiervrug sowel as die choys wat gebruik word vir roerbraai.

Vrugdraende plante soos spanspekke of tamaties, en plante met hoër nutrientbehoeftes moet hoër voorraaddigtheid van vis hê en dus meer volwasse tenks om genoeg voedingstowwe te verskaf.

Varswater vis is die mees algemene akwatiese diere wat ingesamel word met behulp van akwaponika, hoewel varswater kreef en garnale is ook soms gebruik. Daar is'n tak van akwaponika met behulp van soutwater vis, die sogenaamde soutwater akwaponika. Daar is baie spesies van warmwater en kouewater vis wat goed aanpas in akwakultuur stelsels.

In die praktyk is tilapia die mees gewilde vis vir huis- en kommersiële projekte wat bedoel is om eetbare vis te voorsien, want dit is 'n warmwater vis spesie wat oorbevolking en die verandering van water toestande kan hanteer. Barramundi, silwer baars, paling-stert baber of tandanus baber, jade baars en Murray kabeljou word ook gebruik. Vir 'n gematigde klimaat waar daar nie die vermoë of die begeerte om die temperatuur van die water in stand te hou nie, is blouwangsonvis en baber  geskikte visspesies vir die huisstelsels.

Koi en goudvis kan ook gebruik word, as die vis in die stelsel nie eetbaar hoef te wees nie.

Ander geskikte vis sluit in kanaal baber, reënboog forel, baars, algemene karp, Arktiese char, largemouth baars en gestreepte baars.

Nitrifikasie, die aerobiese omskakeling van ammoniak na nitrate, is een van die belangrikste funksies in 'n akwaponiese stelsel omdat dit die giftigheid van die water vir die vis verminder, en maak dit moontlik vir die plante om die gevolglike nitraat verbindings te verwydervir voeding. Ammoniak word steeds vrygestel in die water deur die uitskeiding en kieue van die vis as 'n produk van hul metabolisme, maar moet gefiltreer word uit die water omdat hoër konsentrasies van ammoniak die dood van die visse kan veroorsaak. Alhoewel plante ammoniak uit die water tot 'n mate kan absorbeer, word nitrate makliker geassimileer, en sodoende verminder dit effektief die giftigheid van die water vir die vis. Ammoniak kan omskep word in ander stikstofhoudende verbindings deur middel van gesamentlike gesonde bevolkings van:

Plante word gekweek soos in hidroponiese stelsels, met hul wortels gedompel in die voedingryke afvalwater. Dit stel hulle in staat om die ammoniak uit te filtreer wat giftig is vir die akwatiese diere, of hul metaboliete. Nadat die water deur die hidroponiese substelsel gegaan het, is dit skoongemaak en
geöksigeneerd, en kan terugkeer na die akwakultuur houers. Hierdie siklus is deurlopend. Algemene akwaponise toepassings van hidroponiese stelsels sluit die volgende in:
Omdat die plante op verskillende groei fases verskillende hoeveelhede van die minerale en voedingstowwe benodig, word die oes van plante versprei met saailinge wat op dieselfde tyd as volwasse plante groei. Dit verseker stabiele voedingstof inhoud in die water as gevolg van deurlopende simbiotiese reiniging van gifstowwe uit die water.

In 'n akwaponiese stelsel is die bakterieë verantwoordelik vir die omskakeling van ammoniak na bruikbare nitrate vir die plante om 'n biofilm te vorm op alle soliede oppervlakke deur die hele stelsel wat in konstante kontak is met die water. Die onderwater wortels van die groente het saam 'n groot oppervlakte waar baie bakterieë kan ophoop. Saam met die konsentrasies van ammoniak en nitriete in die water, bepaal die oppervlakte die spoed waarmee nitrifikasie plaasvind. Sorg vir hierdie bakteriële kolonies is belangrik om die volle assimilasie van ammoniak en nitriete te reguleer. Dit is die rede waarom die meeste akwaponiese stelsels 'n biofiltrering eenheid insluit, wat help om die groei van hierdie mikro-organismes te fasiliteer. Omdat die nitrifikasie proses die water versuur, kan nie-yster basisse soos kaliumhidroksied of kalsiumhidroksied bygevoeg word vir die neutralisering van die water se pH as onvoldoende hoeveelhede natuurlik teenwoordig is in die water om 'n buffer te voorsien teen die versuring. Daarbenewens, verkiesde minerale en voedingstowwe soos yster kan bygevoeg word bykomend tot die visafval wat dien as die belangrikste bron van voedingstowwe aan plante.

'n Goeie manier om te werk te gaan met vaste stowwe wat opbou in akwaponika is die gebruik van wurms, wat soliede organiese materiaal vloeibaar maak, sodat dit gebruik kan word deur die plante-en/of ander diere in die stelsel. Vir 'n slegs 'n wurmgroeiende metode, sien asseblief Vermiponics.

Die vyf belangrikste insette tot die stelsel is water, suurstof, lig, voer gegee aan die akwatiese diere, en elektrisiteit om die water te pomp, filtreer, en oksineer. Kuit of braai kan bygevoeg word om volgroeide vis wat geneem word uit die stelsel te vervang en sodoende 'n stabiele stelsel te behou. In terme van die uitsette, 'n akwaponiese stelsel kan voortdurend plante lewer soos groente gekweek in hidroponika, en eetbare akwatiese spesies wat in 'n akwakultuur verbou is. Tipiese verhoudings is .5 1 vierkante voet van groei ruimte vir elke 1 VSA gal (3.8 L) van akwakultuur water in die stelsel. 1 VSA gal (3.8 L) van die water kan ondersteun tussen .5 lb (0.23 kg) en 1 lb (0.45 kg) van die vis voorraad afhangende van deurlugting en filtrasie.

Tien primêre beginsels vir die skep van suksesvolle akwaponiese stelsels is uitgereik deur Dr James Rakocy, die direkteur van die akwaponiese navorsing-span by die Universiteit van die Virgin Eilande, gebaseer op uitgebreide navorsing wat gedoen is as deel van die "Landbou-Eksperiment Stasie" akwakultuur program.

Soos in die meeste akwakultuur-gebaseerde stelsels, voorraad voer bestaan dikwels uit vismeel afgelei van laer-waarde spesies. Deurlopende uitputting van wilde vis voorrade maak hierdie praktyk nie volhoubaar nie. Organiese vis voeding kan bewys word om 'n lewensvatbare alternatief te wees wat hierdie kommer verlig. Ander alternatiewe sluit in om paddaslyk te verbou met 'n akwaponiese stelsel wat dieselfde vis voed wat groei in die stelsel, oortollige wurms gegroei van vermiculture kompos, wat voorberei is met behulp van kombuis stukkies, sowel as groeiende swart soldaat vlieg larwes te voed aan die vis om gebruik te maak van kompos larwes.

Akwaponiese stelsels sal nie tipies water afskei of ruil gedurende normale werking, maar in plaas daarvan hersirkuleer en hergebruik dit die water baie effektief. Die stelsel berus daarop om die verhouding tussen die diere en die plante in 'n stabiele akwatiese omgewing te handhaaf wat 'n minimum  fluktuasie in die omringende voedingstowwe en suurstof vlakke beleef. Water word bygevoeg net om water wat verloor word deur absorpsie en transpirasie deur die plante, verdamping in die lug van oppervlak water, wat oorloop van die stelsel van reënval, en die verwydering van biomassa soos afgesakte soliede afval van die stelsel, te vervang. Dit maak voorsiening vir akwaponiese produksie van beide gewasse en vis in gebiede waar water of vrugbare grond skaars is. Akwaponiese stelsels kan ook gebruik word om beheerde vleiland omstandighede na te boots. Geboude vleilande kan nuttig wees vir biofiltrasie en behandeling van tipiese huishoudelike riool. Die voedingstof-gevulde oorloop water kan opgehoop word in die opvangtenks, en weer gebruik word om groei van gewasse geplant in die grond te versnel, of dit kan terug gepomp word in die akwaponiese stelsel om die water vlak aan te vul.

Akwaponiese installasies maak in wisselende grade staat op mens-gemaakte energie, tegnologiese oplossings, en omgewingsbeheer, om hersirkulasie en water/omringende temperature te handhaaf. Maar, as 'n stelsel ontwerp is met energie besparing in gedagte, kan die gebruik van alternatiewe energie en om die aantal pompe te beperk deur die water te laat afwaarts vloei so veel as moontlik, dit hoogs energie-doeltreffend maak. Terwyl versigtige ontwerp die risiko van akwaponika verminder, kan akwaponiese stelsels veelvuldige "enkele punte van mislukking " hê waar probleme kan opduik, soos 'n kragonderbreking of 'n pyp verstopping wat kan lei tot 'n totale verlies van die vis voorraad.

Die Karibiese eiland van Barbados het 'n inisiatief geskep wat mense aanmoedig om akwaponiese stelsels by die huis te begin, met inkomste wat gegenereer word deur die verkoop van produkte aan toeriste in 'n poging om die groeiende afhanklikheid van ingevoerde kos te verminder.

- Dakota Kollege by Bottineau in Bottineau, Noord-Dakota het 'n akwaponiese program wat studente die vermoë gee om 'n sertifikaat of 'n AAS graad in akwaponika te verwerf.

In Bangladesj, die wêreld se mees digbevolkte land, gebruik die meeste boere landbouchemikalieë om voedsel produksie en raklewe te verbeter, al het die land geen standaarde vir veilige vlakke van chemikalieë in voedsel wat vir menslike verbruik dien nie. Om hierdie probleem te bestry, het 'n span gelei deur Professor Dr. M. A. Salam by die Departement van Akwakultuur van Bangladesj Landbou-Universiteit, Mymensingh planne vir 'n lae-koste akwaponiese stelsel wat chemiese-vrye produkte en vis voorsien vir mense wat in ongunstige klimaatstoestande soos die soutgehalte geneigde suidelike gebied en die vloed-sensitiewe haor gebied in die oos-streek. Dr. Salam se werk innoveer 'n vorm van bestaansboerdery vir mikro-produksie doelwitte aan die gemeenskap en privaat persone, terwyl die ontwerp van die werk deur Chowdhury en Graff uitsluitlik gemik op die kommersiële vlak, die laaste van die twee benaderings neem voordeel van ekonomie van skaal.

Met meer as 'n derde van die Palestynse landbougrond in die Gazastrook in 'n buffer sone verander deur Israel, is 'n akwaponiese tuinmaak stelsel ontwikkel wat geskik is vir gebruik op die dakke in Gaza Stad.

Daar is 'n verskuiwing in die rigting van gemeenskap integrasie van akwaponika, soos die nie-winsgewende stigting Groeiende Krag wat vir Milwaukee jeug werksgeleenthede en opleiding bied, terwyl hulle kos groei vir hul gemeenskap. Die model het tot gevolg gehad dat verskeie satelliet-projekte ontstaan in ander stede soos New Orleans waar die Viëtnamese visserman gemeenskap gely het onder die Deepwater Horizon oliestorting, en in die Suid-Bronx in New York Stad.

Whispering Roots is'n nie-winsgewende organisasie in Omaha, Nebraska wat vars, plaaslik gegroeide, gesonde kos bied vir sosiaal en ekonomies benadeelde gemeenskappe deur gebruik te maak van akwaponika, hidroponika en stedelike boerdery.

Akwaponiese tuiniers van regoor die wêreld is besig om in aanlyn gemeenskap webwerwe en forums hul ervarings te deel en om die ontwikkeling van hierdie vorm van tuinmaak sowel as die skep van 'n uitgebreide hulpbronne oor hoe om tuis stelsels te bou te bevorder.

Onlangs het akwaponika begin beweeg in die rigting van binnenshuise produksie stelsels. In stede soos Chicago, gebruik entrepreneurs vertikale ontwerpe om voedsel die hele jaar deur te groei. Hierdie stelsels kan gebruik word om voedsel die hele jaar deur te groei met minimale of geen afval.

Daar is verskeie modulêre stelsels gemaak vir die publiek wat gebruik maak van akwaponiese stelsels om organiese groente en kruie te produseer, en bied terselfdertyd binnenshuise dekor. Hierdie stelsels kan dien as 'n bron van kruie en groente binnenshuis. Universiteite bevorder navorsing op hierdie modulêre stelsels soos hulle meer gewild word onder stedelinge.



</doc>
<doc id="110935" url="https://af.wikipedia.org/wiki?curid=110935" title="Waterkweking">
Waterkweking

Waterkweking kan verwys na:



</doc>
<doc id="110936" url="https://af.wikipedia.org/wiki?curid=110936" title="Grenslyn-persoonlikheidsversteuring">
Grenslyn-persoonlikheidsversteuring

Grenslyn-persoonlikheidsversteuring ("Borderline Personality Disorder") was voorheen ook Grensgraad Persoonlikheidsversteuring genoem.

'n Persoonlikheidsteuring is 'n volgehoue sielkundige en gedragspatroon wat beduidend anders is as wat die samelewing van die persoon verwag. Dit verskil van ander diagnoseerbare versteurings in die opsig dat dit “deel” is van 'n persoon en nie iets wat die persoon “onder lede” het nie. Persoonlikheidsversteurings kom onder ongeveer 10% van die bevolking voor. Dit is dus belangrik om eers te verstaan wat 'n persoonlikheidsversteuring is vóór daar na spesifieke versteurings gekyk word.

Twee van die volgende areas moet geaffekteer word:







Grenslyn-persoonlikheidsversteuring (GPV) word gekenmerk deur ongewone variasies en dieptes in gemoed. Hierdie gemoedskommelinge kan ernstige negatiewe gevolge in denke en interpersoonlike verhoudings veroorsaak. Die hoofkenmerke van GPV is gevoelens van verwerping, impulsiewe gedrag en onstabiliteit in emosies, interpersoonlike verhoudings en selfbeeld. Dit kom meer algemeen onder vroue voor, en behandeling deur middel van medikasie en psigoterapie kan soms verbetering fasiliteer.

Mense wat onder GPV gebuk gaan, is gereeld besig om hulself en ander te idealiseer óf in hul gedagtes af te kraak. Dit veroorsaak dan 'n wisseling tussen 'n baie hoë agting vir self en ander, tot intense teleurstelling en minagting van self en ander. Selfbeserings en selfdoodpogings kom ook algemeen voor.

Die volgende simptome is 'n aanduiding dat iemand ly aan grenslyn-persoonlikeheidsversteuring, gegrond op die "Diagnostical and Statistical Manual of Mental Disorders" (DSM), wat wêreldwyd aanvaar word as die gesaghebbendste bron. (Let asb. daarop dat 'n amptelike diagnose slegs deur 'n gekwalifiseerde persoon gemaak mag word)

GPV word gekenmerk deur 'n volgehoue patroon van onstabiliteit in interpersoonlike verhoudings, selfbeeld en gemoed, asook impulsiwiteit. Dit begin by vroeë volwassenheid, en kom in verskeie situasies voor, soos aangedui deur 5 of meer van die volgende:











</doc>
<doc id="110937" url="https://af.wikipedia.org/wiki?curid=110937" title="Los Angeles-akwaduk">
Los Angeles-akwaduk

Die Los Angeles-akwaduk (Engels: "Los Angeles Aqueduct") is 'n waterleidingstelsel wat deur die stad Los Angeles se Departement van Waterwese en Kragvoorsiening gebou is en bedryf word. Dit behels twee waterleidings, die Los Angeles- of Owensvallei-akwaduk en die Tweede Los Angeles-akwaduk. Die Owensvallei-akwaduk is deur die stedelike Departement van Waterwese (destyds "The Bureau of Los Angeles Aqueduct" genoem) onder toesig van William Mulholland, die departement se hoofingenieur, ontwerp en gebou.

Die waterleidingstelsel voorsien die metropool Los Angeles van water wat uit die Owensrivier in die oostelike Sierra Nevada-berge na die digbevolkte kusgebied gevoer word. Die bouwerk is deur die "American Society of Civil Engineers" in 1971 tot die lys van historiese bakens van siviele ingenieurswese ("List of Historic Civil Engineering Landmarks") gevoeg.

Die watervoorsieningsprojek was van die begin af omstrede aangesien die omleiding van water uit die Owensrivier in die distrik Mono na Los Angeles landbouaktiwiteite in die Owensvallei 'n nekslag sou toedien. Die voortgesette bedryf van die watervoorsieningstelsel is aan openbare debatvoering oor die akwadukte se impak op die omgewing van die Monomeer en ander ekostelsels onderwerp waaruit nuwe wetgewing en verskeie hofsake voortgespruit het.


</doc>
<doc id="110938" url="https://af.wikipedia.org/wiki?curid=110938" title="William Mulholland">
William Mulholland

William Mulholland (* 11 September 1855 in Belfast, Ierland; † 22 Julie 1935 in Los Angeles, Verenigde State) was 'n selfgeleerde siviele ingenieur wat met die bou van Los Angeles se gesofistikeerde stelsel van waterleidings verbind word - 'n grootskaalse infrastruktuurprojek waarsonder die groei van dié stad tot een van die wêreld se grootste metropole ondenkbaar sou gewees het.

As hoofingenieur van die historiese voorganger van Los Angeles se huidige Departement van Waterwese en Kragvoorsiening het Mulholland die Los Angeles-akwaduk ontwerp, 'n waterleidingstelsel wat rivierwater uit die Owensvallei oor 'n afstand van 233 myl (375 km) na die San Fernando-vallei voer, en toesig oor die boubedrywighede gehou. Die akwaduk se bou en bedryf was van begin af omstrede en het die aanleiding tot die sogenaamde Kaliforniese Wateroorloë ("California Water Wars") gegee.

William Holland se ingenieursloopbaan het in Maart 1928 skielik tot 'n einde gekom toe die St. Francis-dam gebreek het - net twaalf ure nadat hy saam met sy assistent 'n veiligheidsinspeksie uitgevoer het. In Los Angeles is bouwerke en paaie na hom vernoem soos die Mulholland-dam in die Hollywood Hills, Mulholland Drive, Mulholland Highway en Mullholland Middle School.

'n Gesaghebbende biografie is in 2000 deur Mulholland se kleindogter Catherine gepubliseer.


</doc>
<doc id="110940" url="https://af.wikipedia.org/wiki?curid=110940" title="Ierse Vrywilligersmonument">
Ierse Vrywilligersmonument

Die Ierse Vrywilligersmonument huldig die Iere wat tydens die Tweede Vryheidsoorlog aan Boerekant geveg het. Dit is op 1 November 1975 in Brixton, Johannesburg deur mev. Betsie Verwoerd onthul, maar dit het verval en is uiteindelik gesloop. Slegs vier pilare van die oorspronklike monument ontwerp deur Jan van Wyk kon gered word en is op 1 November 2002 in Orania heropgerig.

In September 1899 is op 'n vergadering van Iere in Johannesburg die Eerste Ierse Korps (ook bekend as die Wrekerskorps) van ongeveer 200 man onder kol. John Young Filmore Blake (ook bekend as Beau en Mielies), 'n Amerikaanse Ier, gevorm. 'n Tweede Ierse Korps van ongeveer 150 man onder kol. Arthur Lynch (1861–1934) is in Januarie 1900 gestig. Hierdie korpse het gou verval en enkele individue het by Boere-kommando's aangesluit. Blake en ander Iere het die guerrilla-oorlog tot vredesluiting voortgesit.



</doc>
<doc id="110942" url="https://af.wikipedia.org/wiki?curid=110942" title="Hyundai Nu-enjin">
Hyundai Nu-enjin

Die Hyundai Nu-enjin is in 2011 in die Hyundai Elantra vrygestel om die vorige Hyundai Beta-enjin te vervang. Dit is ontwerp om die gaping tussen die nuwe 1.6L Hyundai Gamma-enjin en die 2.0L Hyundai Theta-enjin te oorbrug.

2011–huidig Hyundai Elantra vyfde geslag2012–huidig Hyundai i302013–huidig Kia Forte LX2014–huidig Hyundai Mistra

'n Atkinsonsiklus-eksemplaar is in die 2016 Hyundai Elantra vrygestel wat 147 pk @ 6 200 opm en 132 lb-vt teen 4 500 opm lewer.




</doc>
<doc id="110943" url="https://af.wikipedia.org/wiki?curid=110943" title="Hyundai Mu-enjin">
Hyundai Mu-enjin

Die Kia Mu-enjin is 'n variant van die 2,7 Liter Hyundai Delta-enjin, met die hoofverskil die byvoeging van deurlopende veranderlike klepreëling (CVVT of "continuous variable valve timing").

Die Mu-enjin lewer 185-194 pk @ 6 000 opm en 'n wringkrag van 182 lb-vt @ 4 000 tot 4 500 opm. Die Mu-enjin is 'n 60-grade sessilinder en beskik oor 'n volle aluminiumblok en -koppe. Dit is 'n DBNA met 4 kleppe per silinder en multipoortbrandstofinspuiting.




</doc>
<doc id="110944" url="https://af.wikipedia.org/wiki?curid=110944" title="Hyundai ix20">
Hyundai ix20

Die Hyundai ix20 is 'n mini MPV wat sedert 2010 deur die Suid-Koreaanse vervaardiger Hyundai in Tsjeggië vervaardig word. Die motortjie word op dieselfde platform as die Hyundai i20, Kia Venga en Kia Soul gebou. Die ix20 maak gebruik van Hyundai se nuwe "Fluidic Sculpture" ontwerptaal. 

Dit word tans slegs in Europa verkoop en vervang die Matrix.




</doc>
<doc id="110945" url="https://af.wikipedia.org/wiki?curid=110945" title="American Society of Civil Engineers">
American Society of Civil Engineers

Die American Society of Civil Engineers (ASCE) is 'n Amerikaanse professionele liggaam wat in 1852 gestig is om die belange van siviele ingenieurs te verteenwoordig. 

Die ASCE, wat sy hoofkwartier in Reston in die deelstaat Virginië het, is die oudste nasionale vereniging van ingenieurs in die Verenigde State. Sy statuut is op die ouer "Boston Society of Civil Engineers" gegrond wat in 1848 in die lewe geroep is.

Die ASCE is op 5 November 1852 in New York gestig toe 'n klein groep van twaalf ingenieurs en argitekte - Julius W. Adams, J. W. Ayres, Alfred W. Craven, Thomas A. Emmet, Edward Gardiner, Robert B. Gorsuch, George S. Greene, James Laurie, W. H. Morell, S. S. Post, W. H. Talcott en W. H. Sidell - in die kantoor van Alfred W. Craven, die destydse hoofingenieur van die Croton-akwaduk in New York, vergader het om die "American Society of Civil Engineers and Architects" in die lewe te roep - as die eerste nasionale Amerikaanse ingenieurswese-vereniging wat ooit gestig is.

Die verwysing na die argiteksberoep is in 1869 uit die liggaam se naam geskrap nadat Amerikaanse argitekte reeds in 1857 hul eie professionele vereniging, die "American Institute of Architects", in die lewe geroep het.

Ter geleentheid van die eeuwisseling in 2000 het die ASCE die grootste prestasies van 20ste eeuse siviele ingenieurswese met twee projekte in terugskouing gewaardeer. Met die "Millennium Challenge" in 1999 is die tien belangrikste prestasies van siviele ingenieurswese in breë kategorieë aangewys wat "die grootste positiewe uitwerkings op die lewe in die 20ste eeu" gehad het.

Individuele prestasies wat deur 'n "kombinasie van tegniese prestasie in ingenieurswese, waagmoed en inspirasie" gekenmerk is en "dramatiese invloed uitgeoefen het op die ontwikkeling van (hul) gemeenskappe" is vir die tweede projek "Monuments of the Millennium" 
aangewys.

Uitmuntende ingenieursprestasies is volgens kategorieë aangewys en 'n kenmerkende voorbeeld vir die meeste kategorieë gegee (of die betrokke ingenieursdissipline in sy geheel as prestasie erken):



</doc>
<doc id="110946" url="https://af.wikipedia.org/wiki?curid=110946" title="Krugerhof">
Krugerhof

Krugerhof is die huis in Waterval Onder waarin pres. Paul Kruger van 30 Junie tot 28 Augustus 1900 gewoon het.

In Mei 1900 moes Kruger Pretoria verlaat weens die oprukkende Britse magte tydens die Tweede Vryheidsoorlog. Kruger woon daarna 'n paar weke in 'n treinwa by Machadodorp. Dit was daar egter te koud vir die bejaarde president en daarom het hy op 30 Junie na Krugerhof in Waterval Onder verhuis. Staatssekretaris F.W. Reitz, regeringslede en amptenare het elke dag per trein van Machadodorp na Waterval Onder heen en weer gery. Op 28 Augustus het Kruger die huis verlaat en in 'n treinwa op Nelspruit gaan woon totdat hy kort daarna via Lourenco Marques (Maputo) met die skip Gelderland na Europa vertrek het.

Krugerhof lyk nog baie soos in Kruger se jare. Dit huisves tans 'n klein museum ter ere van Kruger. Die gebou is in 1962 tot monument verklaar.




</doc>
<doc id="110948" url="https://af.wikipedia.org/wiki?curid=110948" title="Averroes">
Averroes

Abū 'l-Walīd Muḥammad ibn Aḥmad ibn Rushd, beter bekend as Ibn Rushd of as Averroes (Córdoba (Spanje), 1126 – Marrakesj (Marokko), 1198) was 'n Islamitiese juris, dokter en filosoof. Van die vroeë Islamitiese geleerdes was hy die mees beduidende kenner van die filosofie van Aristoteles.

Averroes was nie alleen 'n Aristoteles-kommentator by uitstek nie, maar toon homself as 'n ware veelweter. Hy was 'n meester in Islamitiese filosofie, teologie, die Malikiete reg, die Islamitiese regspleging, logika, psigologie en politiek. Hy was ook onderlê in Arabiese musiekteorie, geneeskunde, astronomie, geografie, wiskunde, fisika en ruimte meganika. Sy filosofiese en religieuse skool staan bekend as averroïsme. Hy word beskryf as die grondlegger van die sekularistiese gedagtegoed in Wes-Europa en as "een van die spirituele vaders van Europa."

Oor die afkoms van die familie van Averroes is nie veel bekend nie. Daar word getwyfel oor of hy van Arabiese of Berberse afkoms was. 'n Aanduiding van sy moontlike Arabiese afkoms is die minderwaardige manier waarop hy oor die Berbers geskryf het. In sy boeke verwys hy naamlik na die "albarbar", wat barbaar beteken in Arabies. Dit was 'n benaming wat die bewoners van Noord-Afrika gekry het van die Romeine, wat tydens die Berberse dinastieë afgekeur word en nie meer gebruik word nie.

Averroes kom uit 'n familie van Malikiete regsgeleerdes; sy oupa Abdul-Walid Muhammad oorlede. 1126) was die mees prominente regter van Córdoba onder die Almoravides. Sy vader, Abdul-Qasim Ahmad, neem dieselfde posisie in tot die kom van die Almohade-dinastie in 1146.

Ibn Tufail ("Abubacer" in die Weste) stel Averroes aan die hof aan en aan Avenzoar (Ibn Zuhr), die bekende islamarts voor. Hulle word vriende. In 1160 word Averroes tot regter van Sevilla benoem. Daarna was hy in diens van verskeie howe, in Sevilla, Córdoba en in Marokko.

Hy skryf kommentaar op die Griekse filosoof Aristoteles en 'n mediese ensiklopedie. Jacob Anatoli vertaal sy werke uit die Arabies in die Hebreeus in die jare na 1200.

Sy belangrikste filosofiese werk was "Tahafut al-Tahafut", "Wartaal van die Verwardes", waarin hy die werke van Hamid Al-Ghazali weerlê, die ""Tahafut al-falasifa"", "Wartaal van die Filosowe" waarin Al-Ghazali kritiek gelewer het op die filosofie. In 'n ander werk, ""Fasl al-Maqaal"" ('Die Definitiewe Verhandeling'), behandel hy die bewering van Ghazali dat daar 'n teenstrydigheid tussen die openbaringe van die profeet en die gevolgtrekkings van die filosowe was. Hy stel dat filosofiese aktiwiteite wel deeglik geoorloof is, en hy vind sy regverdiging in die Koran.

Averroes se rasionalistiese filosofie bots met die ortodokse visie van die Almohade Kalief Yaqub al-Mansur, wie hom aangesteld het as sy lyfarts maar hom uiteindelik verban uit Marokko en ook sy werke verbied. Sy werke word onder andere verbied omdat hy na die Noord-Afrikane verwys as barbare (Albarbar) wat as 'n groot belediging beskou word. Baie van sy werk in die logika en metafisika het permanent verlore gegaan as gevolg van sensuur.

Averroes probeer die sieninge van Aristoteles met die leer van Islam in ooreenstemming te bring. Volgens Averroes is daar geen konflik tussen godsdiens en filosofie nie. Hy was van mening dat mens die waarheid op twee verskillende maniere kan bereik, deur middel van filosofie of godsdiens. Hy glo onder meer in die ewigheid van die heelal.

Die werk van Averoes het nie verreikende of 'n blywende invloed op die latere islamitiese denke gehad nie, maar die vertaling van sommige werke in Latyn sou wel 'n diepgaande invloed op die Westerse-Christelike filosofie hê.

Averroes is die beroemd as gevolg van sy kommentare op die werke van Aristoteles, wat in die Weste nouliks of nie meer voorhande was gedurende hierdie tyd nie. Voor 1150 was daar slegs 'n paar vertaalde werke van Aristoteles in Latyn in Europa beskikbaar. Danksy die Latynse vertalings van werke van Aristoteles in die 12de eeu kry die Weste die werke weer terug.

Die werk van Averroes aangaande Aristoteles span byna oor drie dekades. Hy skryf kommentare op byna al die werk van Aristoteles behalwe sy "Politica". Die Hebreeuse vertalings van sy werk het ook 'n duursame invloed op die Joodse filosofie. Die idees van Averroes word geassimileer deur Siger van Brabant en ander (veral aan die universiteit van Parys) binne die christelike skolastiese tradisie wat gedeeltelik op die logika van Aristoteles gebaseer was. Thomas van Aquino word deur sommige idees van Averroes beïnvloed. Uit sy "Summa contra gentiles" blyk dat Thomas bekend was met Averroes se werke.

Averroes skryf ook kommentare op werke van Plato. Die oorspronklike Arabiese teks van sy kommentaar op Plato se "Die Staat" het verlore gegaan, maar daar is wel 'n aantal manuskripte van 'n Hebreeuse vertaling deur Samuel ben Yehuda van Marseille wat bewaar gebly het, asook 'n in die 16de eeuse uitgawe van 'n Latynse vertaling deur Jacob Mantinus van Tortosa.

• (fr) Joseph Ernest RENAN "Averroès et l'averroïsme: essai historique" (1852, herz. uitg. 1861)

• (de) Max Joseph Heinrich HORTEN "Die Hauptlehren des Averroes: nach seiner Schrift: Die Widerlegung des Gazali", uitg. A. Marcus und E. Webers Verlag, Bonn (1913)

• (fr) Léon GAUTHIER "Ibn Rochd (Averroès)", uitg. Presses universitaires de France, Parys (1948)

• (en) Oliver LEAMAN "Averroës and his philosophy", uitg. Clarendon Press, Oxford (1989) ISBN 0-19-826540-9

• (en) Mourad WAHBA & Mona ABOUSENNA "Averroës and the Enlightenment", uitg. Prometheus Books Amherst, NY (1996) ISBN 1-57392-084-3

• (en) (de) (fr) Gerhard ENDREß & Jan A. AERTSEN (red.) "Averroes and the Aristotelian tradition: sources, constitution and reception of the philosophy of Ibn Rushd (1126-1198)": proceedings of the fourth Symposium Averroicum (Cologne, 1996), uitg. Brill, Leiden (1999) ISBN 90-04-11308-8


</doc>
<doc id="110950" url="https://af.wikipedia.org/wiki?curid=110950" title="261 v.C.">
261 v.C.



</doc>
<doc id="110951" url="https://af.wikipedia.org/wiki?curid=110951" title="262 v.C.">
262 v.C.




</doc>
<doc id="110952" url="https://af.wikipedia.org/wiki?curid=110952" title="265 v.C.">
265 v.C.



</doc>
<doc id="110953" url="https://af.wikipedia.org/wiki?curid=110953" title="259 v.C.">
259 v.C.



</doc>
<doc id="110955" url="https://af.wikipedia.org/wiki?curid=110955" title="Drosdyhek">
Drosdyhek

Drostdy Arch in Somersetstraat en aan die bopunt van Hoogstraat in Grahamstad is die hoofingang tot die kampus van Rhodes-universiteit.

Die hek met sy hangende lantern, die waghuisies en die mure weerskante is in 1835 deur kapt. C.J. Selwyn van die Royal Engineers ontwerp, maar eers in 1841–42 voltooi. Dit is die enigste oorblyfsel van die ou drosdy wat aanvanklik agter die hek gestaan het. Later is die gebou en terrein gebruik as kaserne en paradeterrein en nog later as skool. Vanaf 1904 is die universiteit daar gevestig. In 1935 is die drosdy gesloop om plek te maar vir die universiteit se hoofgebou. Die waghuisies by die hek is nou winkeltjies wat plaaslike handwerk verkoop.

In die William Fehr-versameling is 'n tekening van die hek deur William M. Timlin.

Drostdy Arch is reeds in 1938 tot monument verklaar.



</doc>
<doc id="110956" url="https://af.wikipedia.org/wiki?curid=110956" title="Impendle">
Impendle

Impendle is 'n nedersetting in KwaZulu-Natal, Suid-Afrika. Die dorp is 48 km wes van Pietermaritzburg en 37 km noordoos van Bulwer.




</doc>
<doc id="110958" url="https://af.wikipedia.org/wiki?curid=110958" title="Hopewell, KwaZulu-Natal">
Hopewell, KwaZulu-Natal

Hopewell is 'n dorp in KwaZulu-Natal, Suid-Afrika. Dit is 20 km suid van Pietermaritzburg en 10 km oos van Richmond geleë.



</doc>
<doc id="110959" url="https://af.wikipedia.org/wiki?curid=110959" title="Ashburton, KwaZulu-Natal">
Ashburton, KwaZulu-Natal

Ashburton is 'n dorpie in KwaZulu-Natal, Suid-Afrika en lê weerskante van die N3 ongeveer 12 km oos van Pietermaritzburg.




</doc>
<doc id="110961" url="https://af.wikipedia.org/wiki?curid=110961" title="Imbali">
Imbali

Imbali is 'n township ongeveer 15 km van Pietermaritzburg in KwaZulu-Natal.



</doc>
<doc id="110962" url="https://af.wikipedia.org/wiki?curid=110962" title="Edendale, KwaZulu-Natal">
Edendale, KwaZulu-Natal

Edendale is 'n nedersetting in Umgungundlovu-distriksmunisipaliteit in KwaZulu-Natal, Suid-Afrika.



</doc>
<doc id="110963" url="https://af.wikipedia.org/wiki?curid=110963" title="KIC 8462852">
KIC 8462852

KIC 8462852 is ’n tipe F-hoofreeksster in die sterrebeeld Swaan, sowat 1 480 ligjare van die Aarde af. Dit word ook genoem Tabby se Ster, na die sterrekundige Tabetha S. Boyajian, of Ster WTF, amptelik vir "Where's The Flux?" maar ook in verwysing na ’n Engelse uitdrukking van ongeloof.

Die ster se ongewone ligwisselings is ontdek uit data van die Kepler-ruimteteleskoop, wat wisselings in die helderheid van verafgeleë sterre waarneem vir die moontlike opsporing van eksoplanete. KIC 8462852 is tot dusver die enigste van die sowat 150 000 sterre wat die Kepler-sending monitor wat op dié manier optree.

Verskeie hipoteses bestaan vir die ster se groot wisselings in helderheid. Die mees algemene een, gebaseer op die gebrek aan infrarooilig, is dat ’n swerm koue, stowwerige komeetstukke in ’n hoogs eksentrieke wentelbaan om die ster is. Nog ’n voorstel is dat baie klein massas in "digte formasie" om die ster wentel. Sommige glo die wisselings in helderheid word veroorsaak deur buiteaardse wesens wat ’n Dyson-swerm om die ster bou. Die SETI-instituut se aanvanklike radioverkenning van KIC 8462852 het egter geen tekens opgelewer van tegnologiegebaseerde radioseine van die ster af nie.

KIC 8462852, wat so vroeg as 1890 al waargeneem is, lê rofweg halfpad tussen die helder sterre Deneb (α Cyg, α Cygni, Alpha Cygni) en Delta Cygni (δ Cyg, δ Cygni) as deel van die Noorderkruis. KIC 8462852 is suid van Omicron¹ Cygni (ο¹ Cygni, 31 Cygni) en noordoos van die sterreswerm NGC 6866. Hoewel dit net ’n paar boogminute van die swerm af is, is dit nie deel daarvan nie. Dit is nader aan die Son as aan die sterreswerm. 

Teen ’n skynbare magnitude van 11,7 kan die ster nie met die blote oog gesien word nie, maar wel op ’n donker nag met min ligbesoedeling deur ’n 130 mm-teleskoop.

Uit waarnemings van die Kepler-ruimteteleskoop van die ster se ligsterkte, is klein, gereelde dalings in helderheid sigbaar, asook twee lang dalings wat lyk of hulle sowat 750 dae uitmekaar is. Die omvang en ongereeldheid van die veranderings maak die ster van besondere belang vir sterrekundiges. Dit stem ooreen met veranderings wat veroorsaak sal word deur baie klein massas wat in "digte formasie" om die ster wentel.

Die eerste groot daling, op 5 Maart 2011, het die ster se helderheid met tot 15% laat afneem en die ander een, op 28 Februarie 2013, met tot 22%. In vergelyking daarmee sal ’n planeet van Jupiter se grootte ’n ster so groot soos KIC 8462852 se helderheid met sowat 1% laat afneem as dit voor die ster verbybeweeg. Dit dui daarop dat ’n planeet nie die lig blokkeer nie, maar iets wat tot die helfte van die ster verberg. Weens ’n tegniese probleem het Kepler nie die voorspelde daling in helderheid omstreeks April 2015 geregistreer nie; verdere waarnemings word vir Mei 2017 beplan.
Benewens bogenoemde dalings in ligsterkte, suggereer ’n studie van ’n eeu se fotografiese plate dat die ster van 1890 tot 1989 geleidelik met sowat 20% verdof het, wat ’n eerste sou wees vir ’n tipe F-hoofreeksster. Om akkurate magnitudes uit langtermyn fotografiese argiewe af te lei is egter ’n ingewikkelde prosedure wat veranderende fotografiese toerusting in ag moet neem, en dit hang af van watter sterre vir vergelykings gebruik word. In ’n ander studie van die dieselfde plate is bevind die moontlike eeu lange verdowwing is waarskynlik ’n datafout en nie ’n werklike gebeurtenis nie. Daar word gehoop die bestudering van bykomende plate kan lig op die saak werp.

Gebaseer op die ster se spektraaltipe, kan die veranderings in ligsterkte toegeskryf word aan intrinsieke veranderlikheid en ’n paar hipoteses bestaan oor materiaal wat dalk om die ster wentel en die lig blokkeer, maar nie een van hulle verduidelik die verskynsel ten volle nie.

Van die voorgestelde verduidelikings is instrument- of datafoute, die veranderlikheid van ’n B(e)-ster, interstellêre stof, ’n reeks reusagtige planete met baie groot ringstrukture, en ’n asteroïdeveld wat onlangs vasgevang is en ’n Groot Bombardement veroorsaak.

Die sterrekundige Jason Wright (wat deur Boyajian geraadpleeg is) an ander wat KIC 8462852 bestudeer het, het in ’n opvolgverslag voorgestel as die ster jonger is as wat sy posisie en spoed suggereer, kan die ligdalings deur saamsmeltende materiaal om die ster veroorsaak word. In ’n spektroskopiese studie van die sterstelsel is egter geen tekens gevind van saamsmeltende materiaal binne ’n paar astronomiese eenhede van die sentrale ster nie.

Die ster se spektrale energieverspreiding is ook ondersoek. ’n Enorme botsing sou warm stof veroorsaak het wat in infrarooigolflengtes gloei, maar geen oortollige infrarooi-energie is waargeneem nie en dit sluit enorme hoeveelhede planetêre afval weens ’n botsing uit. In nog ’n spektroskopiese ondersoek is ook geen bewyse binne ’n paar astronomiese eenhede van die sentrale ster gevind van warm stof wat deur ’n verdampende of ontploffende planeet veroorsaak kon gewees het nie.

’n Gebrek aan sulke bewyse steun die hipotese dat ’n swerm koue komete in ’n buitengewoon eksentrieke wentelbaan vir die ster se besonderse ligkurwe verantwoordelik kan wees, maar verdere studies is nodig.

Nog ’n hipotese is dat die verskynsel deur ’n wolk disintegrerende komete veroorsaak word wat in ’n elliptiese wentelbaan om die ster is. Volgens dié scenario kon die swaartekrag van ’n nabygeleë ster veroorsaak het dat komete uit die ster se Oort-wolk na die binnekant van die stelsel val. Een moontlikheid is ’n rooidwerg binne 885 AE van KIC 8462852 af. Daar is egter twyfel daaroor of soveel komete uit die ster se Oort-wolk naby aan die ster kan wentel dat dit 22% van die lig verduister.

Submillimeter-golflengte-waarnemings waarin gesoek is na koue stof verder van die ster af, in die stelsel se Kuiper-gordel, dui daarop dat ’n "katastrofiese" planetêre versteuring heel waarskynlik nie die antwoord is nie; die moontlikheid van ’n Kuiper-gordel wat komete na die binneste deel van die stelsel versprei, moet nog ondersoek word.

Wright en ander se hipotese is dat die voorwerpe wat die lig verduister, dele kan wees van ’n megastruktuur wat deur buiteaardse wesens gebou is, soos ’n Dyson-swerm – ’n hipotetiese struktuur wat ’n buiteaardse beskawing om ’n ster kan bou om van die ster se lig vas te vang vir hul energiebehoeftes. Vanweë die groot mediadekking daarvan is KIC 8462852 deur Kepler se Steve Howell vergelyk met KIC 4110611, ’n ander ster met ’n vreemde ligkurwe (wat ná jare se ondersoeke geblyk het ’n vyfsterstelsel te wees). Wright het klem gelê op die belangrikheid van toekomstige spektrale studies oor KIC 8462852. Hy het gesê die kans is baie klein dat buiteaardse wesens die ligkurwe kan veroorsaak; die ster is egter ’n gewilde SETI-teiken (wat buiteaardse lewe soek) omdat geen bevredigende antwoord nog gevind is wat op natuurlike oorsake dui nie.

Op 19 Oktober 2015 het die SETI-instituut aangekondig hulle gaan soek na radiogolwe van moontlike intelligente buiteaardse wesens in die nabyheid van die ster. Ná ’n aanvanklike ondersoek van twee weke het die instituut in November 2015 aangekondig hulle het geen tekens van tegnologieverwante radioseine gekry nie. In Februarie 2016 is in nog ’n SETI-verwante studie, van gammastraal-argiefmateriaal van 2009 tot 2015, geen bewyse gevind van optiese pulsseine wat met KIC 8462852 verband hou nie.

Baie optiese teleskope en spektografiese instrumente monitor KIC 8462852 in afwagting van nog ’n groot daling in ligsterkte om te meet of dit ’n soliede voorwerp is wat die ligdaling veroorsaak of ’n massa stof of gas. 



</doc>
<doc id="110967" url="https://af.wikipedia.org/wiki?curid=110967" title="Merrivale, KwaZulu-Natal">
Merrivale, KwaZulu-Natal

Merrivale is 'n klein dorpie in die KwaZulu-Natal Middelande in Suid-Afrika.



</doc>
<doc id="110968" url="https://af.wikipedia.org/wiki?curid=110968" title="Mpophomeni">
Mpophomeni

Mpophomeni is 'n dorp in die KwaZulu-Natal Middelande in Suid-Afrika.



</doc>
<doc id="110969" url="https://af.wikipedia.org/wiki?curid=110969" title="Trust Feed">
Trust Feed

Trust Feed is 'n klein dorpie in uMshwathi Plaaslike Munisipaliteit in KwaZulu-Natal, Suid-Afrika. 




</doc>
<doc id="110971" url="https://af.wikipedia.org/wiki?curid=110971" title="Cool Air, KwaZulu-Natal">
Cool Air, KwaZulu-Natal

Cool Air is 'n klein dorpie in uMshwathi Plaaslike Munisipaliteit in KwaZulu-Natal, Suid-Afrika. 




</doc>
<doc id="110972" url="https://af.wikipedia.org/wiki?curid=110972" title="Albert Falls">
Albert Falls

Albert Falls is 'n klein dorpie in uMshwathi Plaaslike Munisipaliteit in KwaZulu-Natal, Suid-Afrika. 




</doc>
<doc id="110974" url="https://af.wikipedia.org/wiki?curid=110974" title="Umbogintwini">
Umbogintwini

Umbogintwini is 'n klein kusdorp naby Durban in KwaZulu-Natal, Suid-Afrika.



</doc>
<doc id="110975" url="https://af.wikipedia.org/wiki?curid=110975" title="Ceza, KwaZulu-Natal">
Ceza, KwaZulu-Natal

Ceza is 'n klein dorpie in KwaZulu-Natal, Suid-Afrika. Die dorp beskik oor 'n hospitaal, die Ceza Hospitaal.



</doc>
<doc id="110976" url="https://af.wikipedia.org/wiki?curid=110976" title="Tamboekiesdraai">
Tamboekiesdraai

Tamboekiesdraai is 'n nedersetting in die noorde van KwaZulu-Natal, Suid-Afrika.



</doc>
<doc id="110977" url="https://af.wikipedia.org/wiki?curid=110977" title="Pivaanspoort">
Pivaanspoort

Pivaanspoort is 'n dorpie in eDumbe Plaaslike Munisipaliteit in KwaZulu-Natal, Suid-Afrika.



</doc>
<doc id="110980" url="https://af.wikipedia.org/wiki?curid=110980" title="Razia Sultan">
Razia Sultan

Jalâlat ud-Dîn Raziyâ (Oerdoe/Persies: جلالۃ الدین رضیہ; Delhi, ±1205 - Kaitahl, 13 Oktober 1240) beter bekend onder die naam Razia Sultan was van 1236 tot Mei 1240 die sultan (koningin) van die Sultanaat (Koningryk) van Delhi in Indië. Sy was die eerste vroulike leier van die Sultanaat van Dehli sowel as die eerste vroulike heerser van Indië.

Razia al-Din is in 1206 in Budaun, Indië gebore. Sy was die dogter van Delhi se sultan Shams-ud-din Iltutmish en sultana Qutub Begum.

Razia se vader, Iltutmish was die eerste sultan wat 'n vrou as sy opvolger benoem het, maar die Turks-Persiese elite van Delhi het nie Iltutmish se besluit aanvaar nie. Delhi se keiserlike hof het Razia se broer, Rukn-ud-din Firuz as die opvolger van Iltutmish aangestel. Firuz het die sy keiserlike verantwoordelikhede geïgnoreer en daarom het sy moeder, Sjah Turkaan die keiserlike sake van Delhi behandel. Op 9 November 1236 is 'n sluipmoordaanslag op Firuz en sy moeder uitgevoer, na ses maande aan bewind is die twee deur sluipmoordenaars doodgemaak.

Na die insident het Delhi se keiserlike hof Razia al-Din as die nuwe sultan aangestel. Sy "het die sluier verlaat en 'n manlike drag aangeneem". Sy was 'n doeltreffende leier en sy het al die eienskappe van 'n monarg besit. Volgens Minhaj-i-Siraj was sy "intelligent, weldoende, 'n beskermheer van die geleerde, 'n redder van geregtigheid, 'n heer van haar onderdane, van oorlogsugtige talent, en met al die voortreflike eienskappe en kwalifikasies wat vir 'n heerser nodig is.

Razia is ook beroemd vir haar romantiese verhouding met die goewerneur van Bathinda, en later haar man, Malik Ikhtiar-ud-din Altunia.

Nadat somige goewerneurs en die elite 'n sameswering teen Razia en Malik Altunia uitgevoer het, is Razia se ander broeder, Muiz-ud-din Bahram Shah as die sultan van Delhi aangestel. Razia al-Din en Malik Ikhtiar-ud-din Altunia is uit Delhi weggejaag en by Kaitahl word hulle op 25 van Rabi' al-awwal A.H. 638 deur die Jat-bandiete beroof en vermoor.


</doc>
<doc id="110981" url="https://af.wikipedia.org/wiki?curid=110981" title="Ramadan">
Ramadan

Ramadan of Ramadaan, ook Ramazan, Ramzan of Ramathan (Arabies: رمضان, "Ramaḍān", [ramaˈdˤaːn]) is die negende maand van die Islamitiese kalender. Dit word deur Moslems beskou as 'n heilige maand van vas om die eerste openbaring van die Koran te herdenk. Die nag toe dit gebeur het, staan bekend as Laylat al-Qadr, maar die presiese datum is onbekend en word nie eens in die Koran genoem nie.

Hierdie jaarlikse viering word beskou as een van die Vyf Pilare van die Islam. Die maand is 29 of 30 dae lank. Volgens talle biografiese aantekeninge in die hadit word die duur van die maand deur die visuele waarnemings van die "hilal" (sekelmaan) bepaal. Van sonop na sononder mag Moslems nie eet, drink, rook of seks hê nie. Elke dag se vas word met die Iftar aan die aand beëindig. Die einde van die vas van Ramadan word met die vakansiedag Eid-oel-Fiter gevier.

Aangesien maande in die Islamitiese kalender altyd na die maan bereken word, wissel die datum van hierdie maand volgens die Gregoriaanse kalender.



</doc>
<doc id="110982" url="https://af.wikipedia.org/wiki?curid=110982" title="Madadeni">
Madadeni

Madadeni is 'n dorpie in Amajuba-distriksmunisipaliteit in KwaZulu-Natal, Suid-Afrika.


</doc>
<doc id="110983" url="https://af.wikipedia.org/wiki?curid=110983" title="Osizweni">
Osizweni

Osizweni is 'n township in Newcastle, Amajuba-distriksmunisipaliteit in KwaZulu-Natal, Suid-Afrika.


</doc>
<doc id="110986" url="https://af.wikipedia.org/wiki?curid=110986" title="Wale">
Wale

Die Wale (Frans: "Wallons", [walɔ̃]; Waals: "Walons") is 'n Franstalige volk wat in België, hoofsaaklik in Wallonië, leef. Wale is 'n kenmerkende etniese gemeenskap binne België. Belangrike historiese en antropologiese kriteria (godsdiens, taal, tradisies en folklore) verbind Wale met die Franse volk. Meer algemeen verwys die term ook na die inwoners van die Waalse Streek. Hulle praat plaaslike tale soos Waals (met Pikardies in die weste en Lorreins in die suide). Wale is die afstammelinge van Galloromeine met 'n Germaans-Frankiese vermenging.


</doc>
<doc id="110987" url="https://af.wikipedia.org/wiki?curid=110987" title="Groenvlei, KwaZulu-Natal">
Groenvlei, KwaZulu-Natal

Groenvlei is 'n dorp in eMadlangeni Plaaslike Munisipaliteit in KwaZulu-Natal, Suid-Afrika.


</doc>
<doc id="110988" url="https://af.wikipedia.org/wiki?curid=110988" title="Ngagane">
Ngagane

Ngagane is 'n dorpie in Amajuba-distriksmunisipaliteit in KwaZulu-Natal, Suid-Afrika.


</doc>
<doc id="110989" url="https://af.wikipedia.org/wiki?curid=110989" title="Durnacol">
Durnacol

Durnacol is 'n klein voorstedelike dorpie in die sentrale deel van KwaZulu-Natal, Suid-Afrika. Die naam is 'n akroniem vir "Durban Navigational Collieries", 'n myn wat teen die einde van die 19de eeu hier geopen is.


</doc>
<doc id="110990" url="https://af.wikipedia.org/wiki?curid=110990" title="Cloneen">
Cloneen

Cloneen is 'n nedersetting in Dannhauser Plaaslike Munisipaliteit in KwaZulu-Natal, Suid-Afrika.


</doc>
<doc id="110991" url="https://af.wikipedia.org/wiki?curid=110991" title="Belgrade, KwaZulu-Natal">
Belgrade, KwaZulu-Natal

Belgrade is 'n dorp in Zululand-distriksmunisipaliteit in die noorde van KwaZulu-Natal, Suid-Afrika.



</doc>
<doc id="110992" url="https://af.wikipedia.org/wiki?curid=110992" title="Blinkwater">
Blinkwater

Blinkwater is 'n nedersetting in die noorde van KwaZulu-Natal, Suid-Afrika.



</doc>
<doc id="110993" url="https://af.wikipedia.org/wiki?curid=110993" title="Eersteling">
Eersteling

Eersteling is 'n nedersetting in die noorde van KwaZulu-Natal, Suid-Afrika.



</doc>
<doc id="110994" url="https://af.wikipedia.org/wiki?curid=110994" title="Ncotshane">
Ncotshane

Ncotshane is 'n dorp in Zululand-distriksmunisipaliteit in die noorde van KwaZulu-Natal, Suid-Afrika.



</doc>
<doc id="110995" url="https://af.wikipedia.org/wiki?curid=110995" title="Mondlo">
Mondlo

Mondlo is 'n nedersetting in die noorde van KwaZulu-Natal, Suid-Afrika.



</doc>
<doc id="110996" url="https://af.wikipedia.org/wiki?curid=110996" title="Hlobane">
Hlobane

Hlobane is 'n dorp in die noorde van KwaZulu-Natal, Suid-Afrika.



</doc>
<doc id="110997" url="https://af.wikipedia.org/wiki?curid=110997" title="2016 Monaco Grand Prix">
2016 Monaco Grand Prix

Die 2016 Formule Een Monaco Grand Prix is op 29 Mei 2016 op die Monaco-renbaan in Monte Carlo gehou. Dit was die sesde wedren van die kampioenskapseisoen en is deur Lewis Hamilton in sy Mercedes AMG gewen.

Pirelli het die volgende bande verskaf:


</doc>
<doc id="110999" url="https://af.wikipedia.org/wiki?curid=110999" title="Dimetielselenied">
Dimetielselenied

Dimetielselenied is 'n chemiese verbinding met die formule . Dit is die dimetiel-ester van waterstofselenied en dit is 'n vlugtige, kleurlose, stinkende vloeistof wat 'n sterk knoffelrige reuk het.

Die stof kan uit natriumselenied en 'n metielsulfaat vervaardig word volgens die reaksie:

Dit is in dieremodelle vasgestel dat seleen 'n kankervoorkomende werking het, maar die aktiewe vorme van die element is nie bekend nie, en die rol van hierdie verbinding is nie duidelik nie.

Rotte wat met selenaat ingespuit is, stel die stof in hul asems vry en die organismes "Scopulatiopis brevicaulis" en "Aspergillus niger" doen dit ook wanneer selenaat of seleniet by hulle voeding gevoeg word. Die stof speel 'n rol in die vervlugtiging van seleen uit die grond, omrede dit deur bakterieë vrygestel kan word. In die atmosfeer het die molekule net 'n kort lewensduur (ure) omdat dit met hidroksiel- of nitraatradikale en osoon sal reageer.Die stof word gebruik as standaard in Se – kernspinresonansie.


</doc>
<doc id="111000" url="https://af.wikipedia.org/wiki?curid=111000" title="Petrus Abaelardus">
Petrus Abaelardus

Pierre Abélard, gelatiniseer as Petrus Abaelardus (Le Pallet by Nantes, 1079 – in die klooster St. Marcel by Chalon-sur-Saône, 21 April 1142) was 'n middeleeuse Franse teoloog en filosoof, wie gereken word as een van die skolastiese denkers. Abaelardus was op 'n jong leeftyd reeds iemand waarvan kennis geneem is in Parys. Eers was hy dosent in die dialektiek, en daarna in teologie aan die katedraalskool van die Notre-Dame. Hy is in die Père-Lachaise-begraafplaas in Parys begrawe.

Abaelardus is ook bekend vanweë sy privaatlewe, veral weens 'n uitgebreide briefwisseling tussen hom en sy geliefde Héloïse. Terwyl Abaelardus doseer in Parys, verwek hy 'n kind by Héloïse, die niggie van die katedraalkanunnik by wie hy aan huis woon. Sy gasheer laat hom kastreer weens die verwikkeling en hulle word verbied om mekaar weer te sien. Na 'n lang periode van geen kontak begin Héloïse 'n briefwisseling met Abélard, wat later van tyd openbare kennis sou word.

Hy skryf "Sic et Non", wat uit middeleeuse Latyn vertaal kan word na Ja en Nee. Hy wil die korrekte vrae stel by die ordening van die bestaande informasie van die kerkvaders oor tradisionele teologiese onderwerpe. In die proses kom heelwat teenstrydighede aan die lig. Selfs deur teenstrydighede te noem vind sommige van sy tydgenote as gevaarlik. So vind Bernard van Clairvaux slegs die geloof in 'n vaste uitgangspunt as aanvaarbaar. Bernardus sou die mees prominente teenstander van Abaelardus wees en die twee sou volgens legende eers by die sterfbed van Abaelardus versoen word. In Abaelardus se werk "Sic et Non", wek hy die indruk dat hy teenstellings waar kan vind en dat niks vir hom vas staan nie.

Abaelardus wil egter eers begryp en dan glo ("nihil credendum nisi prius intellectum"). Sy leer gebruik dus twyfel as vertrekpunt. Sy teenstanders vind dat hy nie na die bedoeling van 'n verkeerde daad moet vra nie, maar so 'n verkeerde daad onmiddellik in stryd met God se gebooie moet verklaar. Abaelardus vind dat 'n sonde alleen 'n sonde is as die uit vrye wil gepleeg word en dus teen die eie gewete ingaan. Hy wys hiermee as eerste op die belang van die intensie van 'n daad, 'n aspek wat 'n groot rol sal speel in die latere middeleeuse teologie oor skuld en boete. Die leer van Abaelardus was in stryd met die heersende kerklike idees van sy tyd. Hy word in die ban gedoen en sy leer word in 1140 deur die sinode van Sens veroordeel.

Abaelardus is eweneens bekend as 'n digter en komponis. Abaelardus komponeer enkele liefdesliedere vir Héloïse wat verlore gegaan het. Hy komponeer eweneens 'n sangboek vir die religieuse orde waartoe Héloïse toegetree het. 

• "Logica ingredientibus" (""Logic for Beginners"") voltooi voor 1121

• "Petri Abaelardi Glossae in Porphyrium" ("The Glosses of Peter Abailard on Porphyry"), 1120

• "Dialectica", voor 1125 (1115–1116 volgens John Marenbon, "The Philosophy of Peter Abelard", Cambridge University Press 1997).

• "Logica nostrorum petitioni sociorum" (""Logic in response to the request of our comrades""), 1124-1125

• "Tractatus de intellectibus" (""A treatise on understanding""), geskryf voor 1128. 

• "Sic et Non" (""Yes and No"") ('n Lys van aanhalings van Christelike denkers oor filosofiese en teologiese sake) 

• "Theologia 'Summi Boni', Theologia christiana, and Theologia 'scholarium'."Sy hoofwerk oor sistematiese teologie, geskryf tussen 1120 en 
1140.

• "Dialogus inter philosophum, Judaeum, et Christianum", (Dialoog van 'n filosoof met 'n Jood en Christen) 1136–1139. 

• "Ethica or Scito Te Ipsum" (""Ethics" or "Know Yourself""), voor 1140. 



</doc>
<doc id="111002" url="https://af.wikipedia.org/wiki?curid=111002" title="Kernmagnetiese resonansie">
Kernmagnetiese resonansie

Kernmagnetiese resonansie (afgekort as KMR) ook: kernspinresonansie (Engels: "NMR: Nuclear Magnetic Resonance") is 'n tegniek wat veral in die organiese chemie en 'n belangrike rol speel om afbeeldings te genereer.

Die atoomkern van 'n isotoop besit 'n kernspin, waarvan die grootte van die isotoop afhang. Resonansie word veral toegepas op kerne soos H wat 'n spin I=½ besit. Dit is ook moontlik om resonansie te bestudeer vir 'n isotoop soos deuterium H=D maar dit het 'n spin I=1 en daardeur 'n kwadrupool, wat verbreding van die pieke veroorsaak. Dit bemoeilik die interpretasie van die resultate en verminder die inligting wat ingewin kan word.

Wanneer 'n atoomkern met 'n spin I=½ in 'n sterk magneetveld geplaas word, kan dit twee toestande aanneem wat verskillende energie besit. Vir 'n groter kernspin kan daar meer as twee spintoestande wees. Die aantal toestande is 2I+1. Die energieverskil tussen die toestande is taamlik klein en direk eweredig aan die sterkte van die magneetveld. 'n Foton uit die radiogolfgebied van die elektromagnetiese spektrum is voldoende om die spin van die een in die ander toestand te laat oorgaan.

In die oorspronklike uitvoering van 'n resonansie-eksperiment is 'n stof met kernspin (meestal waterstof) in 'n radiosender met 'n konstante frekwensie ν en 'n magneetveld geplaas. Die sterkte van die magneetveld is geskandeer en by 'n bepaalde sterkte het die stof begin om fotone te absorbeer en dit kan as 'n absorpsiepiek gemeet word. Hierdie "resonansie" tree op wanneer die energieverskil tussen die (twee) toestande gelyk is aan E= hν.

Gewoonlik is daar egter nie een resonansiepiek nie, maar meer as een, omdat die magneetveld soos dit op die kern waargeneem word ook 'n bietjie deur die chemiese omgewing van die atoom beïnvloed word. Dit lei tot verskuiwings in die waargenome resonansiepiek en dié fenomeen word chemiese verskuiwing of isomeerverskuiwing (Eng: "chemical shift") genoem. 

Indien die stof byvoorbeeld uit 'n mengsel van twee organiese verbindings bestaan sal beide stowwe hul eie patroon gee, omdat die waterstofatome wat aan die molekules geheg is, in verskillende chemiese omgewings is. Die patroon van 'n bepaalde suiwer stof bestaan egter dikwels ook uit meer as een piek omdat waterstofatome wat deel van dieselfde molekule uitmaak in verskillende dele van die molekule in 'n verskillende omgewing verkeer.

Maar daar is 'n tweede effek omdat kerne — veral as hulle naaste bure is — mekaar ook deur "koppeling" beïnvloed. Dit beteken dat die patroon van 'n bepaalde stof baie inligting bevat oor die struktuur van die molekule. Dit het van kernspinresonansie een van die belangrikste werktuie in die organiese sintese gemaak.

Vir etanol byvoorbeeld (sien afbeelding) is daar waterstofatome in drie verskillende chemiese omgewings: die drie H-atome van die metielgroep -, die twee atome van die metileengroep -- en die een H-atoom van die hidroksielgroep -. Hulle besit verskillende chemiese verskuiwings en dit veroorsaak drie pieke wat egter by hoër resolusie uit 'n kwartet, 'n triplet en 'n enkele piek bestaan. Die kwartet en die triplet word deur die koppeling tussen die metiel- en die metileenatome veroorsaak.


</doc>
<doc id="111003" url="https://af.wikipedia.org/wiki?curid=111003" title="Zomba">
Zomba

Zomba is ’n stad in die suide van Malawi, op die Shirehoogland. Dit is die administratiewe hoofstad van die Zomba-distrik.

Dit was die hoofstad van beide die Sentraal-Afrikaanse Federasie en Njassaland, soos die streek bekendgestaan het voor die stigting van die Republiek van Malawi in 1964. Dit was daarna ook Malawi se eerste hoofstad totdat Lilongwe in 1974 die nuwe hoofstad geword het. Die parlement het tot in 1994 in Zomba gebly. Die stad is bekend vir sy Britse koloniale argitektuur en sy ligging aan die voet van die dramatiese Zombaplato. Zomba is ook die setel van die Chancellor College van die Universiteit van Malawi.

Die stad se Britse koloniale verlede is te bespeur in die argitektuur van sy ouer geboue en huise. Zomba was eens ’n gewilde plek in Malawi vir ekspats (immigrante). Sy uiteenlopende kultuur het ingesluit Britse tabakboere en Nederlandse, Duitse en Amerikaanse sendelinge. ’n Engelse laerskool is in die stad geopen en die gimkanaklub was eens die middelpunt van die ekspats se sosiale bedrywighede. Die Britte het ook ’n botaniese tuin en ’n golfbaan in die stad gevestig.

Zomba is die middelpunt van die omgewing se tabak- en suiwelplase. Ander produkte is rys, mielies, vis en hout van die nabygeleë plato.

In die middestad is ’n mark waar boere van die streek hul produkte verkoop, asook tweedehandse klere en basiese verbruikersgoedere. Ook vars en gedroogde vis uit die Chilwa- en Malawimeer is te koop. Naby die busdepot is ’n paar supermarkte. Indiër- en Sjinese winkels verkoop ingevoerde klere, elektriese toebehore, fietse en ander basiese goedere. Verskeie banke en die Malawiese poskantoor het ook ’n tak in die stad.

Die Zomba-hospitaal is ’n belangrike werkgewer en een van die grootste hospitale in die land. Die Zomba Sentrale Gevangenis is in 1935 gebou en is Malawi se enigste maksimumsekuriteitstronk.

Die hoofattraksie vir toeriste is die Zombaplato. Bedrywighede sluit in bergklim, perdry, voëls kyk, hengel en bergfiets ry. Die Ku Chawe Inn, reg op die rand van die plato, is die weelderigste hotel in die gebied. Toeriste kan ook in houthuise slaap of kampeer.

In die stad self is daar twee hostels vir rugsakreisigers en verskeie lodges. Die plaaslike kunsmark is die ideale plek om aandenkings te koop.

Chancellor College, die grootste van die kolleges van die Universiteit van Malawi, is in Zomba. Dit het vyf fakulteite: geesteswetenskappe, wetenskap, reg, opvoeding en sosiale wetenskap.

Die Sir Harry Johnston Internasionale Skool bestaan sedert die vroeë 1950's. Op die uitgestrekte terrein is ’n swembad, sokkervelde en basketbal-, vlugbal- en netbalbane en kleiner oefenvelde. Die kollege volg ’n internasionaal aangepaste Britse kurrikulum.

Die Zomba Katolieke Sekondêre Skool is ’n paar kilometer uit die middestad. Dit is ’n staatskool met koshuise wat in die 1940's deur die Rooms-Katolieke Kerk gestig is. Dit word beskou as een van die beste staatskole in Malawi en daar is strawwe mededinging om toelating. Daar is sowat 300 leerlinge en 16 onderwysers.

Die Zomba Teologiese Kollege is in 1977 gestig en word bestuur deur die vyf sinodes van Blantyre, Livingstonia, Nkhoma, Harare en Zambië; dit werk egter ook nou saam met die teologiese departement van die Universiteit van Malawi.

Die Zombaplato is die stad se bekendste baken. Op sommige plekke is dit 1 800 m hoog en dit is bedek met gemengde plantegroei. Strome loop deur die plato en daar is watervalle en klein mere. Die Mulunguzirivier ontspring in die plato en vloei deur die stad.

Om na die bopunt van die plato te stap is ’n gewilde toeristebedrywigheid. Van daar af kan die Chilwameer in die noorde, Berg Mulanje in die suidooste en die Shirerivier in die weste gesien word.

Die maklikste manier om na Zomba te reis is per minibustaxi met die M1-hoofweg van Lilongwe of Blantyre af. Daar is ook busse na Liwonde, Mangochi, Balaka, Lilongwe en die Malawimeer. Vragmotors vervoer passasiers na Mulanje en Phalombe. Die pad tussen Zomba en Blantyre is in 2012 tot 2015 herstel en opgradeer.

Noord van die stad is ’n vliegveld wat deur die weermag besit en bestuur word. Die ander naaste lughawe is die Chileka Internasionale Lughawe, 70 km suid van Zomba by Blantyre.

’n Spoorlyn verbind die westelike deel van die stad met die land se spoorweë.

In die stad is daar minibustaxi's, maar die mees algemene manier van reis is fietsry en loop.



</doc>
<doc id="111004" url="https://af.wikipedia.org/wiki?curid=111004" title="Assiriërs">
Assiriërs

Die Assiriërs (Siries: ܐܫܘܪܝܐ), ook bekend as Galdeërs, Siriërs en Arameërs, is 'n Semitiese etnies-godsdienstige groep inheems aan lande van die Midde-Ooste. Die meeste Assiriërs praat 'n Nieu-Aramese taal, wie se ondergroepe Noordoostelike, Sentraal- en Wes-Nieu-Aramees insluit, sowel as ander tale, afhangend van die land van verblyf.

Die Assiriërs is 'n Christelike volk wat verskeie Oosterse Kerke van die Oos- en Wes-Siriese liturgiese rites aanhang. Kerke van die Oos-Siriese ritus sluit in die Assiriese Kerk van die Ooste, die Antieke Kerk van die Ooste, die Assiries-Evangeliese Kerk en die Galdees-Katolieke Kerk wie se volgelinge hoofsaaklik Noordoostelike Nieu-Aramese tale praat terwyl kerke van die Wes-Siriese ritus die Siries-Ortodokse Kerk en die Siries-Katolieke Kerk insluit wie se volgelinge veral Sentraal-Nieu-Aramese tale praat.

Vandag is die Assiriese tuislandgebiede "deel van hedendaagse Irak se noorde, suidoostelike Turkye, die noordweste van Iran en Noordoos-Sirië". Baie Assiriërs het migreer buite die Assiriese tuislandgebiede na ander streke in die Kaukasus, Levant, die Verenigde State, Kanada, Australië, Nieu-Seeland en Europa gedurende die afgelope eeu of later. Die emigrasie is veroorsaak deur gebeure soos die Assiriese volksmoord in die Ottomaanse Ryk tydens die Eerste Wêreldoorlog, die Simele-bloedbad in Irak (1933), die Islamitiese Irannese Rewolusie in Iran (1979), die Arabiese nasionalistiese Baathist-beleid in Irak en Sirië asook die al-Anfal-veldtog van Saddam Hoesein.

Meer onlangs het die Irakse Oorlog van 2003 en die Siriese Burgeroorlog wat in 2011 uitgebreek het die plaaslike Assiriese gemeenskap ontwortel, as sy lede etniese en godsdienstige vervolging in die gesig gestaar het deur Islamitiese ekstremiste soos die Islamitiese Staat. Van die eenmiljoen of meer Irakis wat volgens die Verenigde Nasies se berigte sedert die besetting gevlug het, was byna 40% Assiriërs, hoewel Assiriërs sowat 3% van die pre-oorlogse Irak-bevolking uitgemaak het. Volgens 'n 2013-verslag deur 'n amptelike Galdees-Siries-Assiriese Volksaad word geskat dat slegs 300 000 Assiriërs in Irak bly.


</doc>
<doc id="111005" url="https://af.wikipedia.org/wiki?curid=111005" title="Australorp">
Australorp

Die Australorp is 'n Australiese hoenderras wat in die jare negentien-twintig ontstaan het. Veral die Orpington het 'n groot invloed op die vorming van die ras gehad.

Die Australorp is 'n middelswaarras met 'n redelik breë liggaam. Die hoenders het verhoudingsgewys 'n klein kop en 'n mediumgroot stert. Hulle word in die kleure swart, wit en gesoomde blou geteel.

Die Australorp staan bekend vir sy goeie eierproduksie, maar die ras is ook geskik vir die lewering van vleis. Dit is rustige diere wat maklik getem word en nie hoog vlieg nie. Juis as gevolg van hierdie eienskappe is die Australorp ook 'n gewilde stokperdjieras.


</doc>
<doc id="111006" url="https://af.wikipedia.org/wiki?curid=111006" title="Plymouth Rock-hoender">
Plymouth Rock-hoender

Die Plymouth Rock is 'n mak hoenderras van Amerikaanse oorsprong. Dit het sy oorsprong in Nieu-Engeland in die 19de eeu uit kruisteling van Dominiques en Swart Javas.

Die hoender is rustig, gemoedelik en ook 'n baie goeie lêer. Daar is oor die loop van jare vele kleure ontwikkel soos: ligbruin, swart, gestreep, ens.

Die Plymouth Rock word geteel as 'n dubbeldoelhoender, wat beteken dat dit beide vir sy vleis en eierlêvermoë van die henne waardeer word. Dit is 'n koudgeharde voël. Die henne lê bruin eiers, en gaan voort deur die winter met verlaagde produksie.


</doc>
<doc id="111007" url="https://af.wikipedia.org/wiki?curid=111007" title="Leghorn">
Leghorn

Die Leghorn (Italiaans: "Livorno" of "Livornese") is 'n hoenderras van oorsprong uit Toskane, in Sentraal-Italië. Die hoenderras is die eerste keer in 1828 na Noord-Amerika uitgevoer vanuit die hawestad van Livorno, op die weskus van Toskane. Hulle was aanvanklik bekend as "Italianers", maar sedert 1865 staan die ras bekend as "Leghorn", die tradisionele verengelsing van "Livorno". 

Die ras is in 1870 aan Brittanje bekendgestel uit die Verenigde State van Amerika. Wit Leghorns word in baie wêreldlande algemeen as lêhoenders gebruik. Ander Leghornvariëteite is minder algemeen.


</doc>
<doc id="111012" url="https://af.wikipedia.org/wiki?curid=111012" title="Malawimeer Nasionale Park">
Malawimeer Nasionale Park

Die Malawimeer Nasionale Park is ’n nasionale park aan die suidpunt van die Malawimeer in Malawi. Dit is die enigste park in die land vir die bewaring van vis en waterhabitats. Dit sluit ook ’n aansienlike deel land in, insluitende verskeie klein eilande in die meer. Dit is ook die tuiste van ander diere, soos bobbejane. 

Sedert 1934 is woud- en voëlreservate op van die eilande aangelê. In 1972 is die reservate uitgebrei tot die heuwels van Cape Maclear, Mwenya en Nkhudzi. In Monkey Bay is ’n navorsingstasie van die departement van vissery.

Die baie inheemse visspesies maak dit ’n uitstekende voorbeeld van gespesialiseerde evolusie. Sowat die helfte van die land se omtrent duisend spesies kom hier voor, en daarvan is 90% net hier inheems. Die park bevat 30% van alle spesies van die Cichlidae-familie, waarvan die meeste inheems is. Dit is sedert 1984 ’n Unesco-wêrelderfenisgebied.

’n Groot kremetartboom wat volgens oorlewering ouer as 800 jaar is, was glo die gunstelingplek van David Livingstone om te preek en met ander sendelinge te praat. Die grafte van vyf vroeë sendelinge is ook in die park.



</doc>
<doc id="111013" url="https://af.wikipedia.org/wiki?curid=111013" title="Eid-oel-Fiter">
Eid-oel-Fiter

Eid-oel-Fiter of Eid-ul-Fiter (Arabies: عيد الفطر, "ʻĪd al-Fiṭr", [ʕiːd al fitˤr]), ook die Suikerfees genoem, is saam met Eid-oel-Adha een van die twee heiligste jaarlikse Islamitiese feeste. Op hierdie vakansiedag word die einde gevier van die maand Ramadan, die 29 tot 30 dae waartydens van sonsopkoms tot sonsondergang gevas word. Dit val dus op die eerste dag van die maand Sjawwal. Die naam beteken "vakansiedag ter geleentheid van die breek (van die vas)". Die datum van enige maand volgens die Islamitiese kalender verskil van plek tot plek na gelang van wanneer plaaslike godsdiensleiers die sekelmaan sien. In die Gregoriaanse kalender, ’n sonkalender, verskil die datum van jaar tot jaar – dit is elke jaar 10 tot 11 dae vroeër.

"Eid" beteken in Arabies "dag wat dikwels terugkom". Die woord is afgelei van "aoed" (terugkeer). "Fiter" (begin) en "iftar" staan in verhouding met die breek van die vas.

Eid-oel-Fiter het ’n spesifieke salaah (Islamitiese gebed) wat uit twee rakats (eenhede) bestaan en gewoonlik in ’n oop veld of groot saal plaasvind. Die toespraak ("chutba") van die Imam word na die gebid gehou; in teenstelling met die Vrydaggebed, waar dit voor die gebed gehou word.

Moslems glo hulle word deur God beveel, soos in die Koran genoem, om hul vas tot op die laaste dag van Ramadan vol te hou en die Zakaat-oel-Fitr (aalmoese aan die armes, gewoonlik in die vorm van kos) te gee voor die Eidgebed.

Eid-oel-Fiter dui die einde van die maand Ramadan aan. Dit is tradisioneel die dag, wat met sonsondergang begin, waarop die Hilal (sekelmaan) kort ná sonsondergang die eerste keer gesien word. As die maan nie gesien kan word op die 29ste dag van die vorige maanmaand nie, óf omdat dit bewolk is óf omdat die lug in die weste nog te helder is wanneer die maan ondergaan, is Eid-oel-Fiter die volgende dag. Die fees duur een, twee of drie dae lank. Dit is verbode om op dié dag te vas.

Die gemeenskapsaspekte van die vas is belangrik, want dit gee uitdrukking aan baie basiese waardes van die Moslemgemeenskap: meegevoel met die armes, welsyn, aanbidding, standvastigheid, geduld, ensovoorts. Die vas leer Moslems ook om wêreldse begeertes te weerstaan en om geheel en al op God te fokus en Hom te bedank vir sy seëninge. Dit is ’n herbevestiging van die godsdiens en skep ’n sterker band tussen die Moslem en sy God.

In Kaapstad kom honderde Moslems tydens die laaste aand van Ramadan in Seepunt bymekaar om na die maan te kyk. Dié byeenkoms bring mense van alle vlakke van die samelewing bymekaar en elkeen bring iets saam om dit met ander tydens die breek van die vas te deel. Die Maghrib- of sonsondergebed word gemeenskaplik gedoen en die formele maansienresultate word bekend gemaak.

Eid-oel-Fiter word gevier deur in die oggend eers die moskee vir die Eidgebed by te woon. Vervolgens word gesinne en bure besoek. Kinders ontvang geskenke en geld van ouer lede van die gesin, verwante en bure. Die meeste mense dra nuwe klere met helder kleure, terwyl koekies, koeke, samoesas, pasteie en terte vir besoekers aangebied word. Middagete word gewoonlik in gesinsgroepe geniet.

Eid-oel-Fiter is volgens die Islamitiese kalender op 1 Sjawwal. Die werklike viering begin egter altyd met sonsondergang op die vooraand (omdat 'n dag met sononder begin). Aangesien maande in die Islamitiese kalender altyd na die maan bereken word, wissel die datum van hierdie dag in vergelyking met die Gregoriaanse kalender.



</doc>
<doc id="111014" url="https://af.wikipedia.org/wiki?curid=111014" title="Eid-moebarak">
Eid-moebarak

Eid-moebarak of geseënde eid (Persies: عید مبارک, Oerdoe: عید مبارک, Arabies: عيد مبارك) is 'n tradisionele Moslemse groet, wat gebruik word ter geleentheid van die Offerfees (Eid-oel-Adha) en die Suikerfees (Eid-oel-Fiter). Eid verwys na die fees en moebarak beteken "geseën". Dus beteken die groet iets soos "geseënde fees" en kan dit vergelyk word met die Christelike "geseënde Kersfees".

In die Islamitiese wêreld bestaan daar ook talle ander groetformulerings ter geleentheid van hierdie feeste.


</doc>
<doc id="111016" url="https://af.wikipedia.org/wiki?curid=111016" title="Ekspat">
Ekspat

’n Ekspat (Engels: "expatriate" of "expat") is ’n persoon wat tydelik of permanent in ’n ander land as sy of haar geboorteland woon as ’n immigrant. Die woord kom van die Latynse terme "ex" ("uit") en "patria" ("vaderland").

Die woord ekspatriasie, of landverhuising, word in die algemeen dikwels gebruik vir professionele of geskoolde werkers wat deur hul maatskappye oorsee gestuur word, mense wat beter werkgeleenthede soek of vir sportlui wat vir oorsese spanne speel.

Ekspatriasie kan ook beteken "verbanning uit die vaderland".




</doc>
<doc id="111019" url="https://af.wikipedia.org/wiki?curid=111019" title="Kernspin">
Kernspin

'n Kernspin is 'n kwantummeganiese eienskap van die kern van 'n atoom.

Oppervlakkig (of liewer: klassiek) gesien kan ons 'n atoomkern voorstel as 'n deeltjie wat soos die Aarde of 'n giroskoop om sy eie as wentel.

In die kwantummeganika word egter uitgegaan van die dualiteitsbeginsel wat sê dat deeltjies altyd ook golfeienskappe soos 'n golflengte besit. Wanneer 'n golf weerkaats word of om sy eie as draai kan daar interferensie met homself optree en dit lei daartoe dat net bepaalde toestande van die spin formula_1 moontlik is. Hierdie toestande word beskryf deur kwantumgetalle. Vir die kernspin word meestal die simbool I gebruik, vir die elektrone gebruik mens meestal s.

Die waarde van I bepaal die hoekmomentum van die deeltjie volgens die formule:

Hierin is formula_3 die gereduseerde konstante van Planck.

Elke isotoop se kern het 'n spesifieke waarde van die kwantumgetal I. Hierdie getal kan waardes bereik vanaf 0 tot 8 in stappe van ½. Byvoorbeeld He -die alfadeeltjie het 'n spin I=0, H -die proton- het I=½, die niobiumisotoop Nb het I=8 wat die hoogste waarde is wat in die periodieke tabel voorkom.

Die waarde van die kernspin hang af van die aantal protone (Z) en neutrone (N) in die kern. Ons kan drie gevalle onderskei:


'n Kernspin kan 2I+1 spintoestande aanneem. Byvoorbeeld 'n spin I=3 kan 7 spintoestande |-3>, |-2>, |-1>, |0>, |1>, |2> en |3> aanneem. Sonder 'n magneetveld is hulle ontaard, wat beteken dat hulle dieselfde energie besit. In die aanwesigheid van 'n magnetiese veld B tree Zeemansplitsing op en het hulle verskillende energieë. In 'n magneetveld sal 'n spin 'n presessiebeweging uitvoer, soos 'n tol in die swaartekragveld van die aarde en ook die aarde self. Die spintoestande gee dié komponent van die totale spin aan wat in die rigting van die magneetveld wys (die z-komponent). Byvoorbeeld vir die |0> toestand wentel die I-spin loodreg aan B en die z-komponent van die spin (in rigting van die magneetveld) is nul.

Vir 'n proton met I=½ (of 'n elektron met s=½ soos getoon in die afbeelding) is daar net 2*½+1=2 spintoestande en die energiesplitsing tussen hulle is direk eweredig aan die grootte van die magneetveld.

Spinne met I=0 besit net een spintoestand en dit maak hulle ongeskik vir spinspektroskopie. Spinne I=½ is baie geskik vir kernspinresonansie. Groter spinne kan ook gebruik word, maar dit werk nie so goed nie.

Al die elemente van die periodieke tabel besit ten minste een isotoop wat vir resonansie gebruik kan word, maar dit is nie altyd die volopste isotoop nie. Veral vir elemente met Z=ewe het die volopste isotoop meestal I=0.


</doc>
<doc id="111020" url="https://af.wikipedia.org/wiki?curid=111020" title="157 v.C.">
157 v.C.



</doc>
<doc id="111021" url="https://af.wikipedia.org/wiki?curid=111021" title="113 v.C.">
113 v.C.



</doc>
<doc id="111022" url="https://af.wikipedia.org/wiki?curid=111022" title="107 v.C.">
107 v.C.


</doc>
<doc id="111023" url="https://af.wikipedia.org/wiki?curid=111023" title="334 v.C.">
334 v.C.



</doc>
<doc id="111024" url="https://af.wikipedia.org/wiki?curid=111024" title="190 v.C.">
190 v.C.



</doc>
<doc id="111025" url="https://af.wikipedia.org/wiki?curid=111025" title="191 v.C.">
191 v.C.



</doc>
<doc id="111026" url="https://af.wikipedia.org/wiki?curid=111026" title="233 v.C.">
233 v.C.



</doc>
<doc id="111029" url="https://af.wikipedia.org/wiki?curid=111029" title="Clydesdale">
Clydesdale

Clydesdale is 'n klein dorpie in KwaZulu-Natal, Suid-Afrika. Die dorpie lê in die suide van die provinsie.



</doc>
<doc id="111030" url="https://af.wikipedia.org/wiki?curid=111030" title="Rietvlei, KwaZulu-Natal">
Rietvlei, KwaZulu-Natal

Rietvlei is 'n klein dorpie in KwaZulu-Natal, Suid-Afrika. Die dorpie lê in die suide van die provinsie. 



</doc>
<doc id="111031" url="https://af.wikipedia.org/wiki?curid=111031" title="Rondedraai">
Rondedraai

Rondedraai is 'n klein dorpie in KwaZulu-Natal, Suid-Afrika. Die dorpie lê in die suide van die provinsie. 



</doc>
<doc id="111032" url="https://af.wikipedia.org/wiki?curid=111032" title="Wian du Preez">
Wian du Preez

Wian du Preez (gebore 30 Oktober 1982, Bloemfontein) is ’n oud-Springbokrugbyspeler.

Du Preez het die Vrystaat in 2002 in die o/21-Curriebekerkopmetisie verteenwoordig. Hy het van 2003 tot 2010 in 74 wedstryde vir die Vrystaat uitgedraf. In 2009 is hy as leenspeler na Munster in Ierland om die beseerde Marcus Horan te vervang. In die kort tyd wat hy daar was het hy die afrigters beïndruk en in Mei 2010 is aangekondig dat Du Preez na Munster sou terugkeer nadat hy ’n kontrak geteken het om vir twee jaar vir die klub te speel. Hy was ’n integrale deel van die span sedert sy terugkeer in 2010. Op 14 Januarie 2012 het hy sy eerste drie vir Munster gedruk in die vyfde ronde van die Heinekenbeker in Munster se wedstryd teen Castres Olympique.

In Februarie 2012 het Du Preez sy kontrak by Munster met ’n jaar verleng. Du Preez was twee keer saam met Munster aan die ontvangkant van die Magnersliga.

Op 14 Mei 2013 is aangekondig dat Du Preez Munster sou verlaat om na Suid-Afrika terug te keer. Op 13 Oktober 2013 het Du Preez ’n kontrak met Lyon onderteken voor die aanvang van die 2014–2015 Top 14-seisoen.

In 2009 is Du Preez ingesluit by die Opkomende Springbokke wat teen die Britse en Ierse Leeus gespeel het. Hy is ook in 2009 by die Springbokgroep ingesluit vir hul toets teen Italië in November. Du Preez het net een toets vir die Springbokke gespeel.

In Mei 2016 het Du Preez sy uittrede uit rugby aangekondig en laat blyk dat hy hom as rugbyafrigter wil bekwaam.



</doc>
<doc id="111034" url="https://af.wikipedia.org/wiki?curid=111034" title="Ncwadi">
Ncwadi

Ncwadi is 'n klein dorp in Nkosazana Dlamini-Zuma Plaaslike Munisipaliteit in suidelike KwaZulu-Natal, Suid-Afrika.



</doc>
<doc id="111035" url="https://af.wikipedia.org/wiki?curid=111035" title="Hlabeni">
Hlabeni

Hlabeni is 'n klein dorpie in suidelike KwaZulu-Natal, Suid-Afrika. 



</doc>
<doc id="111036" url="https://af.wikipedia.org/wiki?curid=111036" title="Fort Schanskop">
Fort Schanskop

Fort Schanskop (Fort Skanskop) is 'n nalatenskap van die Zuid-Afrikaansche Republiek (ZAR) en dateer uit die dae van net voor die Tweede Vryheidsoorlog. Dis is nou deel van die erfenisterrein rondom die Voortrekkermonument.

Hierdie fort lê op 'n koppie suidwes van die middestad van Pretoria en 1 km oos van die Voortrekkermonument.

Die toenemende agitasie van die aangroeiende getal Uitlanders sowel as die staatsgreeppoging bekend as die Jameson-inval het die kwesbaarheid van die ZAR, en veral die hoofstad en die goudvelde blootgelê. Daarom het die regering van die ZAR besluit om die beskerming en bewapening van sy burgers te verbeter en dus om wapentuig en ammunisie aan te koop. 'n Franse ingenieur en voormalige artillerie-offisier, Leon Grunberg, het 'n verdedigingsplan voorgelê waarvolgens agt strategiese plekke vir versterkte militêre poste geïdentifiseer is. Hierdie plan was vir die regering te duur. Twee Duitse ingenieurs, Otto von Dewitz en Heinrich Carl Werner, het 'n alternatiewe en aanvaarbare plan voorgelê waarvolgens vier forte, naamlik Fort Schanskop, Fort Wonderboompoort, Fort Klapperkop en Fort Daspoortrant, in die buitewyke van Pretoria gebou moes word. Fort Schanskop sou aanvalle op die hoofstad vanaf die spoorlyn van Johannesburg en Lourenco Marques en vanaf die pad na Johannesburg voorkom. Dit sou dus die suidelike toegangsroete tot Pretoria teen 'n verrassingsaanval beskerm.

Von Dewitz en Werner van die Duitse firma Friedrich Krupp AG was verantwoordelik vir die tegniese ontwerp en die argitek was die Nederlander Christiaan Kuntz. Die boumeester was die Italianer Celso Giri en die konstruksiewerkers is in Sekoekoenieland in Limpopo en Italië gewerf. Vir die tegniese aspekte van die fort is Duitse en Nederlandse spesialiste gebruik. Reeds op 6 April 1897 kon pres. Paul Kruger die fort in gebruik stel.

Die ontwerp en bewapening was uiters modern vir die tyd. Bo-op die vyfkantige vestingwal het kanonne op ronddraaiende onderstelle gestaan om aanvalle van alle kante te kon afslaan. Deur skietgate in die mure kon aanvalle van infanterie afgeweer word. Om die fort was loopgrawe en versperrings met doringdraad. Ook was daar versterkte skuilkelders, 'n wapenmagasyn en kruithuis, kragopwekker, weerligafleiers, heliograaf, telefoon, ondergrondse telegraafverbinding met die ander forte, elektriese ligte en soekligte. Water is uit die Apiesrivier gepomp. Cor Delfos, die baanbreker in die Suid-Afrikaanse yster- en staalbedryf, het gehelp met die installering van die tegniese apparate.

Aanvanklik is die fort gebruik as 'n opleidingsentrum vir die Staatsartillerie Rijdende Artillerie (later Corps Vesting Artillerie). Die garnisoen het bestaan uit 'n 30 man onder luit. A. Carlblom. Tot hulle beskikking was een Long Tom-kanon en twee pompom-snelvuurkanonne.

Reeds voor die oorlog, maar veral tydens die eerste maande van die oorlog, is alle artilleriste en alle wapentuig aan alle forte rondom Pretoria onttrek omdat alles nodig was in die oorlogspoging op die Natalse front. Op 3 Junie 1900 het die Britte op die fort geskiet, maar die vuur is nie beantwoord nie. Die fort was onbeman en onbewapen. Dit het dus nooit sy bedoelde rol in die verdediging van Pretoria gespeel nie. Op 7 Junie, toe lord Roberts die stad beset, is die tweede bataljon van die Royal Dublin Fusiliers vir die res van die oorlog in die fort gestasioneer.

Tydens die Eerste sowel as die Tweede Wêreldoorlog en tot in 1950 is dit as ammunsiedepot gebruik. Ook was daar tydens die Tweede Wêreldoorlog 'n radiobaken vir die nabygeleë Lugmagbasis Swartkop. Rondom 1922 was die gebou 'n sein- en waarnemingspos vir die Departement van Verdediging. Deur die jare heen het die gebou tekens van verwaarlosing begin toon.
In 1938 is die gebou en terrein tot monument verklaar. Vanaf 1972 tot 1994 het dit 'n militêre museum gehuisves en is dit in 1978 grondig gerestoureer. Nadat die Voortrekkermonument die gebou en terrein aangekoop het, is die Anglo-Boereoorlogmuseum daarin gevestig. Dit is veral bekend om sy foto-uitstalling oor die volgende aspekte van die oorlog: Staatsartillerie, Boere-generaals, perde, wapens en ammunisie en mediese dienste. Hier is 'n standbeeld van Danie Theron.

Op Geloftedag 16 Desember 1993 (dus op die vooraand van die 1994-verkiesing) het die Pretoria Boerekommando onder kommandant Willem Ratte die fort beset. Dit was 'n gewapende protes teen die veelrassige regering wat volgens die besetters na die verkiesing ten koste van die Afrikaner in Suid-Afrika ingestel sou word. Die ontsetting van die beleg het plaasgevind met behulp van genl. Constand Viljoen.



</doc>
<doc id="111038" url="https://af.wikipedia.org/wiki?curid=111038" title="Malibu, Kalifornië">
Malibu, Kalifornië

Malibu [ˈmælɨbuː] (amptelik: "City of Malibu") is 'n welgestelde stranddorp in die Los Angeles-distrik ("Los Angeles County") van die Amerikaanse deelstaat Kalifornië met 'n bevolking van 12 645 volgens die sensus van 2010. Dit is op 28 Maart 1991 geïnkorporeer en word geadministreer as 'n stad en munisipaliteit volgens algemene reg. Branderplankryers en inwoners verwys na Malibu dikwels kort as "the 'Bu". 

Malibu bestaan uit 'n 34 km lange landstrook langs die Suid-Kaliforniese Stille Oseaankus. Die nedersetting word verbind met 'n warm klimaat, uitgestrekte sandstrande en talle Hollywood-rolprentsterre en ander bekende persoonlikhede uit die vermaaklikheidsbedryf wat hier hul strandwonings laat bou of gekoop het.

Die grootste deel van Malibu se bevolking woon aan weerskante van die "Pacific Coast Highway" (amptelik Kaliforniese Staatsroete 1 of "California State Route 1") wat deur die nedersetting loop. 'n Kleiner persentasie inwoners word in wonings gehuisves wat tot een myl van die strand af in nou canyons ontstaan het. Die nedersetting word daarnaas begrens deur Topanga in die ooste, die Santa Monica-berge, Agoura Hills, Calabasas en Woodland Hills in die noorde, die Stille Oseaan in die suide, en die distrik Ventura County in die weste.

Laat in 2018 is sowat 650 woonhuise in die verwoestende Woolsey-brand vernietig.


</doc>
<doc id="111040" url="https://af.wikipedia.org/wiki?curid=111040" title="Fort Klapperkop">
Fort Klapperkop

Fort Klapperkop en drie ander forte, naamlik Fort Schanskop, Fort Wonderboompoort en Fort Daspoortrand, is op die vooraand van die Tweede Vryheidsoorlog rondom Pretoria gebou.

Fort Klapperkop lê in die buurt Groenkloof en 3 km oos van Fort Schanskop. Die doel daarmee was om die suidelike toegangsroetes van Pretoria teen 'n verrassingsaanval op die goudvelde van die Witwatersrand te beskerm.

Dieselfde ingenieurs, argitek, bou-aannemer en tegnici as by Fort Schanskop was by die oprigting van hierdie fort betrokke. By die oprigting van hierdie fort moes 22 000 m³ grond verskuif word om plek te maak vir die versterkte kaserne en magasyn. Rondom die fort is 'n grag (sonder water) en 'n ophaalbrug. Pres. Paul Kruger het die amptelike ingebruikneming op 15 Januarie 1898 waargeneem.

Op 5 Januarie 1900 het die Royal Scot Fusiliers die fort oorgeneem sonder dat enige weerstand gebied is. Tot 1951 is die fort vir militêre doeleindes gebruik, alhoewel dit reeds op 8 Julie 1938 tot monument verklaar is. Tydens die Eerste en die Tweede Wêreldoorlog is dit as ammunisiedepot gebruik. In die 1960's is die gebou deeglik gerestoureer en tot militêre museum omskep.
'n Suid-Afrikaanse Weermag-gedenkteken is op 31 Mei 1979 op die terrein onthul. Dit bestaan uit 'n beeld van 'n soldaat met 'n R1-geweer en marmerborde met die name van soldate wat hulle lewens verloor het in militêre optrede.

In 2016 is daar sterk sprake dat die parlement dalk in die nabye toekoms van Kaapstad na Pretoria gaan skuif. Die stadsraad van Pretoria is van mening dat die terrein rondom die fort geskik is vir die oprigting van die nuwe parlementsgebou.

Die naam Klapperkop is ontleen aan die inheemse boom "Strychnos spinosa", in die volksmond bekend as die groenklapper.



</doc>
<doc id="111044" url="https://af.wikipedia.org/wiki?curid=111044" title="(225088) 2007 OR10">
(225088) 2007 OR10

 is ontdek deur sterrekundiges van die Kaliforniese Instituut vir Tegnologie as deel van die Ph.D.-tesis van Meg Schwamb, wat toe ’n student van Michael E. Brown was.

Brown het die voorwerp "Snow White" genoem met die veronderstelling dat dit wit was omdat dit baie groot of baie helder moes gewees het om deur hulle waargeneem te kon word. Dit was ook die "sewende dwerg" wat Brown se span ontdek het – ná Quaoar in 2002, Sedna in 2003, Haumea en Orcus in 2004, en Makemake en Eris in 2005. het egter geblyk een van die rooiste voorwerpe in die Kuiper-gordel te wees, en daarom is dié naam laat vaar.

 was omstreeks 1857 by sy perihelium. In Februarie 2016 was dit 87,5 AE van die Son af en het dit teen 2,7 km/s beweeg met betrekking tot die Son. Dit is dus die derde verste bekende liggaam in die Sonnestelsel naas V774104 (103 AE) en Eris (96,3 AE) – dit is sedert 2013 verder as Sedna (85,7 AE). Teen 2045 sal dit verder as beide Sedna en Eris wees en in 2130 sal dit by sy afelium wees.

Die grootte van ’n voorwerp kan bereken word uit sy absolute magnitude (H) en albedo (die hoeveelheid lig wat dit weerkaats). het ’n absolute magnitude van 1,92, wat dit die vyfde helderste bekende Trans-Neptunus-voorwerp maak, ’n bietjie dowwer as Sedna (H=1,6; D≈1 000 km)
en helderder as Orcus (H=2,3; D≈800 km).

Dit is een van die rooiste voorwerpe bekend. Dit is waarskynlik vanweë metaanryp, wat rooi word van sonlig en kosmiese strale.

Die Deep Ecliptic Survey (DES) wys die wentelbaan is in ’n wentelresonansie van 3:10 met Neptunus. Die Kleinplaneetsentrum (MPC) lys dit as ’n verstrooideskyf-voorwerp. is ontdek terwyl gesoek is na voorwerpe in die omgewing van Sedna.

Volgens die jongste ramings in Mei 2016 sou die derde grootste dwergplaneet wees: kleiner as Pluto en Eris, maar groter as Makemake (vermoedelik), Haumea en Ceres. Die Internasionale Astronomiese Unie (IAU) het nog nie sedert sy ontdekking die erkenning van nog dwergplanete oorweeg nie. Volgens Brown "moet dit ’n dwergplaneet wees al is dit oorwegend rotsagtig",
en Scott Sheppard en sy kollegas dink dit is "waarskynlik" ’n dwergplaneet na aanleiding van sy minimum moontlike deursnee van 552 km en wat verstaan word van die toestande vir die hidrostatiese ewewig van koue ys-rots-voorwerpe. is te ver om sy deursnee regstreeks te bepaal; Brown se raming van 1 000–1 500 km is gebaseer op die berekening van die liggaam se mees waarskynlike albedo, wat ooreenstem met die wat die Herschel-ruimtesterrewag geraam het. het geen bekende satelliete nie, en sonder ’n satelliet met ’n goed vasgestelde wentelbaan kan die massa nie regstreeks bereken word nie; massa is ook ’n faktor in hidrostatiese ewewig.




</doc>
<doc id="111045" url="https://af.wikipedia.org/wiki?curid=111045" title="Blade Runner">
Blade Runner

Blade Runner is 'n Amerikaanse tech noir-wetenskapsfiksie-rolprent onder regie van Ridley Scott wat in 1982 vrygestel is en waarin Harrison Ford, Rutger Hauer, Sean Young en Edward James Olmos die hoofrolle vertolk het. Die draaiboek, wat deur Hampton Fancher en David Peoples geskryf is, baseer op Philip K. Dick se roman "Do Androids Dream of Electric Sheep?" van 1968, maar is vir die silwerdoek aangepas. Die musiekklankbaan is deur die Griekse elektronikamusikant en -komponis Vangelis gekomponeer.

Die rolprent beeld 'n distopiese Los Angeles in 2019 uit wat, in teenstelling met die moderne beeld van Suid-Kalifornië as 'n streek van ewige sonskyn, in ewige donkerheid gehul is en deur onophoudelike reënbuie gepla word. Inwoners, wat dit kan bekostig, emigreer na buitewêreldse kolonies. Een van die filmkarakters, wat in die donker stad moet agterbly, is J. F. Sebastian (vertolk deur William Sanderson).

In die stad word replikante of robotte deur die magtige Tyrell Corporation vervaardig. Danksy gesofistikeerde genetiese ingenieurswese kan hulle visueel nie meer van mense onderskei word nie. Hul gebruik op die Aarde is verbode, en hulle mag net ingespan word vir gevaarlike of monotone en swaar werk in buitewêreldse kolonies. 

Replikante, wat die verbod op aardse verblyf probeer omseil en na die Moederplaneet terugkeer, word deur besondere polisie-agente of "Blade Runners" gejaag en vernietig ("retired", oftewel buite bedryf gestel volgens die rolprent se terminologie).

Die rolprent handel oor 'n groep replikante wat in Los Angeles ondergeduik het en die Blade Runner-spesialis Rick Deckard (Harrison Ford) wat aan uitbranding ly en skroom om sy laaste opdrag te aanvaar en die groep replikante buite bedryf te stel. In die eindtoneel moet Deckard besef dat die verskille tussen mens en mensgemaakte replikant só sterk vervaag het dat hy vir die eerste keer met sy eie ontmensliking gekonfronteer word.

Alhoewel die rolprent aanvanklik nie groot aanklank gevind het by Noord-Amerikaanse gehore nie, het dit internasionale sukses en kultstatus behaal. Sy donker styl en futuristiese ontwerpe het die inspirerende maatstaf geword vir baie latere wetenskapsfiksiefilms, videospeletjies, anime en televisieprogramme.

Die lank verwagte opvolgprent "Blade Runner 2049" was in Oktober 2017 op die silwerdoek. Ridley Scott was by dié projek betrokke as vervaardiger, terwyl Denis Villeneuve, wat bekendheid verwerf het met die wetenskapsfiksie-film "Arrival", die regie behartig het. Ryan Gosling het die hoofrol vertolk; ander rolle is vertolk deur Harrison Ford (as Deckard), Jared Leto en Robin Wright.



</doc>
<doc id="111046" url="https://af.wikipedia.org/wiki?curid=111046" title="155 v.C.">
155 v.C.



</doc>
<doc id="111047" url="https://af.wikipedia.org/wiki?curid=111047" title="Watersmeet">
Watersmeet

Watersmeet is 'n dorp in Uthukela-distriksmunisipaliteit in KwaZulu-Natal, Suid-Afrika.


</doc>
<doc id="111048" url="https://af.wikipedia.org/wiki?curid=111048" title="Driefontein, KwaZulu-Natal">
Driefontein, KwaZulu-Natal

Driefontein is 'n dorp in Uthukela-distriksmunisipaliteit in KwaZulu-Natal, Suid-Afrika.


</doc>
<doc id="111049" url="https://af.wikipedia.org/wiki?curid=111049" title="Brakfontein">
Brakfontein

Brakfontein is 'n dorp in Uthukela-distriksmunisipaliteit in KwaZulu-Natal, Suid-Afrika.


</doc>
<doc id="111050" url="https://af.wikipedia.org/wiki?curid=111050" title="Kleinfontein, KwaZulu-Natal">
Kleinfontein, KwaZulu-Natal

Kleinfontein is 'n dorp in Uthukela-distriksmunisipaliteit in KwaZulu-Natal, Suid-Afrika.


</doc>
<doc id="111051" url="https://af.wikipedia.org/wiki?curid=111051" title="Trekmonument 1904-1954">
Trekmonument 1904-1954

Die Trekmonument 1904–1954 herdenk die Afrikaners wat hulle in die eerste helfte van die twintigste eeu in Tanzanië gevestig het.

Hierdie monument is opgerig ter viering van die 50ste herdenking van die eerste Boere wat hulle na afloop van die Tweede Vryheidsoorlog in Tanganjika, Duits-Oos-Afrika (tans deel van Tanzanië) gaan woon het. Die eerste groep van 41 mense het in 1904 van Delagoabaai vertrek en op 4 Desember het hulle hul eindbestemming bereik: die gebied tussen die Ngorongoro-krater, berg Kilimanjaro, berg Neru en die stad Arusha. Die vlam bo-op die monument is deur Coert Steynberg ontwerp en vervaardig. Gegraveerde stene op die sitbanke verteenwoordig sekere van die families wat in Tanganjika gewoon het. Op 16 Desember 1954 het J.K. Christie, die Suid-Afrikaanse kommissaris in Tanganjika, die hoeksteenlegging op die plaas Kampfontein waargeneem. Tans versorg die Lutherse sendingstasie die monument.

Op inisiatief van die Tanganjika Saamtrek Vereniging is 'n replika van hierdie gedenkteken by die Voortrekkermonument opgerig. Dit is op 16 Desember 2004 by Fort Schanskop onthul.



</doc>
<doc id="111053" url="https://af.wikipedia.org/wiki?curid=111053" title="Hulplyn">
Hulplyn

’n Hulplyn word in Westerse musieknotasie gebruik om toonhoogtes bo of onder die lyne en spasies van die gewone notebalk te weergee. ’n Lyn effens langer as die kop van die noot word parallel met die notebalk getrek, bo of onder, op dieselfde afstand as die lyne van die notebalk (sien Figuur 1).

Hoewel hulplyne soms in manuskripte van cantus planus en vroeë polifonie aangetref word, het dit eers in die vroeë 16e eeu in algemene gebruik gekom (). Selfs toe het drukkers nie van hulplyne gehou nie, aangesien dit moeilikhede met setwerk veroorsaak het, ruimte op die bladsy vermors het en ’n slordige indruk geskep het. Vokale musiek het van ’n verskeidenheid sleutels gebruik gemaak om die omvang van die party sover moontlik op die notebalk te hou. In klawerbordnotasie was ’n algemene manier om hulplyne te probeer vermy die gebruik van "oop partituur" op vier balke met verskillende sleutels (, 16–17).

Wanneer daar baie note in 'n passasie is wat meer as drie hulplyne nodig het, is dit dikwels beter om van sleutel te verander of 8va-notasie te gebruik. Sommige transponerende instrumente, soos die piccolo, kontrabas, kitaar, en die tenoorstem, transponeer op die oktaaf om hulplyne te vermy.

Notasie vir die tuba-, tromboon- en eufoniumparty gebruik altyd hulplyne onder die basbalk en nooit die -notasie nie (, 354).

Wanneer musiek vir bassleutelinstrumente, soos die tjello of tromboon, 'n paar hulplyne bo die bassleutel gaan, word die tenoorsleutel gebruik; as dit selfs hoër as prakties in die tenoorsleutel gaan, kan die note op die G-sleutel genoteer word, of in die geval van die tromboon, die altsleutel.



</doc>
<doc id="111054" url="https://af.wikipedia.org/wiki?curid=111054" title="Diatoniese toonleer">
Diatoniese toonleer

In musiekteorie is ’n diatoniese toonleer 'n hepatoniese toonleer wat bestaan uit vyf heeltone en twee halftone vir elke oktaaf insluit, waarin die twee halftone deur óf twee óf drie heeltone geskei word, afhangende van hulle posisie in die toonleer. Hierdie patroon verseker dat, in ’n diatoniese toonleer wat verder as een oktaaf strek, al die halftone maksimaal van mekaar geskei is (d.w.s. deur ten minste twee heeltone geskei word). Die woord "diatonies" kom van die Grieks διατονικός, wat beteken om deur tone heen te beweeg.

Die sewe toonhoogtes van enige diatoniese toonleer kan verkry word deur middel van ’n reeks van ses rein kwinte (of volmaakte vyfdes). Byvoorbeeld die sewe natuurlike toonhoogtes waaruit die C majeurtoonleer bestaan, kan verkry word uit ’n reeks rein kwinte wat by F begin:
Hierdie eienskap van die diatoniese toonleer word Pythagoreaanse stemming genoem. Dit was geskiedkundig betekenisvol en het moontlik bygedra tot die wêreldwye verspreiding daarvan omdat dit musici eeue lank toegelaat het om musiekinstrumente maklik volgens gehoor te stem.

Enige reeks van sewe opeenvolgende natuurlike note, soos C-D-E-F-G-A-B, en enige transposisie daarvan, is ’n diatoniese toonleer. Klavierklawerborde is ontwerp om natuurlike note, en gevolglik diatoniese toonlere, met die wit note te speel. ’n Diatoniese toonleer kan ook beskryf word as twee tetrachorde (vier opeenvolgende tone) wat deur ’n heeltoon geskei word.

Die term "diatonies" het oorspronklik verwys na die diatoniese genus, een van die drie genusse van die antieke Grieke. In musikale reeksteorie klassifiseer Allen Forte diatoniese toonlere as reeksvorm 7–35.

Hierdie artikel sluit nie alternatiewe sewenoot-diatoniese toonlere soos die harmoniese mineur of die melodiese mineur in nie.

Westerse harmonie uit die Renaissance tot die laat-19de eeu is gegrond op die diatoniese toonleer en die unieke hiërargiese verhoudings, of diatoniese funksionaliteit, wat geskep word deur hierdie organisasie van sewe note.

Die moderne majeur- en mineurtoonlere is diatonies, net soos al die 'kerkmodusse' was. Wat nou majeur en mineur genoem word, was in werklikheid – gedurende die Middeleue en die Renaissance – net twee van agt modusse ('kerkmodusse') wat gegrond was op dieselfde diatoniese note (maar wat verskillende toonlere gevorm het wanneer die aanvangsnoot verander is). Na gelang van watter noot as die eerste noot gebruik is, val die posisies van die intervalle, die halftone, op verskillende afstande van die eerste noot, waardeur sewe verskillende toonlere of modusse verkry word wat, soos reeds genoem is, van die diatoniese toonleer afgelei is. Teen die einde van die Baroktydperk is die konsep van ’n musikale toonsoort gevestig – gebaseer op ’n sentrale drieklank eerder as ’n sentrale toon. Majeur- en mineurtoonlere het tot ten minste die begin van die 20e eeu oorheers, gedeeltelik omdat hulle intervalpatrone geskik is vir die versterking van die sentrale drieklank. Party kerkmodusse het tot in die vroeë 18e eeu oorleef, en het ook soms in klassieke en 20e-eeuse musiek voorgekom, en later in modale jazz.

Daar word soms beweer dat die 45 000 jaar oue Divje Babe-fluit ’n diatoniese toonleer gebruik, maar daar bestaan geen bewys of konsensus dat dit eers ’n musiekinstrument is nie.

Daar is getuienis dat die Sumeriërs en Babiloniërs die een of ander vorm van die diatoniese toonleer gebruik het. Dit word afgelei uit bestaande inskripsies wat ’n stemmingstelsel en musikale komposisies bevat. Ten spyte van die onsekere aard van rekonstruksies van die stuk gegrond op die oorblywende teks van wat as die Hurritiese liedere bekend staan, is die getuienis dat dit die diatoniese toonleer gebruik het, baie meer gevestig. Dit is omdat instruksies om die toonleer te stem, ’n reeks van ses kwinte behels, sodat die ooreenstemmende kring van sewe majeur- en mineurderdes almal gelykluidend is, en dit is ’n resep om ’n diatoniese toonleer te stem.

Fluite 9 000 jaar oud is in Jiahu, China, gevind en dui op die evolusie, oor ’n tydperk van 1 200 jaar, van fluite wat 4, 5 en 6 gate het tot 7 en 8 gate, waarvan laasgenoemde treffende ooreenkomste toon met die diatoniese spasiëring van gate en klanke.

Deur die twaalf note van die chromatiese toonleer te gebruik, kan twaalf van elk van die drie majeurtoonlere (dié met ’n majeurderde/drieklankː Ionies, Lidies en Mixolidies), twaalf van elk van die drie mineurtoonlere (dié met ’n mineurderde/drieklank: Dories, Frigies en Eolies), en twaalf Lokriese toonlere gespeel word, wat altesaam vier-en-tagtig diatoniese toonlere uitmaak. Die moderne musikale klawerbord, met sy swart note wat in twees en dries gegroepeer is, is in wese diatonies. Hierdie rangskikking help musici nie net om hulle voor die klawerbord te oriënteer nie, maar vereenvoudig ook  die stelsel van toonsoorttekens in vergelyking met wat nodig sou wees vir ’n voortdurende afwisseling van swart en wit note. Die swart (of "kort") sleutels was ’n innovasie wat toegelaat het dat die meeste van die diatoniese heeltone (almal in die geval van C-majeur) langs mekaar geplaas word, met betekenisvolle fisiese en konseptuele voordele.

In musiek van die algemene Westerse klassieke tradisie kan die patroon van sewe intervalle waarin die agt note van ’n oktaaf voorkom, op drie maniere voorgestel word, wat ekwivalent aan mekaar is. Byvoorbeeld, vir ’n majeurtoonleer, is hierdie intervalleː

Die majeurtoonleer of Ioniese toonleer is een van die diatoniese toonlere. Dit bestaan uit sewe afsonderlike note, plus ’n agtste wat dieselfde is as die eerste, maar ’n oktaaf hoër. Die patroon van sewe intervalle wat die agt note skei, is T-T-H-T-T-T-H. In solfège, is die name van elke trap van die toonleer  "Do–Re–Mi–Fa–Sol–La–Ti–Do". ’n Opeenvolging van natuurlike note wat by C begin, is ’n voorbeeld van ’n majeurtoonleer, naamlik die C-majeurtoonleer.

Die agt trappe van die toonleer se tradisionele name is:

Vir elke majeurtoonleer, is daar ’n ooreenstemmende natuurlike mineurtoonleer, wat soms sy verwante mineur genoem word. Dit gebruik dieselfde opeenvolging van note as die ooreenstemmende majeurtoonleer, maar begin op ’n ander noot. Dit begin op die sesde trap van die majeurtoonleer en gaan stap vir stap verder tot by die eerste oktaaf van die sesde trap. ’n Reeks van opeenvolgende natuurlike note wat by A begin, is ’n voorbeeld van ’n nartuurlike mineurtoonleer, wat die A-mineurtoonleer genoem word.

Die trappe van die natuurlike mineurtoonleer het dieselfde name as dié van die majeurtoonleer, behalwe die sewende trap, wat as die subtonika bekend staan omdat dit ’n heeltoon onder die tonika is. Die term leitoon word oor die algemeen gehou vir sewende trappe wat ’n halftoon van die tonikaaf  is, soos in die geval van ’n majeurtoonleer of die harmoniese mineurtoonleer (en die melodiese mineur, opgaande). In solfège word die trappe van die toonleer op verskillende maniere benoem, naamlik "La–Ti–Do–Re–Mi–Fa–Sol–La" of "Do–Re–Me–Fa–Sol–Le–Te–Do."

Buiten die natuurlike mineurtoonleer kan vyf ander soorte of modusse van toonlere uit die note van die majeurtoonleer verkry word, deur eenvoudig ’n ander noot as die beginpunt of tonika te kies. Al hierdie toonlere voldoen aan die vereistes van ’n diatoniese toonleer.

Die hele versameling diatoniese toonlere soos hierbo omskryf kan in sewe verskillende modusse ingedeel word.

Soos hierbo verduidelik is, gebruik alle majeurtoonlere dieselfde intervalopeenvolging T-T-h-T-T-T-h. Vanuit die modale oogpunt word hierdie intervalopeenvolging die "Ioniese modus "genoem. Dit is een van die sewe moderne modusse. In enige majeurtoonleer word ’n nuwe toonleer voortgebring deur ’n ander trap van die majeurtoonleer as die tonika te gebruik. Deur middel van hierdie metode is dit moontlik om ses ander toonlere of modusse uit elke majeurtoonleer voort te bring, waarvan elk deur ’n ander intervalopeenvolging gekenmerk word:

Eenvoudigheidshalwe word die voorbeelde hierbo gevorm deur natuurlike note (ook "wit note" genoem omdat hulle gespeel kan word deur die wit note van ’n klavier te gebruik). Enige transposisie van elkeen van hierdie toonlere is egter ’n geldige voorbeeld van die ooreenstemmende modus. Met ander woorde, transposie behou die modus.

Die hele stel diatoniese toonlere word oor die algemeen gedefineer as die stel wat bestaan uit hierdie sewe toonlere met natuurlike note, saam met al hulle moontlike transposisies. Soos elders bespreek, word ander definisies van hierdie stel soms in die literatuur gebruik.
’n Diatoniese toonleer kan ook beskryf word as twee tetrachorde wat deur ’n heeltoon geskei word. Byvoorbeeld, volgens hierdie beskouing sal die twee tetrachordstrukture van C-majeur die volgende wees:
en die natuurlike mineur, A, sou wees:
Die stel intervalle binne elke tetrachord bestaan uit twee heeltone en ’n halftoon.

Die diatoniese toonleer, soos hierbo beskryf, het spesifieke eienskappe wat dit uniek onder sewenoottoonlere maak. Met ander woorde, geen ander soort toonleer het dieselfde eienskappe nie:

In natuurlike stemming word die diatoniese toonleer soos volg gestem:

In Pythagoreaanse stemming is die diatoniese toonleer:



</doc>
<doc id="111055" url="https://af.wikipedia.org/wiki?curid=111055" title="Goodhome">
Goodhome

Goodhome is 'n dorp in die uThukela-distriksmunisipaliteit in die weste van KwaZulu-Natal, in Suid-Afrika



</doc>
<doc id="111056" url="https://af.wikipedia.org/wiki?curid=111056" title="Rookdale">
Rookdale

Rookdale is 'n dorpie in die uThukela-distriksmunisipaliteit in die weste van KwaZulu-Natal, in Suid-Afrika.



</doc>
<doc id="111057" url="https://af.wikipedia.org/wiki?curid=111057" title="Moyeni">
Moyeni

Moyeni is 'n dorpie in die uThukela-distriksmunisipaliteit in die weste van KwaZulu-Natal, in Suid-Afrika.



</doc>
<doc id="111058" url="https://af.wikipedia.org/wiki?curid=111058" title="Geluksburg">
Geluksburg

Geluksburg is 'n gehuggie in die uThukela-distriksmunisipaliteit in die weste van KwaZulu-Natal, in Suid-Afrika.

Dit is naby aan die Vrystaatgrens geleë tussen die Oliviershoek- en Van Reenensbergpasse.



</doc>
<doc id="111059" url="https://af.wikipedia.org/wiki?curid=111059" title="Kliprivier (dorp)">
Kliprivier (dorp)

Kliprivier is 'n dorpie in die uThukela-distriksmunisipaliteit in die weste van KwaZulu-Natal, in Suid-Afrika.



</doc>
<doc id="111060" url="https://af.wikipedia.org/wiki?curid=111060" title="Waayhoek">
Waayhoek

Waayhoek is 'n dorpie in die uThukela-distriksmunisipaliteit in die weste van KwaZulu-Natal, in Suid-Afrika.



</doc>
<doc id="111064" url="https://af.wikipedia.org/wiki?curid=111064" title="Heksachord">
Heksachord

'n Heksachord is 'n reeks van ses opeenvolgende tone.

Die begrip van ses tone met 'n halftoon in die middel is reeds deur Hucbald in die 9e eeu beskryf, maar dit was in Guido van Arezzo se musiekteorie uit die elfde eeu waarin dit 'n sleutelrol begin speel het. Dit het so tot in die 19de eeu gebly.

Guido het die uiters bekende sangstuk "Ut queant laxis" as uitgangspunt vir sy teorie gekies. Die stuk se eerste ses reëls begin telkens een noot hoër.
Hy het die beginlettergrepe gebruik om hierdie ses toonhoogtes aan te dui:

In hierdie reeks is net die interval mi — fa 'n halftoon, die ander intervalle is heeltone. Dit het die moontlikheid geskep om aan te dui of 'n stap in 'n melodie groot of klein is. Voorheen het die musiekteorie net die letters A-B-C-D-E-F-G geken en daar was nie 'n aanduiding of die stappe heel- of halftone was nie. Natuurlik beweeg die meeste melodieë oor meer as ses tone en om dit in sy stelsel in te sluit het Guido die heksachorde met 'n kwint verskuif. Aanvanklik het dit tot drie heksachorde gelei, wat "mollum" (sag), "naturale" (natuurlik) en "durum" (hard) genoem word.
Wanneer 'n melodie bo die gebruikte heksachord uitstyg of juis daaronder daal, moet mens "muteer", byvoorbeeld die "la" van die naturale word skielik "re" van die durum genoem om verder te kan styg. Dat daar drie heksachorde was in sy teorie was vir Guido belangrik, omdat drie 'n heilige getal is en in sy tyd is dit gesien as 'n aanduiding dat sy teorie juis (=deur God so gewens) is.
Sy teorie het die basis gelê vir vandag se solfege, maar daar is opvallendee verskille met wat vandag gebruiklik is. 'n Interval mi – mi byvoorbeeld is dikwels 'n kwint in Guido se stelsel en nie 'n oktaaf nie. Komponiste het soms hulle komposisies na die begininterval genoem. So het Ockeghem 'n Missa mi-mi geskryf waarin die bas begin met 'n dalende interval van 'n kwint.

Later het Guido egter sy teorie uitgebrei na die volgende heilige getal: sewe, waar hy wel verskuiwings met 'n oktaaf toegepas het.

Hierdie stelsel loop van die lae G van die basse (wat met "Γ-ut" of "gamma-ut" aangedui is) tot die hoë e van die soprane (wat e-la genoem word) en iedere toon het sy eie naam. Die middel-C heet byvoorbeeld "C-sol-fa-ut". In Guido se tyd het die musiek van talle modusse gebruik gemaak waarin die volgorde van heel- en halftone verskille vertoon het. Guido se stelsel het dit moontlik gemaak om hierdie verskille eenparig vas te lê en dit het die kerk gehelp om die kerksang oor die ganse Europa eenvormig te maak.

Die noot B onder C-sol-fa-ut het egter 'n probleem opgelewer. Die B-mi van die "durum" heksachord verskil van die B-fa van die "mollum". 'n Snaar moet vir B-mi 'n halwe stap hoër gestem word as vir B-fa. Die verskil is aanvanklik aangegee deur die B rond of vierkantig te skryf. Die ronde b het later die mol-teken ♭ geword en die vierkantige b het -met 'n stertjie- die ♮-teken opgelewer. In Duitsland is dit ook verwar met die letter H. Daar word B-fa vandag B genoem en B-mi H. In Afrikaans is dit b-mol en b.
In driestemmige musiek is dikwels die onderste stem in mollum en die boonste stem in durum geskryf en dit beteken dat die onderste stem 'n bes-voorteken kan hê terwyl dit by die boonste stem ontbreek. Dikwels word wel vermy dat beide stemme op dieselfde moment 'n B moet sing.

In Guido se stelsel van 7 heksachorde het net die B-toon 'n hoë en 'n lae weergawe gehad, maar later het komponiste begin om ook op ander plekke hierdie verskil aan te gee. Hulle het die ronde en vierkantige b-tekens gebruik om aan te dui dat 'n noot as mi of as fa gesing moet word. Dit het heksachorde geskep buite die sewe van Guido. Indien byvoorbeeld 'n vierkantige B op die F-lyn gesit word skep dit 'n 'fiktiewe' heksachord op D:

Vandag sou mens dit 'n F-kruis of "fis" noem en die huidige kruisteken stam ook van die vierkantige b af. In die middeleeue was daar egter net een teken wat beteken het: sing dit as 'n "mi". So het ♭ ook beteken: sing dit as "fa" pleks van: verlaag hierdie toon met 'n halwe stap.

Die skepping van meer heksachorde as die 'heilige sewe' het besware van die kerk opgelewer. In 1300 is die pous egter gedwing om in Avignon te gaan woon en sy mag in Europa het skielik afgeneem. Die "Ars Nova" kon toe ontwikkel. Die invoering van die "ficta" het die mutasieproses natuurlik ingewikkelder gemaak en die fictas word nie altyd in die notasie weergegee nie. Van goeie musici word gesê: "hy ken sy mi's en fa's". Die nootstelsel het in die Ars Nova begin verander; veral omdat komponiste ficta in verskillende stemme dikwels onafhanklik toegepas het. In die Ars Subtilior in die 1370–1380's het dit tot ekstreme musiekstukke gelei wat amper atonaal klink, soos .

Uit hierdie eksperimente is uiteindelik ons moderne toonstelsel met sy majeur- en mineurtoonstelle en sy akkoorde ontstaan. Tog het die Guidoniese heksachordestelsel steeds tot in die 19de eeu in die musiekonderrig in gebruik gebly. In hierdie tyd is die heksachorde vervang deur 'n toonstel van 7 tone, wat gewoonlik met die lettergrepe do-re-mi-fa-sol-la-si-do aangegee word, alhoewel daar baie variante van gebruik word. Die "si" is afgelei van die beginletters van "Sancte Ioanne", maar dit word vandag dikwels vervang deur "ti". In hierdie reeks vind mens nie een maar twee halftone (mi/fa en si/do) en hulle onderlinge afstand lê vas, wat vir die middeleeuse musiek met sy modusse nie prakties sou wees nie, maar vir die toonstelsel wel goed werk.


</doc>
<doc id="111065" url="https://af.wikipedia.org/wiki?curid=111065" title="Reitz-aalwyn">
Reitz-aalwyn

Die Reitz-aalwyn ("Aloe reitzii") is 'n skaars en bedreigde Suid-Afrikaanse aalwyn. Twee variëteite word erken: var. "reitzii" wat slegs in die Tonteldoos-vallei, tussen Roossenekal en Dullstroom in die natuur groei en var. "vernalis" wat in die noordelike deel van KwaZulu-Natal aangetref word. Die spesie is vernoem na F.W. Reitz, die voormalige president van die Oranje-Vrystaat en staatssekretaris van die Zuid-Afrikaansche Republiek.

Die Reitz-aalwyn is gewoonlik 'n stamlose, kort plant met 'n enkele roset wat nie hoër as 1,5 meter word nie. Die blare is seegroen en met 'n waslaag bedek. Hulle groei gewoonlik opwaarts. Beide oppervlaktes van jong plante se blare is gewoonlik met doring bedek, maar hulle verdwyn soos die plante ouer word, behalwe dat 'n enkele ry dorinkies gewoonlik op die agterkant van jong blare te sien is. Laasgenoemde eienskap help om die spesie uit te ken, selfs as dit nie blom nie.



</doc>
<doc id="111066" url="https://af.wikipedia.org/wiki?curid=111066" title="Wembezi">
Wembezi

Wembezi is 'n dorp in Uthukela-distriksmunisipaliteit in KwaZulu-Natal, Suid-Afrika.


</doc>
<doc id="111067" url="https://af.wikipedia.org/wiki?curid=111067" title="Cornfields, KwaZulu-Natal">
Cornfields, KwaZulu-Natal

Cornfields is 'n dorp in Uthukela-distriksmunisipaliteit in KwaZulu-Natal, Suid-Afrika.


</doc>
<doc id="111068" url="https://af.wikipedia.org/wiki?curid=111068" title="Ekuvukeni">
Ekuvukeni

Ekuvukeni is 'n dorp in Uthukela-distriksmunisipaliteit in KwaZulu-Natal, Suid-Afrika.


</doc>
<doc id="111070" url="https://af.wikipedia.org/wiki?curid=111070" title="Minister van Binnelandse Sake (Suid-Afrika)">
Minister van Binnelandse Sake (Suid-Afrika)

Die Minister van Binnelandse Sake is die minister in die Kabinet van Suid-Afrika met die verantwoordelikheid vir die Departement van Binnelandse Sake. Die posisie sluit beleidsvorming vir immigrasie, vlugtelinge, en asielsoekers in, asook die burgerlike register en die uitreik van identiteitsdokumente en paspoorte.




</doc>
<doc id="111073" url="https://af.wikipedia.org/wiki?curid=111073" title="Platinum (kleur)">
Platinum (kleur)

Platinum ​​is 'n intermediêre kleur met 'n dowwe skakering van silwer. 

Volgens verskeie kleurskemas word platinum as volg voorgestel:


</doc>
<doc id="111074" url="https://af.wikipedia.org/wiki?curid=111074" title="Aspersiegrys">
Aspersiegrys

Aspersiegrys ​​is 'n intermediêre kleur met skakerings tussen aspersie en grys.

Volgens verskeie kleurskemas word aspersiegrys as volg voorgestel:


</doc>
<doc id="111075" url="https://af.wikipedia.org/wiki?curid=111075" title="Grysgroen">
Grysgroen

Grysgroen ​​is 'n intermediêre kleur met skakerings tussen groen en grys.

Volgens verskeie kleurskemas word grysgroen as volg voorgestel:


</doc>
<doc id="111076" url="https://af.wikipedia.org/wiki?curid=111076" title="Ligrooigrys">
Ligrooigrys

Ligrooigrys ​​is 'n intermediêre kleur met etlike skakerings tussen rooskleur en grys. 

Volgens verskeie kleurskemas word ligrooigrys as volg voorgestel:


</doc>
<doc id="111077" url="https://af.wikipedia.org/wiki?curid=111077" title="Anselmus van Kantelberg">
Anselmus van Kantelberg

Anselmus (Aosta, 1033 – Kantelberg, 21 April 1109) was 'n Italiaans gebore filosoof, teoloog en Benediktynse monnik. Hy word die tweede Normandiese aartsbiskop van Kantelberg en verwerf onder meer bekendheid met sy sogenaamd ontologiese godsbewys. Hy word beskou as die grondlegger van die skolastiek. Pous Alexander VI verklaar Anselmus in 1494 heilig en in 1720 verklaar Pous Clemens XI hom as Kerkleeraar.

Anselmus word rondom 1033 gebore in die buurt Aosta in die Koninkryk Arles (huidige hoofdstad van die Noord-Italiaanse streek, Valle d'Aosta). Sy familie was verwant aan die Huis van Savoje) en was ryk. Sy ouers was beide van adellike afkoms. Hulle besit 'n aantal feudale eiendomme binne die Bourgondiese Ryk. Sy vader, Gundulf, was van geboorte 'n Lombard. Sy moeder was verwant aan Otto van Savoje.

Toe hy vyftien jaar oud was wil Anselmus tot 'n klooster toetree. Sy vader steun dit nie en daarom weier die klooster hom toegang. Sy vader het 'n politieke en militêre loopbaan vir hom in gedagte. Hierdie teleurstelling dra by tot Anselmus se ontwikkeling van 'n psigosomatiese siekte. Na sy herstel gee hy sy studie op en leef hy 'n sorgeloose lewe. Tydens hierdie periode sterf sy moeder.

In 1056 verlaat Anselmus sy ouerhuis. Hy trek oor die Alpe en swerf drie jaar deur Bourgondië en Frankryk. Aangetrek deur die roem van sy landgenoot Lanfranc van Bec (destyds die prior van die Benediktynse Abdy van Bec), bereik Anselmus in 1059 in Normandië. Na hy 'n tyd in Avranches deurgebring het tree hy die volgende jaar op sewe-en-twintigjarige leeftyd as beginner in herdie abdy in. So onderwerp hy homself aan die reëls van Sint-Benedictus, wat sy denke in die volgende dekade nuwe vorm sou gee.

In 1063 word Lanfranc van Pavia tot ab in Caen benoem. Anselmus word toe tot die prior van die abdy van Bec verkies. Anselmus sou hierdie funksie vyftien jaar beklee totdat hy na die dood van Herluin, die stigter van die abdy van Bec, in 1078 as sy opvolger benoem word. Hy word op 22 Februarie 1079 deur die biskop van Evreux ingesweer. Hierdie inswering word bespoedig, want op daardie stadium was die aartsbisdom van Rouen (waaronder die abdy van Bec val) sonder biskop ("sede vacante"). Indien Anselmus ingesweer sou word deur die aartsbiskop van Rouen, sou hy onder druk verkeer het aan hom gehoorsaamheid te betuig, wat die onafhanklikheid van die abdy van Bec in die gedrang sou bring.

Onder leiding van Anselmus word Bec die belangrikste setel van die geleerdheid in Europa en studente uit Frankryk, Italië en elders gaan daarheen. Dit gebeur ofskoon studie en wetenskapplike ondersoek van sekondêre belang was in die kloosterlewe van die tyd. Dit was in sy tyd in Bec dat Anselmus sy eerste filosofiese werke die "Monologion" (1076) en die "Proslogion" (1078) skryf. Hierdie werke word gevolg deur "Die dialoog oor waarheid", "Vrye wil" en "Die val van die duiwel". Anselmus doen sy bes om die klooster vry te hou van die oorheersing deur leke en die aartsbiskop.

Af en toe besoek Anselmus Engeland om daar die eiendomme van die abdy van Bec te inspekteer. Hy besoek dan ook Lanfranc, wie in 1070 as aartsbiskop van Kantelberg aangestel was. Lanfranc sou die posisie tot sy dood in 1089 beklee. Anselmus maak in Engeland 'n goeie indruk. Hy word daar gesien as die natuurlyke opvolger van Lanfranc as aartsbiskop van Kantelberg.

Hy volg in 1089 Lanfranc van Bec op as aartsbiskop van Kantelberg en raak betrokke in die investituurstryd. Sy verset teen die gedagtes van Roscellinus van Compiègne is ook van belang.

Net soos Augustinus van Hippo voor hom, steun Anselmus in sy metafisika 'n Christelike geïnspireerde platonisme. Belangrike punte uit Anselmus se teologie en filosofie is:

• Anselmus sien geen teenstellings tussen geloof en wysgerige kennis nie: "Die geloof soek na redelike insig" ("fides quaerens intellectum").

• Die verstand moet in diens staan van die openbaring.

• Alleen die gelowige ken die werklikheid.

• Anselmus poog om sonder Bybelse gegewens te bewys dat God bestaan as die hoogste goed en die hoogste syn.

• Met bybelse gegewens poog hy om aan te toon waarom God mens word ("Cur Deus homo"): die menslike skuld was te groot sodat 'n mens die boete daarvoor sou kon dra. Die skuld word gedra deur God se Seun (Christus), wie die verhouding met die mens herstel.

Anselmus van Kantelberg was die eerste wie 'n logiese bewys vir die bestaan van God formuleer. Hierdie ontologiese bewys van God kan as volg saamgevat word:

• God is, per definisie, die mees volmaakste wese wat denkbaar is. In "Proslogion", hoofstukke 2-4, word dit op 2 maniere verwoord: God is 'n wese waarvoor daar niks groter kan wees nie ("aliquid quo nihil maius cogitari possit/potest/non valet") en God is 'n wese waarvoor nie iets groter bedink kan word nie ("id quo maius cogitari nequit/non potest").

• God is beter om te bestaan as om nie te bestaan nie, dus iets wat nie bestaan nie kan nooit volmaak wees.

• 'n Nie bestaande God is minder volmaak as Een wat bestaan.

• Dus moet God bestaan.

Dié bewys word in die twintigste eeu geformaliseer met behulp van die modale logika deur Kurt Gödel. Hoewel die konstruksie logies juis is, volg die konklusie nie logies nie, aangesien die mens homself nie iets perfek kan voorstel nie, waaruit logies volg dat diegeen wat voorgestel word ook daadwerklik moet bestaan.

• "Proslogion"

• "Monologion"

• "Cur Deus Homo"

• "De Grammatico"

• "De Veritate"

• "De Libertate Arbitrii"

• "De Casu Diaboli"

• "De Incarnatione Verbi"

• "De Conceptu Virginali"

• "De Concordia"


</doc>
<doc id="111079" url="https://af.wikipedia.org/wiki?curid=111079" title="Baskin-Robbins">
Baskin-Robbins

Baskin-Robbins is 'n Amerikaanse spesialiteitsroomysbesigheid wat deur Burt Baskin en Irv Robbins in 1945 in Glendale, Kalifornië geopen is. Baskin-Robbins noem hulself lank reeds "die wêreld se grootste roomysfranchise", met meer as 5 800 verkoopspunte, waarvan 2 800 alleen in die Verenigde State van Amerika geleë is.

Baskin-Robbins is in 1973 aan J. Lyons verkoop, en vorm tans deel van Allied Domecq PLC. Baskin-Robbins, van Togo en Dunkin Donuts bestaan uit Allied Domecq Quick Service Restaurants, 'n deel van Allied Domecq PLC.

Baskin-Robbins is ook wêreldbekend vir hul een-en-dertig roomysgeure. Hoewel hul geurreeks uit duisende geure bestaan, is daar altyd 31 geure beskikbaar in 'n winkel op 'n gegewe tyd, een vir elke dag van die maand.

In die praktyk hou die meeste van die Baskin Robbins franchises 32 geure op enige gegewe tyd aan, as gevolg van die reghoekige vorm van die roomys se verspreidingseenhede.



</doc>
<doc id="111083" url="https://af.wikipedia.org/wiki?curid=111083" title="Horingsman">
Horingsman

Die Horingsman ("Bitis caudalis") is 'n slang wat deel vorm van die adders. Die slang kom voor vanaf Worcester en Oudtshoorn in die Suid-Kaap; daarvandaan deur die Karoo tot in die Oos-Kaap en verder noordwaarts tot in die Noord-Kaap, Noordwes, Limpopo, Botswana, die suide van Zimbabwe asook in Namibië en Angola. Die slang staan ook bekend as die "Horingadder" en in Engels as die "Horned adder".

Die slang is gemiddeld 20 tot 25 cm lank met 'n maksimum lengte van 60 cm. Sy kleur wissel baie; in die Kalahari is dit rooierig, in die Noord-Kaap is dit sand- of donkerolyfkleurig, in die Namibië is hulle lig sandgrys tot oranjerooi en lig tot donkerbruin met grys pastelkleure in Limpopo. Die slang het 'n prominente horing bokant elke oog.

Sy gif is sitotoksies maar hou nie werklik 'n gevaar in vir die mens nie. Na 'n byt deur die slang sal die slagoffer skok ervaar, swelsel en akute pyne en in sommige gevalle kan dit met nekrose gepaard gaan. Polivalente gifstof in nie doeltreffend teen die slang se gif nie.





</doc>
<doc id="111084" url="https://af.wikipedia.org/wiki?curid=111084" title="Mathulini">
Mathulini

Mathulini is 'n township aan die kus net noord van Hibberdene. Dit val onder die Umzumbe Plaaslike Munisipaliteit van KwaZulu-Natal in Suid-Afrika.


</doc>
<doc id="111085" url="https://af.wikipedia.org/wiki?curid=111085" title="Mayfield, KwaZulu-Natal">
Mayfield, KwaZulu-Natal

Mayfield is 'n nedersetting in die Vulamehlo Plaaslike Munisipaliteit van KwaZulu-Natal, Suid-Afrika.


</doc>
<doc id="111087" url="https://af.wikipedia.org/wiki?curid=111087" title="Royal Dutch Shell">
Royal Dutch Shell

Royal Dutch Shell (algemeen bekend as Shell) is 'n Nederlands-Britse multinasionale maatskappy, behorende tot die "supergrotes", die ses grootste staatsonafhanklike oliemaatskappye ter wêreld. Shell is tewens die winsgewendste onderneming van Nederland. 

Met 'n omset van ruim VS$421 miljard (2014) in meer as 140 lande, is Royal Dutch Shell een van die grootste privaatondernemings ter wêreld. Sedert 2012 produseer die maatskappy meer gas as olie. 

Royal Dutch Shell is as energiemaatskappy in die volle produkketting aktief, vanaf die eksplorasie van energiebronne, die raffinering en ten slotte die verkoop van die finale produkte as petrol en diesel via 'n netwerk van vulstasies. Die onderneming behels tans ses afdelings:


Die hoofstroombedrywe van Shell was in 2014 vir sowat 80% van die totale wins van die onderneming verantwoordelik.


</doc>
<doc id="111093" url="https://af.wikipedia.org/wiki?curid=111093" title="Viperidae">
Viperidae

Viperidae is 'n familie van slange wat hoort tot die suborde Serpentes. Hierdie familie staan ook bekend as die "adders". Daar is vier subfamilies wat hoort tot die familie.



</doc>
<doc id="111097" url="https://af.wikipedia.org/wiki?curid=111097" title="2016 Curriebeker Premierafdeling">
2016 Curriebeker Premierafdeling

Die 2016 Curriebeker Premierafdeling is ’n top rugbykompetisie, die tweede been van die 2016 Curriebeker wat van 5 Augustus – 22 Oktober 2016 tussen provinsiale spanne in Suid-Afrika beslis is. Dit was die 78ste seisoen van die kompetisie sedert dit vir die eerste keer in 1889 gespeel is. Voor die begin van die reeks is ’n afsonderlike kwalifiseringstoernooi gehou om te bepaal welke spanne saam met die ses sg. groot unies (Blou Bulle, Goue Leeus, Natalse Haaie, Vrystaat Cheetahs, OP Kings en Westelike Provinsie) om die beker sou meeding.

Daar het nege spanne deelgeneem aan die Curriebeker Premierafdeling 2016.

Die ses superfranchise-spanne het outomaties gekwalifiseer om in die 2016 Curriebeker Premierafdeling te speel, plus die drie hoogsgeplaasde nie-franchise-spanne uit die 2016 Curriebekerkwalifiseringstadium. Punte sal nie na die Premierafdeling oorgedra kan word nie.

Die nege spanne wat gekwalifiseer het vir die Premierafdeling het teen mekaar meegeding in die loop van die kompetisie, óf tuis of weg. Spanne het vier punte vir 'n wen en twee punte vir 'n gelykopuitslag ontvang. Bonuspunte is toegeken aan spanne wat 4 of meer drieë in 'n wedstryd gedruk, asook spanne wat 'n wedstryd met 7 punte of minder verloor het. 

Die vier topspanne het kwalifiseer vir die halfeindronde, wat gevolg is deur 'n eindstryd 



</doc>
<doc id="111099" url="https://af.wikipedia.org/wiki?curid=111099" title="Audio Asylum">
Audio Asylum

Audio Asylum is 'n Amerikaanse internetgeselsforum vir klank-, musiek- en rolprentgeesdriftiges wat deur 'n klein groep klankgeesdriftiges in Vista, 'n nedersetting in die metropolitaanse gebied van San Diego, Kalifornië, bedryf word. Sy aktiwiteite word deur donasies van lede asook borge befonds.

Geregistreerde bydraers gesels in verskillende forums oor 'n verskeidenheid onderwerpe soos hoëtrou-toerusting en musiek- en rolprentvrystellings.



</doc>
<doc id="111100" url="https://af.wikipedia.org/wiki?curid=111100" title="DTS-HD Master Audio">
DTS-HD Master Audio

DTS-HD Master Audio is 'n gekombineerde oudiokodek vir verliesvrye en gekomprimeerde klankweergawe wat deur die Amerikaanse onderneming DTS (vroeër "Digital Theater Systems") ontwikkel is en bemark word. Alhoewel sy gebruik opsioneel is, het dit intussen naas "Dolby TrueHD" een van die standaard-kodeks vir omringklank vir die klankbane van rolprent- en musiek-blu-ray-skywe geword.


</doc>
<doc id="111104" url="https://af.wikipedia.org/wiki?curid=111104" title="Glendale Heights">
Glendale Heights

Glendale Heights is 'n klein dorpie in KwaZulu-Natal, Suid-Afrika.



</doc>
<doc id="111106" url="https://af.wikipedia.org/wiki?curid=111106" title="Zedbazi">
Zedbazi

Zedbazi (Persies / Farsi: "Zedbāzi" – "زدبازی") is 'n Iranse hip hop-groep uit Teheran. 

Zedbazi het 'n baanbrekersrol gespeel as een van die eerste Iranse popgroepe wat gangsta rap met Persiese lirieke gespeel het. Nadat gesaghebbende Iranse geestelikes hip hop-musiek as "dekadent" bestempel en verban het, is die groep soos ander onwettige Iranse musici beperk tot ondergrondse of buitelandse aktiwiteite. Hul musiek word onder meer deur Persiese internet-radiostasies soos Radio Javan in die Verenigde State uitgesaai.

Media


</doc>
<doc id="111110" url="https://af.wikipedia.org/wiki?curid=111110" title="Veelhoringadder">
Veelhoringadder

Die Veelhoringadder ("Bitis cornuta") is 'n slang wat endemies is aan Suider-Afrika. Die adder kom voor vanaf Citrusdal en Graafwater in die Wes-Kaap, noordwaarts langs die Weskus tot by Meobbaai in Namibië. In die binneland kom dit tot by Calvinia voor. In Engels word dit die "Many-horned adder" genoem.

Die slang word tot 75cm lank terwyl die gemiddelde lengte 30 tot 40cm is. Die wyfies is gewoonlik groter en meer geset as die mannetjies. Hulle kleur wissel van lig- tot donkerbruin, grysbruin of rooibruin met drie tot vier rye van donker, hoekige vlekke wat ligte rande kan hê. Die vlekke aan die bokant is gewoonlik groter as die vlekke aan die onderkant. Daar is 'n tros van 4 tot 7 horings bo elke oog en die pupille is vertikaal. Die kop is driehoekig en onderskeibaar van die res van die liggaam.

Die slang bak graag op klipperige plekke en skuil soms in lae, digte plantegroei. Hy is meestal aktief met skemertyd of vroeg saans. Sy natuurlike vyande is roofvoëls, ander slange en klein karnivore. Die slang is gewild onder versamelaars.

Die gif is matig sitotoksies en nie dodelik vir die mens nie. Min gif word voortgebring en die byt word nie as potensieel gevaarlik beskou nie. Simptone is onder meer plaaslike pyn, uitermatige swelsel om die bytplek en mooontlike nekrose. Polivante teengif is nie doeltreffend nie en moenie toegedien word nie. Byte moet simptomaties behandel word.




</doc>
<doc id="111138" url="https://af.wikipedia.org/wiki?curid=111138" title="Eigengrau">
Eigengrau

Eigengrau, ook Eigenlicht ("eie grys" of "eie lig") oftewel Eigenrauschen ("self-geruis"), is die kleur wat 'n mens in volkome donkerte sien. Die woord is in 1860 deur Gustav Theodor Fechner geskep. Hy het opgemerk dat die sensitiwiteit van die oog in baie sterk of in baie swak lig afwyk van die waardes wat deur Fechner se wet voorspel word.

Eigengrau kom helderder voor as 'n swart voorwerp onder normale beligting. Dit is te danke aan die feit dat die persepsie van kontras meer belangrik as die werklike helderheid. Die naghemel, byvoorbeeld, verskyn donkerder as Eigengrau, omdat die sterre 'n sterk kontras verskaf. 'n Suiwer swart sensasie is dus slegs moontlik waar daar 'n kontras met 'n helder wit verwysing bestaan, soos Ewald Hering in 1874 beskryf.

Die oorsaak van die Eigengrau verskynsel word gevind in die aksiepotensiale van die optiese senuwee, wat moontlik veroorsaak word deur 'n tipe "agtergrondgeruis" van die retina, wat nie deur die senuweestelsel onderskei kan word van die uitwerking van fotone nie. Hierdie "agtergrondgeruis" word moontlik deur termiese isomerisasie van die ligsensitiewe pigment Rodopsien veroorsaak, maar daar bestaan ook ander hipoteses.

Die lae sensitiwiteit van die oog by laer ligintensiteit is deur Hermann von Helmholtz gesien as 'n gevolg van die oneweredigheid van die Eigengrau.

Die konsep "Eigenrauschen" word ook in andere kontekste, byvoorbeeld in die akoestiek, gebruik. 'n Analogie daartoe kan in fotoselle gevind word, veral by die geruis wat voorkom in die sensore van digitale kameras.


</doc>
<doc id="111139" url="https://af.wikipedia.org/wiki?curid=111139" title="Sosiale orde">
Sosiale orde

Die term sosiale orde kan in twee opsigte gebruik word. In die eerste sin verwys dit na 'n spesifieke stel sosiale strukture, instellings, verhoudings, gebruike, waardes en praktyke wat sekere gedrags- en omgangspatrone bewaar, handhaaf en versterk. Voorbeelde is die antieke, die feodale en die kapitalistiese sosiale orde. In die tweede sin word sosiale orde met sosiale chaos of wanorde gekontrasteer, en verwys dit na 'n stabiele samelewing waarin die bestaande sosiale orde deur die lede aanvaar en gehandhaaf word. Die probleem van orde of die Hobbes-probleem, wat die kern van baie van die sosiologie, politieke wetenskap en politieke filosofie uitmaak, handel oor die manier en redes waarom sosiale orde bestaan.

Thomas Hobbes word as die eerste persoon beskou wat die probleem duidelik geformuleer het ten einde die idee van sosiale kontrak te ondersoek. Sosiale teoretici (soos Karl Marx, Émile Durkheim, Talcott Parsons en Jürgen Habermas) het met verskillende verklarings vorendag gekom vir die elemente waaruit sosiale orde bestaan, en wat die werklike basis daarvan is. Vir Marx is die basis van 'n sosiale orde deur die verhouding van produksie of ekonomiese struktuur gevorm. Vir Durkheim was dit 'n stel gedeelde sosiale norme. Vir Parsons was dit 'n stel sosiale instellings wat die patroon van handelingsoriënterings reguleer, wat op hulle beurt op 'n raamwerk van kulturele waardes gebaseer is. Vir Habernas is dit al bogenoemde, sowel as kommunikatiewe handeling.

Nog 'n belangrike faktor met betrekking tot sosiale orde is die beginsel van uitgebreidheid. Hoe meer norme daar is en hoe belangriker die norme vir 'n samelewing is, hoe sterker bind hierdie norme die groep as 'n geheel aanmekaar.

'n Goeie voorbeeld hiervan is die kleiner godsdienste in die VSA, byvoorbeeld die Amiese Doopsgesindes (die Amish). Baie van hulle woon in geslote gemeenskappe en aangesien hulle dieselfde godsdiens en waardes aanhang, is dit makliker vir hulle om hulle godsdiens en oortuigings te handhaaf siende dat hulle lewenswyse die norm vir hulle gemeenskap is.

In elke samelewing behoort mense aan groepe byvoorbeeld besighede, gesinne, kerke, sportgroepe of woonbuurte. Die struktuur binne hierdie groepe weerspieël dié van die hele gemeenskap. Daar is netwerke en verbintenisse tussen groepe sowel as in die groepe self, en dit skep sosiale orde.

Sommige mense behoort aan meer as een groep, en dit kan soms konflik veroorsaak. Die individu kan hom in 'n situasie bevind waarin hy tussen twee groepe moet kies. Navorsers van hierdie groepe glo dat dit noodsaaklik is dat daar verbintenissetussen groepe is ten einde die samelewing as geheel te versterk, en om trots in die onderskeie groepe te bevorder. Ander glo dat dit beter is om sterker verbintenissebinne 'n groep te hê sodat sosiale norme en waardes versterk kan word.

"Statusgroepe" kan op 'n persoon se eienskappe soos ras, etnisiteit, seksuele oriëntering, godsdiens, kaste, streek, beroep, fisieke aantreklikheid, geslag, opvoeding, ouderdom, ens. gebaseer wees. Hierdie groepe word as "'n subkultuur met 'n taamlike spesifieke rang (of status) binne die stratifikasiestelsel" gedefinieer." Dit beteken dat daar binne samelewings gewoonlik 'n hiërargie van statusgroepe bestaan waarvan sommiges 'n hoër en ander 'n laer posisie geniet." Een voorbeeld van hierdie hiërargie is die prestige van 'n onderwyser in vergelyking met dié van 'n vullisman.

Lede van onderskeie statusgroepe word dikwels deur 'n sekere lewenstyl van mekaar onderskei. 'n Joodse familie sal byvoorbeeld die Fees van die Ligte onderhou terwyl 'n Christelike familie Kersfees vier. Ander kulturele verskille soos taal en kulturele rituele identifiseer lede van verskillende statusgroepe.

Verder bestaan daar kleiner groepe binne een statusgroep. 'n Persoon behoort byvoorbeeld aan 'n statusgroep gebaseer op sy ras en aan 'n sosiale klas gebaseer op finansiële rangorde. Dit kan konflik vir daardie individu skep wanneer hy voel dat hy hom by óf sy statusgroep óf sy sosiale klas moet skaar. 'n Welgestelde Afro-Amerikaanse man wat byvoorbeeld voel dat hy standpunt moet inneem oor 'n kwessie waarvan die opinies van arm Afro-Amerikaners en welgestelde wit Amerikaners verskil, vind dat sy klas en statusgroep in stryd met mekaar is.

Waardes kan as die "interne kriteria vir evaluering" omskryf word, en word ook in twee kategorieë verdeel. Eerstens is daar individuele waardes met betrekking tot iets wat vir 'n persoon waarde het, en tweedens, sosiale waardes. Sosiale waardes is ons begeertes soos gewysig deur etiese beginsels of die groep waarmee ons assosieer: vriende, familie of kollegas. Norme het betrekking op dit wat mense in 'n gegewe situasie behoort te doen. Anders as waardes, word norme ekstern afgedwing. 'n Samelewing as geheel bepaal sy norme, en dit kan van geslag tot geslag oorgedra word.

'n Uitsondering op die idee van waardes en norme as sosiale ordebewakers is afwykende gedrag. Nie almal in 'n groep hou altyd by 'n stel persoonlike waardes of die groep se norme nie. Om hierdie rede onderskryf samelewings die instelling van gesagsliggame. Ander is weer van mening dat die behoefte aan gesag uit 'n gebrek aan sosiale geregtigheid spruit. Daar word algemeen erken dat daar 'n inverse verhouding tussen effektiewe maatskaplike geregtigheid en die behoefte aan outoritêre sosiale beheer bestaan.

Die persone wat mags- en gesagsposisies in samelewings beklee, behoort tot die hoër klas. Elke klas se norme verskil, want die lede van onderskeie klasse is verskillend grootgemaak en onderskryf verskillende waardestelsels. Daar ontstaan dus spanning tussen die hoër en laer klasse wanneer wette en reëls ingestel word wat nie met albei klasse se waardes ooreenstem nie.

Orde hoef nie noodwendig deur die owerheid beheer te word nie. In die strewe na eiebelang kan individue voorspelbare stelsels skep. Hierdie stelsels wat deur meer as een persoon ontwerp is, kan trouens bo stelsels verkies word wat deur een persoon ontwerp is. Dit beteken dat voorspelbaarheid sonder 'n sentrale regering se beheer verkry kan word. Hierdie stabiele verwagtings lei nie noodwendig daartoe dat individue op 'n manier optree wat tot voordeel van die groepswelsyn is nie. Thomas Schelling het rasseskeiding in woonbuurte bestudeer. Hy het bevind dat interaksie voorspelbaarheid kan produseer, maar dat dit nie altyd tot groter sosiale orde lei nie. In sy navorsing het hy bevind "dat wanneer alle individue hulle eie voorkeure nastreef, die uitkoms eerder segregasie as integrasie is," soos gestel in "Theories of Social Order," geredigeer deur Michael Hechter en Christine Horne.

Sosiale orde kan ook sosiale status genoem word. Dit word as die uitdeling van prestige beskou, of as "die goedkeuring, respek, bewondering of ontsag wat 'n persoon of groep op grond van hulle toegerekende kwaliteite afdwing." Mense assosieer sosiale eer gewoonlik met 'n persoon se posisie ten opsigte van materiële rykdom- en magstelsels. Aangesien die grootste gedeelte van die samelewing 'n begeerte na rykdom en mag het, word diegene wat meer as hulle het, met respek of afguns bejeën. Wanneer daar na sosiale eer as sosiale status verwys word, handel dit oor 'n persoon se rang binne die stratifikasiestelsel. Status kan verwerf of toegeken word. Eersgenoemde gebeur wanneer 'n persoon se posisie op meriete gegrond is, of deur prestasie en harde werk verkry is. Laasgenoemde vind plaas wanneer 'n persoon se posisie nie op meriete gegrond is nie, maar op sekere kenmerke buite hulle beheer, soos ras, geslag of hulle ouers se sosiale stand. 'n Voorbeeld van toegeskrewe status is Kate Middleton wat met 'n prins getrou het. 'n Voorbeeld van verwerfde status is Oprah Winfrey, 'n Afro-Amerikaanse vrou uit 'n arm huis wat deur harde werk 'n biljoenêr geword het.

Daar bestaan twee verskillende teorieë wat sosiale orde beskryf en verklaar. Die eerste teorie is: "Orde is die gevolg van 'n groot hoeveelheid onafhanklike besluite om individuele regte en vryhede na 'n geforseerde staat oor te dra in ruil vir die waarborg van sekuriteit vir persone en hulle eiendom, sowel as die instelling van meganismes om geskille op te los," soos gestel in "Theories of Social Order" deur Hechter en Horne. Die volgende teorie is: "Die uiteindelik bron van sosiale orde bestaan nie in uiterlike beheer nie, maar in 'n harmonie van spesifieke waardes en norme wat individue op die een of ander manier kon internaliseer," ook soos gestel in "Theories of Social Order" deur Hechter en Horne. Die twee argumente oor die instelling van sosiale orde verskil baie. Die een redeneer dat dit deur uiterlike invloed en beheer verkry word terwyl die ander beweer dat dit slegs verkry kan word wanneer individue die norme en waardes onderhou waaraan hulle gewoond geraak het en geïnternaliseer het. Weber se aandrang op die belangrikheid van dominansie en simboliese stelsels in die sosiale lewe is deur behou deur Pierre Bourdieu wat die idee van sosiale ordes ontwikkel het, en dit uiteindelik in veldteorieë verander het.




</doc>
<doc id="111140" url="https://af.wikipedia.org/wiki?curid=111140" title="Danie Theron-gedenktekens">
Danie Theron-gedenktekens

Danie Theron, die beroemde verkenner van die Tweede Vryheidsoorlog, word met verskeie gedenktekens in herinnering geroep.

Hierdie Suid-Afrikaanse militêre dekorasie is tussen 1970 en 2003 deur die Suid-Afrikaanse Weermag aan hul lede toegeken vir buitengewone en voortreflike diens in vredes- of oorlogstyd.

Die Suid-Afrikaanse Weermag het op 1 November 1967 sy krygskool in Kimberley gestig en dit op 1 November 1969 herdoop tot die Danie Theron-krygskool of -gevegskool. In 1989 is die Danie Theron Inligtingskool na Potchefstroom verskuif.

In die museum op Theron se geboorteplek Tulbagh staan 'n borsbeeld van hom.

Die Voortrekkers (organisasie) het 'n gedenkplaat aangebring op die presiese plek buite Fochville waar Danie Theron gesneuwel het. Hierdie plaat is deur vandale verniel en in 1984 deur 'n verchroomde plaat vervang. Die bewoording daarop lui:

Hierdie monument is geleë by Gatsrand tussen Johannesburg en Potchefstroom, 8 km wes van die afdraai na Fochville en op 'n kop nou bekend as Theronskop. Die hoof van die Laer Gedenkskool Danie Theron, dr. J.J. van Tonder, het reeds in 1935 voorgestel dat so 'n monument opgerig moet word op die plek waar Fourie aanvanklik begrawe is en 50 m van waar hy gesneuwel het. Die argitek van die byna 25 m hoë gedenknaald was Coenraad Hillebrands van Krugersdorp, die boufirma was L. Fokkens en die Voortrekkerbeweging het landswyd geld ingesamel om die koste te dek. Die monument met baie simboliese betekenis is op Saterdag 9 September 1950 deur familielede van Theron onthul en die geleentheidspreker was die minister van binnelandse sake, dr. T.E. Dönges. Die metaalgedeelte bo-op die obelisk is 'n simboliese vryheidsvlam wat in die harte van Theron en sy Boere-volk gebrand het. In 2003 het die Voortrekkerbeweging die eienaarskap aan die Erfenisstigting oorgedra en die onderhoud van die monument en omringende terrein word gedoen deur die nabygeleë AngloGold Ashanti-myn. Lees meer oor die Danie Theron-monument.

In hierdie dorp staan die Laer Gedenkskool Danie Theron en op sy terrein staan 'n klein replika van die monument buite Fochville.

Danie Theron is op 10 Maart 1903 langs sy verloofde op die plaas Eikenhof aan die Kliprivier naby Johannesburg begrawe. Sy manskappe het geld ingesamel vir 'n waardige gedenkteken. Die grafsteen met Theron se afbeelding is op 28 Desember 1907 onthul en het die volgende bewoording:

In 2003 is die graf gevandaliseer en dele van Theron se stoflike oorskot verwyder.

Op 1 November 1969 het P.W. Botha 'n standbeeld van Danie Theron op Die Koppie naby die hoofkwartier van die krygskool in Kimberley onthul. Die bronsbeeld deur die Pretoriase beeldhouer Charl Andries Engela is tweemaal lewensgroot en toon Theron hurkend op sy regterknie en sy oë stip vooruit, geklee in 'n broek, hemp, baadjie, 'n hoed waarvan die regterrrant opgeslaan is en hoë rystewels en gewapen met 'n geweer, bandelier en verkyker. Vyf-en-twintig klein replikas is van die beeld gemaak om deur die krygskool as eretoekennings uit te deel. Toe die krygskool ontbind, het die verweerde beeld agtergebly en is later in aluminium oorgegiet en op 4 November 1995 opnuut onthul. Einde November 2001 is die beeld na Fort Schanskop by die Voortrekkermonument verskuif en daar op 6 Maart 2002 deur nasate van Theron onthul. By daardie geleentheid was oud-pres. Nelson Mandela ook aanwesig en hou daar sy enigste openbare toespraak in Afrikaans.

Volgens die Engelstalige Wikipedia het genl. Louis Botha en genl. Jan Smuts op 28 Desember 1907 'n Danie Theron Monument naby Potchefstroom onthul. Teenswoordige kenners van monumente in Suid-Afrika is nie van hierdie gedenkteken bewus nie.

“"A new Danie Theron Monument was erected near the Union Building in Pretoria, South Africa, by the former South African President Nelson Mandela."”
Hierdie is 'n aanhaling uit die Engelstalige Wikipedia. Dit verwys waarskynlik na die beeld by Fort Schanskop. Die beeld is nie nuut nie en staan nie naby die Uniegebou nie. Dit is nie opgerig of onthul deur pres. Mandela nie. Verskeie skrywers het hierdie sin met onjuisthede herhaal.



</doc>
<doc id="111141" url="https://af.wikipedia.org/wiki?curid=111141" title="The American Heritage Dictionary of the English Language">
The American Heritage Dictionary of the English Language

The American Heritage Dictionary of the English Language (kort AHD) is 'n Amerikaanse woordeboek van die Engelse taal wat deur die Bostonse uitgewery Houghton Mifflin Harcourt (HMH) gepubliseer word. Sy samestelling het voortgespruit uit 'n geskil oor Webster se "Third New International Dictionary". Die eerste uitgawe het in 1969 verskyn, die mees onlangse vyfde uitgawe in 2011. Die 2011-uitgawe is intussen hersien en twee keer herdruk, in 2012 en in Maart 2016, met 'n omvang van 2112 bladsye.

James Parton, die redakteur en mede-eienaar van die geskiedkundige tydskrif "American Heritage", was ontsteld oor die beweerde permissiewe benadering tot taalgebruik in die derde uitgawe van Webster se woordeboek van die Engelse taal wat in 1961 gepubliseer is. Ná 'n vergeefse poging om die betrokke uitgewery, Merriam-Webster, oor te neem om sodoende die woordeboek se inhoud volgens sy eie beginsels reg te stel, het Parton 'n kontrak met Houghton aangegaan om 'n nuwe woordeboek van Engels saam te stel.

Die AHD is uitgegee en geredigeer deur die leksikograaf William Morris wat in 1947 bekendheid verwerf het met sy klein woordeboek "Words", en 'n gebruikerspaneel van 105 persoonlikhede soos skrywers, redenaars en ander bekendes wat vir hul behoudende taalgebruik bekendgestaan het. Morris het nogtans net willekeurig gebruik gemaak van dié paneel en dikwels eerder sy eie standpunt en siening oor taalkundige sake by die samestelling van die woordeboek laat invloei as om na die advies van ander deskundiges te luister.

Die AHD was die eerste woordeboek waarvoor taalkundige inligting soos woordfrekwensies in literêre en ander tekste met behulp van korpustaalkundige metodes verkry is. Nóg 'n vernuwende stap was die kombinasie van preskriptiewe inligting (advies oor die juiste taalgebruik) en deskriptiewe inligting (verwysing na voorbeelde van taalgebruik na aanleiding van geskrewe tekste).

Aanhalings is saamgestel volgens 'n databasis met een miljoen woorde en aanhalings wat oor drie reëls gestrek het, soos saamgestel deur Henry Kučera, 'n taalkundige van die Brown-universiteit te Providence, Rhode Island.

Vir deskundige advies oor taalgebruik, insluitende omstrede of problematiese konstruksies, is 'n paneel saamgestel. Dit bestaan in sy huidige vorm uit naastenby 200 persoonlikhede uit 'n verskeidenheid beroepe waar korrekte en gevoelige taalgebruik vereis word. Huidige en vroeëre paneellede sluit skrywers (Isaac Asimov, Barbara Kingsolver, David Foster Wallace en Eudora Welty), digters (Rita Dove, Galway Kinnell, Mary Oliver en Robert Pinsky), dramaturge (Terence McNally en Marsha Norman), joernaliste (Liane Hansen en Susan Stamberg), literatuurkritici (Harold Bloom), kolumniste en kommentatore (William F. Buckley, Jr. en Robert J. Samuelson), taalkundiges en kognitiewe wetenskaplikes (Anne Curzan, Steven Pinker en Calvert Watkins) en humoriste (Garrison Keillor, David Sedaris en Alison Bechdel) in. Pinker, die skrywer van die stylgids "The Sense of Style" en "Harvard College Professor" en "Johnstone Family Professor" by die Harvard-universiteit se Departement van Sielkunde, beklee tans die amp van paneelvoorsitter.

Die gebruikerspaneel is op 1 Februarie 2018 ontbind.

Deel van die AHD se vernuwende benadering tot uitleg is die besluit om die woordeboek van klein fotografiese illustrasies te voorsien. Daar is kleurprente aan ewe bladsye se linker- en onewe bladsye se regterkant. Regs onder op elke onewe bladsy verskyn besonderhede oor die AHD se fonetiese alfabet. Die uitgewers het besluit om nie die Internasionale Fonetiese Alfabet (IFA) se notasiestelsel te gebruik nie.




</doc>
<doc id="111143" url="https://af.wikipedia.org/wiki?curid=111143" title="Paul von Lettow-Vorbeck">
Paul von Lettow-Vorbeck

Paul Emil von Lettow-Vorbeck (20 Maart 1870 – 9 Maart 1964) was 'n generaal in die Duitse keiserlike magte wat beroemdheid tydens die Oos-Afrika-veldtog in die Eerste Wêreldoorlog verwerf het. Hy het met 'n mag van minder as 14 000 manskappe (3 000 Duitsers, 11 000 Swart troepe "Askaris") vir ten minste vier jaar lank teen 'n oormag van ongeveer 300 000 Britse, Suid-Afrikaanse, Belgiese en Portugese soldate geveg. Hy was die enigste Duitse bevelvoerder om tydens die oorlog grondgebied van die Britse Koninkryk suksesvol in te val, en was tot aan die einde van die oorlog feitelik onoorwonne in die veld.


</doc>
<doc id="111144" url="https://af.wikipedia.org/wiki?curid=111144" title="Ou Pastorie, Fraserburg">
Ou Pastorie, Fraserburg

Die Ou Pastorie op Fraserburg is die eerste pastorie wat die plaaslike NG gemeente laat oprig het om sy leraar te huisves, vyf jaar ná die gemeente se stigting in 1851. Dit huisves reeds jare lank die plaaslike museum en is een van net drie nasionale gedenkwaardighede op dié Karoodorp. Sy restourasie omstreeks 1979 was die grootste projek van sy aard wat tot in daardie stadium hier uitgevoer is nadat ook die Peperbus, voormalige Anglikaanse kerkie en kruithuisie destyds opgeknap is. 

Die gebou is aan die begin van 1856 voltooi met Henry Burnett as boumeester. Die plan is deur die kerkraad opgestel, maar heel moontlik het ds. Carl Arnoldus Bamberger (hier bevestig in 1854) heelwat inspraak gehad het in die ontwerp aangesien die huis 'n merkwaardige grondplan het en die binnedeure in metrieke mate pleks van Engelse mate uitgevoer is. 

Tydens die beplanning van die restourasie is deeglike navorsing in die Kaapse Kerkargief en plaaslike gedoen en nog interessante gegewens oor die gebou se lotgevalle het tydens die restourasie aan die lig gekom. 

Die kerkraad het in 1855 'n ontwerp vir 'n gewelhuis - soortgelyk aan dié wat vandag nog op Prins Albert staan - verwerp ten gunste van ’n "moderner" plan met wolfente, pleks van gewels. Die fasade van die gebou het 'n voordeur met bolig en vier skuiframe ontvang. Deur 'n smal portaal is toegang verkry tot twee voorkamers en 'n agterkamer (eetkamer) met gekurfde mure wat vaagweg herinner aan die Barokstyl. 

Die kombuis, bediendekamer en stal is in 'n agtervleuel gehuisves sodat die gebou 'n L-vorm ontvang het. Die vleuels was twee vertrekke breed. Aan die sykant en die agterkant is swaaivenstertjies elk met 15 ruite van die ou Kaaps-Hollandse tipe ingebou, 'n soort wat reeds omstreeks 1815 in die Boland in onbruik geraak het, maar wat in die streke nog tot aan die einde van die 19de eeu in gebruik gebly het. 

Hoewel die kerkraad getrag het om 'n "moderne" huis op te rig, het hulle inderdaad 'n bouwerk daargestel wat in vele opsigte 'n Middeleeuse karakter het. Dit kan verklaar word uit feit dat die pioniers wat hulle in die helfte van die agtiende eeu op die Nuweveld kom vestig het en hul nasate steeds 'n afgesonderde bestaan gevoer het en as gevolg van hul konserwatisme sekere boukundige tradisies bewaar het wat toe reeds elders verdwyn het. Hoewel heelwat elemente Middeleeus is, kan nie gesê word dat hulle getrag het om 'n "Gotiese" huis op te rig nie. Trouens, die enigste neo-Gotiese detail is die eetkamer se kaggelversiering en die is na alle waarskynlikheid elders vervaardig. Met sy wolfente herinner die huis in meer as een opsig aan 'n Nederlandse "loshoes" (losstaande boerehuis) uit die laat-Middeleeue. 

Die gebruik van dik solderbalke met breë solderplanke is 'n tradisie wat via die Kaapse huise van die agtiende eeu teruggryp na vroeëre tye in Europa. Die skarnierwerk aan heelwat deure, vensters en luike is nog identies aan die wat tydens die sestiende eeu in Noord-Duitsland gebruik is. Die oop vuurherd in die kombuis as tipies Kaaps, maar dit is eweneens 'n voortsetting van 'n ou Europese tradisie. In die Boland het dit selde voorgekom dat 'n stal saam met die woonruimte onder een dak geplaas is, maar die antieke gebruik kom by die Ou Pastorie nog voor. Dit is opmerklik dat die mure bokant die swaaivenstertjies en deure aan die sykant en die agterkant nie deur latye gestut word nie. Daar is inteendeel plat boe ingemessel – 'n detail wat in heelwat laat-Gotiese bouwerke voorkom. Die Middeleeuse karakter van die huis word verder beklemtoon deur die totale afwesigheid van enige klassisistiese versierings aan die buitekant. Die invloed van die Barok en die Klassisisme kan egter ook aangetoon word. Die fasade is simmetries en die posisie van die vensters ten opsigte van die voordeur is geometries bepaal. 

Die gekurwde mure van die vertrekke by die voordeur kan bes moontlik verklaar word aan die hand van ds. Bamberger se voorliefde vir die Barok. Die binnedeure in die voorste vleuel het elk ses panele en die kosyne word omsluit met hout-argitrawe in die klassieke styl. Alhoewel die eetkamer se stoepdeur nie op dieselfde lyn as die voordeur lê nie, is die tuinpoortjie weer reg oorkant hom gebou. Ten spyte van al die genoemde invloede was die huis tog onmiskenbaar Kaaps met sy grasdak, wit mure, wit versterrame en groen luike. Vanweë sy afmetings kon dit selfs deurgaan vir 'n herehuis.

Met die jare been het die gebou drastiese veranderings ondergaan. Tydens 1877 is die agterstoep met 'n veranda bedek terwyl 'n nuwe stal in die agterplaas gebou is. Die ou stal is onderverdeel in 'n buitekamer en waenhuis en dit het meegebring dat die staldeur 'n meter na regs verskuif moes word. 

Aangesien die strooidak vol gate geword het, is dit volgens planne van argitek Carl Otto Hager, wat ook die tweede NG kerk ontwerp het, in 1892 met 'n sinkplaatdak vervang. Die mure is ook ongeveer 'n meter hoër gemaak ten einde ventilasiegate toe te laat. Sekere swaaivenstertjies aan die agterkant en sykant is met groot skuiframe vervang. 'n Platdakstudeerkamer is in 1895 regs aangebou. 

Die voorstoep het in 1948 'n veranda ontvang en tydens die 1950’s is groot staalvensters in die ou buitekamer aangebring om daarvan 'n sonkamer te maak. Al die veranderings het die huis se karakter aan die buitekant drasties verander en hy was nie meer herkenbaar as 'n huis uit die helfte van die vorige eeu nie. 

Aan die binnekant het die huis minder veranderinge ondergaan. Die plafonbalke in die voorste vleuel is in 1911 met smal plankies toegespyker. Die vuurherd in die kombuis het verdwyn en een van die vertrekke is as 'n badkamer ingerig met 'n sementvloer. 

Dit het meermale gebeur dat die Ou Pastorie amper platgestoot is of nog verder vermink is. Toe 'n nuwe pastorie in 1959 beplan word, wou baie mense dit op die Ou Pastorie se terrein gebou het. Nadat die nuwe pastorie elders opgerig is, het die kerkraad inderdaad besluit om die Ou Pastorie te sloop, maar daar was gelukkig mense wat hom wou huur. 

Begin 1974 is planne opgestel vir die "restourasie" daarvan. Dit het onder meer die uitbreek van sekere kamers se geelhoutvloere, die vervanging van sekere vensters met vensters van ander afmetings en die bou van 'n "Kaaps-Hollandse" prieel op die voorstoep ingehou. Die gebou se redding is eers in November 1974 verseker toe 'n Museumkomitee met verteenwoordigers uit allerlei liggame in die lewe geroep is (sedert 1978 het 'n Museumvereniging die komitee se plek ingeneem). 

Die komitee kon die "restourasieplanne" van die kerkraad keer en die gebou bekom vir 'n dorpsmuseum. Vier jaar lank is gespook om geld in te samel, uitstalstukke te bekom en erkenning van die provinsiale administrasie te verkry. Sonder dat hierdie erkenning verkry is, is einde 1978 besluit om tog voort te gaan met die restourasie en die museum daarna te open. 'n Bekende Kaapstadse argitek wat op Fraserburg grootgeword het, het goedgunstiglik voorlopige planne geteken. 

Aangesien die Museumvereniging se geld maar skraps was, kon daar vir eers net aandag gegee word aan die dringendste sake. Latere aanbousels is deur die Rapportryerskorps gesloop, die pleister aan die buitekant en in drie vertrekke is vervang, swaaiverstertjies van die ou tipe is in die plek van die staalvensters ingebou, die vuurherd in die kombuis is gerekonstrueer, op die stoepe is weer vierkantige gekapte klippe gele en die tuinpoortjie is op grond van die herinneringe van ou inwoners gerekonstrueer. Met die werk is in April 1979 begin. 

Daar was net genoeg geld om vir die arbeid te betaal en in plaas van om geld by goedgesindes te kollekteer, is hulle gevra om sekere hoeveelhede boumateriaal te skenk. Gelukkig kon die dienste bekom word van 'n bruin bouer met baie kennis van outydse boumetodes en boumateriaal en hy kon sorg dat alle nuwe werk outentiek lyk. Sonder sy kundigheid sou die bakoond in die kombuis seker nie weer opgebou kon word nie. 

Kort nadat die werk begin het, het die munisipaliteit besluit om R5 000 te skenk. Daarmee kon die dak vervang word. Om koste te bespaar, is 'n paar boere gevra om met hul vragmotors balke en dekgras onderskeidelik vanaf Grootbrakrivier en Stilbaai aan te ry. Vier weke lank het 'n groot aantal vrywilligers onder aanvoering van die predikant, dr. Adelbert Scholtz ('n lid van die Stigting Simon van der Stel en voorsitter van die Museumvereniging), die sinkplaatdak afgebreek en die kapkonstruksie vir die rietdak inmekaargetimmer. Die afmetings van die ou wolfente kon baie noukeurig bepaal word. 

Daarna het die span dekkers van ene mnr. Afrika van Elim binne twee weke die dekwerk afgehandel. Nadat die gebou vir oulaas rondom afgewit is, het hy in hoofsaak sy oorspronklike voorkoms herwin. 

Voor met die werk begin is, was daar baie kritiek teen die Museumvereniging se planne. Ná die voltooiing daarvan is een en almal egter geesdriftig, veral aangesien feitlik die hele gemeenskap op die een of ander manier by die werk betrek is. Vele beloftes van uitstalmateriaal het dan ook spontaan gekom. Saam met al die stukke wat reeds versamel is, kon 'n omvangryke uitstalling oor alle aspekte van die skaapboer se lewe in die verlede en die hede aangebied te kan word. 

Met die Raad vir Nasionale Gedenkwaardighede is onderhandelings aangeknoop ten einde die Ou Pastorie as gedenkwaardigheid verklaar te kry. Nadat die Museumvereniging se geldsake dit toegelaat het, is die volgende projekte aangepak: die vervanging van die paar vensters van 1892 met ouer tipes, die afhaal van die plafonplanke van 1911, die aanbring van dieselfde soort plakpapier as wat in 1857 aangebring is en die heropbou van die stal van 1877 in die agterplaas. 'n Perdemeul moes nog êrens gehuisves word en 'n kliprondawel (korbeelhut - 'n soort bouwerk wat eie aan hierdie deel van die wêreld is) moes gevestig word, maar net laasgenoemde is eindelik gebou. 



</doc>
<doc id="111145" url="https://af.wikipedia.org/wiki?curid=111145" title="Milton Bradley Company">
Milton Bradley Company

Milton Bradley Company was 'n Amerikaanse vervaardiger van bordspele wat deur die litograaf en entrepreneur Milton Bradley (1836–1911) in 1860 in Springfield in die deelstaat Massachusetts gevestig is.

In 1920 het die onderneming sy mededinger McLoughlin Brothers oorgeneem wat in die laat 19de eeu tot die VSA se grootste bordspelvervaardiger gegroei het. Die hoofkwartier en vervaardigingsaanleg is in die 1960's na die voorstad East Longmeadow verskuif.

Milton Bradley is op sy beurt in 1984 deur Hasbro, Inc. oorgeneem, net soos sy vroeëre hoofmededinger Parker Brothers. Albei is steeds handelsmerke in besit van Hasbro, Inc. In 2009 is die twee handelsmerke geskrap ten gunste van die moedermaatskappy se eie handelsmerk "Hasbro".


</doc>
<doc id="111146" url="https://af.wikipedia.org/wiki?curid=111146" title="Jacqui Safra">
Jacqui Safra

Jacqui (Jacob) Eli Safra (* 1948) is 'n Switserse belegger en lid van die Libanees-Joods-Switserse bankiersgesin Safra.

Jacqui Eli Safra is die seun van Elie Safra (1922–1993) en Yvette Dabbah (1927–2006) en die neef van die Libanees-Brasiliaanse bankier Edmond Safra (1932–1999) wat die Safra-familie se tradisionele bankbelange in Sirië, Libanon, Brasilië en Switserland bedryf het. Hy het 'n akademiese graad aan die Universiteit van Pennsilvanië se Wharton School verwerf en daarna leidende posisies by die Republic National Bank in New York beklee.

Safra se beleggings sluit onder meer in:


Onder die naam J.E. Beaucaire (die naam van 'n karakter in die rolprent "Monsieur Beaucaire" van 1946 wat deur Bob Hope vertolk is) het Safra kleiner rolle in drie rolprente vertolk, terwyl die vervaardigingsonderneming "Sweetland Films", wat hy saam met sy vriendin Jean Doumanian bedryf, agt van die Amerikaanse komediant en regisseur Woody Allen se rolprente gefinansier het.




</doc>
<doc id="111147" url="https://af.wikipedia.org/wiki?curid=111147" title="Meester Eckhart">
Meester Eckhart

Eckhart von Hochheim, bekend as Meester Eckhart (in die buurt van Gotha – Hochheim, Tambach of Wangenheim rondom 1260 – Avignon of Keulen, vóór 30 April 1328) was 'n laat-middeleeuse teoloog en filosoof. Hy behoort tot die orde van die Dominikane. Eckhart se gedagtegoed het 'n groot, deels indirekte, invloed op die laat-middeleeuse spiritualiteit in die Duitse en Nederlandse streke uitgeoefen. Tog word daar selde uitdruklik na hom verwys, omdat 'n deel van sy leer al kort na sy dood deur die Kerk veroordeel is. Sedert die 19de eeu neem akademici weer van hom kennis. Hy verwerf die status van invloedryke mistikus binne die kontemporêre spirituele kringe, en trek aandag as prominente middeleeuse skolastiese teoloog en filosoof.

Eckhart is gebore omstreeks 1260. Daar is geen betroubare inligting oor sy familie en vroeëre lewe nie. Eckhart sluit by die Dominikane in Erfurt aan toe hy ongeveer 18 jaar oud was. Daar word aanvaar dat hy in Keulen studeer het.

Die eerste betroubare kennis van sy lewe is paassondag, 18 April 1294. Op dié dag preek hy as dosent oor die "Libri Quattuor Sententiarum" van Petrus Lombardus in die kerk van die dominikanerklooster St. Jacques in Parys. In laat 1294, word Eckhart aangestel as Prior van Erfurt en owerste van Thüringen. Sy vroegste bekende werk, "Reden der Unterweisung" (Gesprekke van instruksie), ‘n reeks lesings vir nuweling monnike, dateer van die tyd (1295–1298). In 1302, word hy gestuur na Parys om die hoof van die Dominikane se teologie te word. Hy bly daar tot 1303. Die kort "Parisian Questions" dateer van die tyd.

Laat 1303 keer Eckhart terug na Erfurt, en word aangestel as owerste vir Sakse, 'n provinsie wat destyds gestrek het van Nederland tot in Livonië. Hy was verantwoordelik vir sewe-en-veertig kloosters in sy streek. Eckhart was owerste vir Sakse tot 1311, en het in die tyd drie kloosters vir vroue gestig.

Op 14 Mei 1311 word Eckhart aangestel tydens 'n algemene sinode in Napels as 'n dosent in Parys. Om vir ‘n tweede keer uitgenooi te word om as "magister" te dien in Parys was 'n rare voorreg wat voorheen net aan Thomas van Aquino toegestaan is. Eckhart woon in Parys vir twee akademiese jare, tot die somer van 1313 en bly in dieselfde huis as Willem van Parys.

Hierna volg 'n lang periode waarvan net bekend is dat hy deel van die tyd in Straatsburg deurgebring het. Dit is nie duidelik watter posisie hy daar beklee het nie. Hy was blykbaar verantwoordelik vir spirituele leiding en om preke te lewer in Dominikaanse kloosters.

In laat 1323 of vroeg 1324 het Eckhart Straatsburg verlaat vir die Dominikaanse instelling in Keulen. Dit is nie duidelik wat hy daar gedoen het nie maar 'n deel van sy tyd doseer hy aan die "Studium" in die stad. Eckhart het ook gepreek in 'n tyd van onstuimigheid binne die Kerk waarin onmin, vinnige groei in vroom leke groepe en die Inkwisisie se toenemende besorgdheid oor die groei van dwaalleerbewegings reg deur Europa, hoogty vier. 

Dit wil voorkom of sommige van die Dominikaanse owehede reeds besorg was oor Eckhart se uitsprake. Die Dominikaanse Algemene Byeenkoms wat in Venesië in die lente van 1325 gehou is, het hulle uitgespreek teen monnike in Teutonië wie sake aanraak in hul preke wat eenvoudige en nie geleerde mense op verkeerde weë kon lei. Hierdie bekommernis (of moontlik bekommernisse gehuldig deur die aartsbiskop van Keulen, Henrik van Virneburg) was moontlik waarom Nicholas van Straatsburg, vir wie die pous in 1325 tydelike beheer oor die Dominikaanse kloosters in Duitsland gegee het, 'n ondersoek gelas het na Eckhart se ortodoksheid. Nicholas lê 'n lys van verdagte dele van Eckhart se "Book of Consolation" voor aan hom, wie antwoord tussen Augustus 1325 en Januarie 1326 met sy verlore tesis "Requisitus". Dit stel sy onmiddellike hoofde tevrede oor sy ortodoksie. Ten spyte hiervan het die Aartsbiskop in 1326 'n inkwisisieproses teen Eckhart begin.

Gedurende die moeilike maande van die laat 1326 het Eckhart die volle ondersteuning van die plaaslike Dominikaanse owerhede soos aangetoon deur Nicholas van Straasburg se drie amptelike protesskrifte teen die aksies van die inkwisisie in Januarie 1327. Op 13 Februarie 1327, voor die aartsbiskop se inkwisisie hul vonnis van Eckhart aangekondig het, preek hy in die Dominikaanse kerk in Keulen en daarna laat hy sy sekretaris 'n publieke verklaring van sy onskuld voorlees. In die verklaring stel hy dat hy altyd 'n afkeur het in enigiets verkeerd en indien enigiets van so 'n aard in sy werke gevind word trek, hy dit onmiddellik terug. Eckhart het self die teks in Duits vertaal sodat die breë bevolking dit kon verstaan. Dit wil voorkom of die inkwisisie uitspraak teen hom was. Hy het die gesag van die inkwisisie verwerp en appél aangeteken by die Pous. Hy het in die lente van 1327 vertrek na Avignon.

In Avignon, het Pous Johannes XXII twee tribunale aangestel om die saak te ondersoek, een bestaande uit teoloë en die ander bestaande uit kardinale. Min inligting is beskikbaar oor hierdie proses. Dit is wel bekend dat die 150 verdagte tekste verminder is na 28. Die dokument bekend as die "Votum Avenionense" dui in skolastiese formaat die 28 artikels aan, Eckhart se verdediging van elk en die teenspraak daarvan deur die kommisarise. Op 30 April 1328, het die pous aan aartsbiskop Hendrik van Virneburg geskryf dat die saak teen Eckhart vordering toon, maar noem ook dat Eckhart afgesterf het (Moderne studie stel voor dat hy moontlik mag gesterf het op 28 Januarie 1328). Die pouslike kommisie het uiteindelik die uitspraak van die Keulen kommissie onderskryf met 'n paar veranderinge.

Pous Johannes XXII het 'n bul ("In agro dominico") uitgevaardig op 27 Maart 1329, waarin 'n reeks uitsprake van Eckhart beskryf word as dwaalleer en ander as vermoedlik kettery. Aan die einde word dit gestel dat Eckhart hierdie uitsprake teruggetrek het aangesien hy homself en al sy werke ondergeskik gestel het aan die besluite van die pous. Dit is moontlik dat die pous se ongewone besluit om die bul uit te reik ten spyte van die dood van Eckhart (sowel as die feit dat Eckhart nie persoonlik as 'n ketter veroordeel is nie), was as gevolg van die pous se vrees dat die groeiende problem van mistisisme en druk van sy bondgenoot Hendrik II om die saak tot 'n einde te bring.

Die Duitse en Latynse tekste wat behoue gebly het verskil van mekaar. Die aantal Duitse hand geskrewe tekste, waarvan daar honderde bewaar gebly het, is veel groter. Die tekste strek van volledige werke oor allerlei konsepte en aanhalings in aparte geskrifte, tot minimale fragmente. Die uitsoek, samestelling en redigering van sy tekste is nog steeds nie afgehandel nie. Tot nou toe is 110 preke in 'n kritiese uitgawe versorg, en van 17 ander word nog een vir publikasie voorberei. Tot die bekendste preke van Eckhart behoort Nr. 2, "Intravit Iesus in quoddam castellum" en "Nr. 52, Beati pauperes spiritu".

Naas die preke het die verhandelings "Reden der Unterweisung", "Buch der göttlichen Tröstung" en "Von Abgeschiedenheit" bewaar gebly. Sedert die einde van die 19de eeu is daar van die voorheen spoorloos verdwene werke in Latyn, 15 handgeskrewe tekse herontdek (die laatste in 1985). Die belangrikste van die verdwene werke is die "Opus tripartitum", wat uit drie boeke bestaan het. Die eerste boek was die "Opus propositionum" (Boek van die Stellinge) wees, verdeeld in 14 verhandelings; die tweede boek die Boek van die Vrae of Probleme (Opus quaestionum), soortgelyk aan die struktuur van die "Summa" van Thomas van Aquino, maar nie so uitvoerig nie. Die derde boek het uit twee dele bestaan, die "Opus expositionum", waarin alle boeke van beide Testamente kommentaar op gegee was, en die "Opus sermonum", 'n keuse uit sy preke. Alle drie die dele het na mekaar verwys. Van hierdie enorme, slegs gedeeltelik verwesenlike teks het maar 'n paar inleidings ("Prologi") en kommentare op 'n aantal Bybelboeke bewaar gebly. Die volgende Latynse tekste het wel bewaar gebly:

• Inleiding by die Opus tripartitum (in vier verskillende weergawes; die inleiding van die Opus quaestionum ontbreek)

• Eerste kommentaar op Genesis

• Kommentaar op Eksodus (in verskeie verwerkingsstadia)

• Kommentaar op "Sapientia" (ook meer male verwerk)

• Tweede kommentaar op Genesis

• Uitleg van die Evangelie van Johannes.

• "De Sermones et lectiones super Ecclesiastici caput 24"

• Fragment van 'n kommentaar op die Hooglied van Salomo

• Die Paryse "Quaestiones"

• Die "Principium Collatio in libros sententiarum"

• Die "Sermones", wat slegs in 'n enkel manuskrip bewaar gebly het. 

• Preek ter ere van Augustinus van Hippo uit 1302/03

• Paaspreek van 18 April 1294

• Bespreking van die Onse Vader (vermoedlik uit sy eerste jare)

Die denke volgens prosesmatige strukture as word as 'n wesenlike deel beskou van Meester Eckhart se teologiese sieninge. Daarmee sou Eckhart in kontras te staan kom teenoor die substansie-ontologie van Thomas van Aquino. Terwyl by Thomas die Godelike bestaan die basis vir sy denke is, is die verhouding in Eckhart se "Quaestiones" anders: "Deus est intelligere" (God is om te verstaan). God word gelykgestel met die denke. Met Eckhart is daar sprake van 'n filosofie van die Gees. In die preke voor die Algemene Raad en in die lesings oor die wysheid van Ben Sirag wys Meester Eckhart op 'n noukeurige onderskeid tussen die twee sienings. Die bestaan van God kan nie onderskei word van die ‘denke’ oor God nie, maar is 'n geintegreerde bestanddeel daarvan: "Esse est Deus" (Daar is 'n God).

Na 'n harmoniserende interpretasie stel Eckhart dat, dit wat die mens in die Godelike sien hom deur die kennis toekom. In die oënskynlike teenstrydige uitsprake "Deus est intelligere" en "Esse est Deus" gaan in ieder geval om die op dieselfde manier tot uitdrukking te bring die absolute transendensie van God: die een keer as suiwer intellek, die andere keer as volheid van volmaaktheid.

Die agtergrond vir hierdie oorweginge was 'n fundamentele probleem van die skolastiese teologie: hoe kan God, wie as 'n persoonlike “buurman” aangespreek word, saamval met die skeppende God, van wie die 'sin' binne die omgewing van die aristoteliaanse oorsaaklikheidsleer opgevat word? Word hierdie God, soos dit lyk met Thomas van Aquino, voldoende met die substansiebegrip omskryf?

In die "Quaestiones" van Eckhart word die ‘sin’ van God verstaan as die voltrek van die denke ("Deus est intelligere"). God bring die verskynsels in en van die wêreld teweeg, deurdat Hy van Homself uitgaan en al die andere na Hom terugvoer. As deel van die alomvattende denke, is God die ‘sin’ van alle skepsels, 'n oergrond, wat van al die bepaalbare vrygehou moet word. Die voortgang van die Skepping is by Eckhart 'n oneindige selfdifferensiëring. Alle dinge is innerlik aanwesig in God. Die skepping word egter nie beskou as afkomstig van emanasie nie en God is nie bloot 'n Demiurg nie. Die skepping is 'n innerlike aktiwiteit ("actio immanens") van God, wat in sigself uit niks skep.

Net soos Thomas van Aquino identifiseer Eckhart geen filosofiese redes wat in teenspraak is met die aanname van 'n spesifieke ontstaan van die skepping nie. Van die kant van God is die skepping ewig, tydloos, in die ewige nou vir altyd, die skep vind voortdurend plaas ("creatio continua"); sonder die skep versink die skepsels in die niet. Alleen as ‘resultaat van die skeppingsdaad,’ gesien vanuit die tydelike, linêre gesigsspunt van die wêreld, is die skepping tydelik. God ken geen tyd, want vir Hom is alles gelyktydig.



</doc>
<doc id="111149" url="https://af.wikipedia.org/wiki?curid=111149" title="Lindley, Gauteng">
Lindley, Gauteng

Lindley SH is 'n groep landbouhoewes noord van Johannesburg, Suid-Afrika.


</doc>
<doc id="111150" url="https://af.wikipedia.org/wiki?curid=111150" title="Munsieville">
Munsieville

Munsieville is 'n township naby Krugersdorp aan die Wesrand.


</doc>
<doc id="111151" url="https://af.wikipedia.org/wiki?curid=111151" title="Rietvallei, Gauteng">
Rietvallei, Gauteng

Rietvallei is 'n township wes van Johannesburg, Suid-Afrika. 


</doc>
<doc id="111152" url="https://af.wikipedia.org/wiki?curid=111152" title="Blyvooruitzicht">
Blyvooruitzicht

Blyvooruitzicht is 'n goudmyndorpie op die Wesrand in Gauteng, Suid-Afrika. Dit is ongeveer 3,5 km suid van Carletonville en 80 km wes van Johannesburg geleë.


</doc>
<doc id="111153" url="https://af.wikipedia.org/wiki?curid=111153" title="Oos-Driefontein">
Oos-Driefontein

Oos-Driefontein is 'n klein goudmyndorpie, ongeveer 20 km vanaf Carletonville.


</doc>
<doc id="111154" url="https://af.wikipedia.org/wiki?curid=111154" title="Wes-Driefontein">
Wes-Driefontein

Wes-Driefontein is 'n goudmyndorp, ongeveer 20 km vanaf Carletonville.


</doc>
<doc id="111155" url="https://af.wikipedia.org/wiki?curid=111155" title="Oberholzer">
Oberholzer

Oberholzer is 'n dorp en boerderygemeenskap naby Carletonville aan die Wesrand in Gauteng, Suid-Afrika. Dit is ongeveer 85 km wes van Johannesburg geleë.


</doc>
<doc id="111156" url="https://af.wikipedia.org/wiki?curid=111156" title="Elandsrand">
Elandsrand

Elandsrand is 'n goudmyndorpie op die Wesrand in Gauteng, Suid-Afrika. Dit is ongeveer 10 km suidwes van Carletonville, langs Blyvooruitzicht geleë.


</doc>
<doc id="111166" url="https://af.wikipedia.org/wiki?curid=111166" title="Paramount Pictures">
Paramount Pictures

Paramount Pictures Corporation (meer algemeen bekend as Paramount Studios of net eenvoudig Paramount) is 'n Amerikaanse filmateljee, vervaardiger van televisieprogramme en rolprentverspreider. Paramount word deurgaans tot een van die "Groot 6" filmateljees van Hollywood gereken. Dit is 'n filiaalmaatskappy van die Amerikaanse konglomeraat Viacom en 'n lid van die "Motion Picture Association of America (MPAA)". Paramount is die vyfde oudste steeds-funksionerende filmateljee in die wêreld, en die oudste in die Verenigde State.



</doc>
<doc id="111168" url="https://af.wikipedia.org/wiki?curid=111168" title="Oorbevissing">
Oorbevissing

Oorbevissing is 'n vorm van oorbenutting waar visvoorrade verminder word tot onder aanvaarbare vlakke. Oorontginning kan voorkom in waterbronne van enige grootte, soos damme, riviere, mere en oseane, en kan lei tot uitputting van hulpbronne, vermindering in biologiese groei en lae biomassa vlakke. Volgehoue oorontginning kan daartoe lei dat vis bevolkings nie meer in staat is om selfonderhoudend te wees nie.

Die vermoë van 'n vissery om van oorbevissing te herstel hang daarvan af of die ekosisteem se toestande geskik is vir die herstel. Dramatiese veranderinge in spesiesamestelling kan lei tot 'n ekosisteemverskuiwing.

Oorbevissing vind plaas wanneer meer vis gevang word as wat deur die populasie vervang kan word deur middel van natuurlike voortplanting. Die resultate het nie net 'n invloed op die balans van die lewe in die oseane nie, maar ook op die sosiale en ekonomiese welstand van die kusgemeenskappe wat afhanklik is van die vis vir hul voortbestaan.

Oorontginning het 'n beduidende invloed gehad op baie visserye regoor die wêreld. Soveel as 85% van die wêreld se visserye mag oorbenut of uitgeput wees – of  is besig om te herstel van uitbuiting. Na afloop van die Tweede Wêreldoorlog het industriële vissery vinnig uitgebrei met 'n vinnige toename in wêreldwye visvangste. Daar is baie visserye wat  óf in duie gestort het of verswak het tot 'n punt waar verhoogde vangste nie meer moontlik is nie.

Daar bestaan voorbeelde van oorbevissing in gebiede soos die Noordsee, die Grand Banks van Newfoundland en die Oos-Chinese See. In hierdie gebiede het oorbevissing nie net rampspoedige gevolge gehad op visvoorrade nie, maar ook op die vissersgemeenskappe wat afhanklik is van die oes. Soos ander ekstraktiewe bedrywe, bv. bosbou en jag, is visserye vatbaar vir ekonomiese interaksie tussen die eienaarskap of rentmeesterskap en volhoubaarheid, andersins bekend as die tragedie van gemene goedere (tragedy of the commons).

Verskeie lande bestuur hul visserye op doeltreffende wyse. Ysland en Nieu-Seeland is voorbeelde hiervan. Die Verenigde State van Amerika het talle van sy visserye herstel vanuit hoogs uitgeputte toestande.

Volgens'n 2008 VN-verslag, ly die wêreld se vissersvloot jaarliks 'n verlies van US$50 miljard as gevolg van uitgeputte voorrade en swak visserybestuur. Die verslag word gesamentlik deur die Wêreldbank en die VN se Voedsel en – Landbou Organisasie ("FAO) "vrygestel. Die biomassa van die globale visvoorraad het so laag gedaal dat dit nie meer moontlik is om die hoeveelheid vis te vang wat gevang sou kon word nie. Daar is 'n verhoogde voorkoms van skistosomiase (bilharzia) in Afrika – dit word gekoppel aan die kwynende getalle van die vis- spesies wat die slakke vreet wat hierdie siekte-veroorsakende parasiete dra. Massiewe groei van jellievis bevolkings bedreig vis voorraad, want hulle kompeteer met vis vir voedsel, eet vis eiers en vergiftig of swerm vis, en kan oorleef in omgewings wat arm is aan suurstof waar vis nie kan leef nie; hulle saai massiewe verwoesting in kommersiële visserye.

Daar is drie erkende vorme van biologiese oorontginning: groei oorbevissing, rekruut oorbevissing en ekosisteem oorbevissing.

Groei oorontginning gebeur wanneer die vis ge-oes word teen 'n gemiddelde grootte wat kleiner is as die grootte wat die maksimumopbrengs per rekruut sou lewer. 'n Rekruut  is 'n individu wat tot volwassenheid groei, of voldoen aan die riglyne t.o.v. grootte of ouderdom.

Rekruut-oorbevissing vind plaas wanneer die volwassenes van die bevolking so verminder het dat daar nie genoeg volwassenes is om 'n nageslag te produseer nie.

Met dalings in die oorvloed van die groot roofvisspesies, bring die oorvloed van klein snuffelvreters 'n verskuiwing in die balans van die ekosisteem ten gunste van die kleiner visspesies.

In 2010 is die Harvest Control Rule (HCR) voorgestel om as model te dien om aanvaarbare vlakke van visvangs te voorspel. Met hierdie protokol het bestuur direkte beheer oor die oeswaardes en strategieë met betrekking tot die voorspelling van voorraadstatus en langtermyn maksimumvolhoubare opbrengste.

Voorkomende en versagtende maatreëls kan geselekteerde visserye red en die ineenstorting van ander voorkom.

Ten einde die probleme van oorbevissing aan te spreek, is 'n voorkomende benadering en die "Harvest Control Rule" ingespan in die groot visserye van die wêreld.

Die Verenigde Nasie se Konvensie oor die Wet van die See-verdrag hanteer aspekte van oorbevissing in atikels  61, 62 en 65.

Volgens sommige waarnemers kan 'n  toepaslike oplossings gevind word in die bevordering van eiendomsreg deur middel van, byvoorbeeld, en . Daniel K. Benjamin gebruik navorsing deur Grafton, Squires en Fox om die idee te ondersteun dat privatisering die probleem van oorbevissing kan oplos:

Nog 'n moontlike oplossing kan   wees, sodat vissers wettiglik net 'n sekere hoeveelheid van die vis mag oes. 'n Meer radikale opsie is om gebiede van die see "geen toegang" areas te maak waar visvang verbode is, totdat die visgetalle herstel het in die area.

Verbruikersgedrag en die vraag na vis moet beheer word – talle inisiatiewe voorsien verbruikers van inligting rakende die bewaringstatus van seekos wat beskikbaar is. Die "Guide to Good Fish "lys 'n aantal hiervan.

Baie regulatoriese maatreëls is beskikbaar vir die beheer van oorbevissing. Regulatoriese maatreëls om oorbevissing te beheer sluit in visvangkwotas, sakbeperkings, lisensiëring, sluiting van seisoene, beperkings op grootte en die skep van marienereservate en beskermde gebiede.

Individuele oordraagbare kwotas (ITQs) is visseryrasionaliseringsinstrumente wat gedefinieer word deur die Magnuson-Stevens Fishery Conservation and Management Act as permitte wat toegang beperk tot die oes van vis. ITQs  word gebruik in Nieu-Seeland, Australië, Ysland, Kanada en die Verenigde State van Amerika.

In 2008 is 'n grootskaalse studie gedoen om visserye wat  ITQs gebruik, te vergelyk met visserye wat dit nie gebruik nie. Daar is sterk bewyse dat ITQs kan help om ineenstorting van visserye te voorkom.

China verbied visvang in die Suid-Chinese See vir 'n sekere tydperk elke jaar.

Verskeie wetenskaplikes pleit vir die beëindiging van subsidies wat aan diepseevisserye betaal word. Hierdie vlote vang in internasionale waters buite die 200 seemyl eksklusiewe ekonomiese sones van die kuslande; baie visserye is ongereguleerd en plunder die visvoorraad.

Hierdie subsidies befonds die diepseetreilers vir die groot hoeveelhede brandstof wat nodig is om buite die 200-myl grens te beweeg en die swaar nette te sleep.

Visvangtegnieke kan verander word om sodoende die byvangs en die skade aan marienehabitat te verminder. Verskillende soorte toerusting kan gebruik word om 'n spesifieke spesie of habitat meer effektief te teiken.

Volhoubare seekos is seekos afkomstig van bronne wat geteel word of so gevang word dat die produksie nie die ekosisteem in gevaar stel waar dit ge-oes word nie.

Die Raad vir Seerentmeesterskap (MSC) het 'n omgewingstandaard daargestel vir volhoubare en goedbestuurde visserye. Omgewingsverantwoordelike bestuur van visserye en praktyke word beloon met die gebruik van die blou eko-etiket. Dit stel verbruikers in staat om 'n rol te speel in die omkeer van die agteruitgang van visvoorrade. Fish & Kids is 'n MSC-projek wat skoolkinders onderrig oor die mariene omgewing – insluitend oorbevissing.

Bewusmaking van visseryregulasies kan nakoming daarvan verbeter. Vissers kan ook vrywilliglik betrokke raak by praktyke soos vang-en-vrylaat wanneer daar 'n publieke bewustheid gekweek word rondom die impak wat vissery op die omgewing het.

Die visbedryf bied sterk finansiële aansporing vir maatreëls wat gemik is op die volhoubaarheid van visvoorrade. Ontspanningshengelaars het belang daarby om toegang tot visvoorraad te behou. Dit lei tot uitgebreide stemmingmakery wat regeringsbeleid kan afwater of verhinder wat eintlik ten doel het om oorbevissing te voorkom.

Dit is maklik vir groot vissersbote om die visvoorraad te plunder in areas wat buite lande se eksklusiewe ekonomiese sones geleë is.

In waters waaroor daar territoriale dispute heers, neem lande dikwels aktief deel aan oorbevissing. ' n Noemenswaardige voorbeeld is die kabeljou-oorloë waar Brittanje se Vloot ingespan word om sy treilers te beskerm wat visvang in Ysland se eksklusiewe ekonomiese sone. Meeste visspesies beweeg vrylik deur verskillende lande se jurisdiksies en so word die bewaringspogings van een land dan deur 'n ander uitgebuit.

Terwyl regeringsregulasies geskep is om mense se gedrag te beheer, kan dit ondermyn word deur onwettige visvangaktiwiteite. Na raming verteenwoordig onwettige visvangs ongeveer 14 – 33% van die wêreldvangs (sowat 11 tot 26 miljoen ton)  In sommige ontwikkelende lande is groot getalle arm mense afhanklik van visvang. Dit is moeilik om hierdie soort van oorbevissing te reguleer, veral vir swak regerings. Industriële vissery word dikwels doeltreffend beheer, maar kleinskaal- en ontspanningshengelaars verbreek soms regulasies soos saklimiete en seisoensluitings. Onwettige visvang vind plaas op 'n industriële skaal met gefinansierde kommersiële bedrywighede.


</doc>
<doc id="111169" url="https://af.wikipedia.org/wiki?curid=111169" title="Intelligensie">
Intelligensie

Intelligensie is al op verskeie maniere omskryf, insluitend 'n persoon se kapasiteit vir logika, abstrakte denke, begrip, selfbewussyn, kommunikasie, die vermoë om te leer, emosionele kennis, geheue, beplanning, kreatiwiteit en probleemoplossing. Dit word ook meer algemeen beskryf as die vermoë om inligting in te neem en dit as kennis te stoor wat vir aanpasbare gedrag binne 'n omgewing aangewend kan word.

Intelligensie word die breedvoerigste in mense bestudeer, maar is ook al by niemenslike diere en plante waargeneem. Kunsmatige intelligensie is intelligensie in masjiene. Dit word algemeen deur middel van programsagteware in rekenaarstelsels geïmplementeer.

Binne die sielkunde bestaan daar verskeie benaderings tot menslike intelligensie. Die psigometriese benadering is seker die bekendste, en is ook die mees nagevorsde en by verre die mees gebruikte benadering in praktiese opsette.

Die definisie van intelligensie is omstrede. Sommige sielkundiges het die volgende definisies voorgestel:

Uit "Mainstream Science on Intelligence" (1994), 'n meningsblad in die "Wall Street Journal" geteken deur 52 navorsers (uit 'n totaal van 131 wat genader is).

'n Baie algemene verstandelike kapasiteit wat onder andere die volgende insluit: die vermoë om te redeneer, te beplan, probleme op te los, abstrak te dink, komplekse idees te verstaan, vinnig te leer en uit ervaring te leer. Dit is nie bloot boekegeleerdheid, 'n beperkte akademiese vaardigheid, of eksamenvernuf nie. Dit weerspieël 'n breër en dieper vermoë om ons omgewing te verstaan – om "sin te maak" of "uit te maak".

Uit "Intelligence: Knowns and Unknowns" (1995), 'n verslag deur die Raad van Wetenskaplike Sake van die American Psychological Association:

Individue verskil in hulle vermoë om komplekse idees te verstaan, by die omgewing aan te pas, uit ervaring te leer, om aan verskeie vorms van redenering deel te neem en om struikelblokke deur denke te bowe te kom. Alhoewel hierdie individuele verskille substansieel kan wees, is dit nooit heeltemal konsekwent nie: 'n spesifieke persoon se intellektuele prestasie sal by verskillende geleenthede en op verskille terreine wissel, soos deur verskillende kriteria beoordeel. Konsepte van "intelligensie" is pogings om hierdie komplekse verskynsel te verhelder en te organiseer. Alhoewel daar noemenswaardige klaarheid in sommige areas verkry is, kon nie een van die konseptualiserings daarin slaag om al die belangrike vrae te beantwoord nie, en is daar nie een wat universeel aanvaar word nie. Trouens, toe 24 prominente teoretici onlangs gevra is om intelligensie te definieer, het hulle met 24 ietwat verskillende definisies vorendag gekom.

Verder het verskillende kulture verskillende sienings van intelligensie. Wanneer 'n Kpelle-persoon byvoorbeeld gevra word om te sorteer, volg hy 'n funksionele benadering (metafories). Een Kpelle-deelnemer het gesê: "Die mes pas by die lemoen, want 'n mens sny dit daarmee" (metonimies). Wanneer Kpelles gevra word hoe 'n dom persoon sou sorteer, sorteer hulle linguisties deur die mes by ander instrumente, en die lemoen by ander kos te plaas (ook metafories), 'n benadering wat in ander kulture as intelligent beskou word.

Menslike intelligensie is die intellektuele kapasiteit van mense wat deur persepsie, bewussyn, selfbewussyn en wilskrag gekarakteriseer word. Intelligensie stel mense in staat om beskrywings van dinge te onthou en daardie beskrywings in toekomstige gedrag te gebruik. Dit is 'n kognitiewe proses. Dit gee mense die kognitiewe vermoë om te leer, konsepte te vorm, te verstaan en te redeneer, insluitend die kapasiteit om patrone te herken, idees te verstaan, te beplan, probleme op te los en deur middel van taal te kommunikeer. Intelligensie stel mense in staat om te ervaar en te dink.

Alhoewel mense die primêre fokus van intelligensienavorsers was, is daar wetenskaplikes wat diere-intelligensie, of meer algemeen, dierekognisie ondersoek. Hulle is geïnteresseerd in die studie van die verstandelike vermoë van 'n spesifieke spesie sowel as die vergelyking van intelligensie tussen spesies. Hulle bestudeer verskeie vlakke van probleemoplossing sowel as numeriese en verbale redeneervermoëns. Sommige uitdagings in hierdie area is die omskrywing van intelligensie sodat dit dieselfde betekenis vir alle spesies het (bv. die vergelyking van intelligensie tussen geletterde mense en ongeletterde diere) asook die in werkingstelling van 'n maatstaf wat verstandelike vermoëns van verskillende spesies en kontekste vergelyk.

Wolfgang Köhler se navorsing oor die intelligensie van ape dien as 'n voorbeeld van navorsing in hierdie area. Stanley Coren se boek "The Intelligence of Dogs" is 'n merkwaardige boek oor intelligensie by honde. Niemenslike diere wat spesifiek vir hulle intelligensie bekend is en bestudeer word, sluit in sjimpansees, bonobos en ander groot ape, dolfyne, olifante en in 'n sekere mate papegaaie, rotte en rawe.

Daar word aangevoer dat plante as intelligent geklassifiseer moet word op grond van hulle vermoë om eksterne en interne omgewings aan te voel en te modelleer, en die vermoë om hulle morfologie, fisiologie en fenotipe dienooreenkomstig aan te pas ten einde selfbehoud en reproduksie te verseker.

'n Teenargument is dat "intelligensie" die voortbringing en toepassing van aanhoudende herinneringe behels in teenstelling met "berekening" wat nie vereis dat daar geleer word nie. Plante is egter nie tot geoutomatiseerde sensories-motoriese reaksies beperk nie. Hulle beskik oor die vermoë om tussen positiewe en negatiewe ervarings te diskrimineer en om uit hulle vorige ervarings te "leer" (herinneringe te registreer). Hulle kan ook kommunikeer, hulle omstandighede deur middel van koste-effektiewe ontleding akkuraat bereken, en streng gekontroleerd optree om diverse omgewingstressors te verlig en te beheer.

Kunsmatige intelligensie (of KI) is die intelligensie van masjiene sowel as die rekenaarwetenskap-afdeling wat daarop gemik is om hierdie soort intelligensie deur die "studie en ontwerp van intelligente agente" of "rasionele agente" te skep. So 'n agent is 'n sisteem wat sy omgewing waarneem en stappe doen om sy kans op sukses te maksimaliseer. Prestasies in kunsmatige intelligensie behels begrensde en goed gedefinieerde probleme soos speletjies, die oplos van blokkiesraaisels, optiese karakterherkenning en 'n paar meer algemene probleme soos outonome (selfbesturende) motors. Algemene intelligensie of sterk KI het nog nie gerealiseer nie en is 'n langtermyndoel van KI-navorsing.

Enkele van die eienskappe wat navorsings graag by masjiene wil sien, is redenering, kennis, beplanning, die vermoë om te leer, kommunikasie, persepsie en die vermoë om te beweeg en voorwerpe te manipuleer. Wat kunsmatige intelligensie betref, bestaan daar nie konsensus oor hoe streng die brein gesimuleer moet word nie.

Intelligensie en kultuur is twee terme met 'n baie definitiewe onderskeid. Intelligensie word beskou as 'n persoon se kognitiewe vermoë om te leer. Dit word met skoolprestasie, IK, logika, abstrakte denke, selfbewussyn, emosionele kennis, geheue, beplanning, kreatiwiteit en probleemoplossing geassosieer. Kultuur word as 'n lewenswyse gedefinieer wat ons beskouings, ervarings en betrokkenheid by ons lewens en die wêreld rondom ons beïnvloed. Dit word deur die politieke, sosiale en omgewingskontekste waarin ons lewe, gevorm. Saam vorm dit deel van die sosiokulturele teorie, 'n term wat deur Lev Vygotsky geskep is. Die sosiokulturele teorie ondersoek "hoe sosiale faktore kognisie en ontwikkeling beïnvloed en hoe sosiale en kulturele praktyke ons denke vorm en definieer" (Siegler & Abibali, p. 108). Meer spesifiek gestel, kan daar gesê word dat intelligensie deur kultuur gevorm word.

Volgens Lev Vygotsky se sosiokulturele teorie verkry kinders 'n groter gedeelte van hulle kognitiewe vermoëns deur sosiale interaksies met ouers of ouer kinders en mense. Hy definieer dit as die Sone van Proksimale Ontwikkeling. Ouer mense verskaf die raamwerk of gereedskap wat kinders help om hulle kognitiewe vermoëns te verbeter.

Intelligensie speel 'n sleutelrol in die voorspelling van ons vermoëns en toekoms. Alfred Binet het 'n intelligensietoets opgestel. Wanneer ons die konsepte van intelligensie en kultuur kombineer, het kultuur een van die grootste impakte op kognitiewe ontwikkeling. Dit beteken dat verskillende lande verskillende definisies vir intelligensie sal hê. 'n Kind wat in een land as "slim" beskou word, sal nie noodwendig in 'n ander land "slim" wees nie, 'n konsep wat fundamenteel tot suksesvolle intelligensie is. Suksesvolle intelligensie inkorporeer die sosiokulturele omgewing en mense se vermoë om in hulle omgewing en volgens hulle persoonlike standaarde sukses te behaal (Steinberg & Grigorenko, 2004). Verskillende kulture heg waardes aan verskillende dinge en het verskillende ervarings. Dit het 'n groot invloed op wat hulle nodig het om in hulle wêreld suksesvol te wees. Die een is nie beter as die ander nie en die soort kennis wat hierdie kinders versamel, is voordelig vir hulle omgewing.

Wanneer ons intelligensie en die sosiokulturele invloed kombineer, sien ons dat kultuur 'n beduidende impak op kognitiewe ontwikkeling, en dus skool en leer, het. Siegler en Alibali (2005) verwys na ander studies waar daar gevind is dat kinders van verskillende kulture hulle tyd aan verskillende aktiwiteite bestee. Koreaanse en Amerikaanse gesinne het byvoorbeeld minder van hulle tyd aan formele en informele lesse en werk afgestaan as dié van Rusland en Estland (Tudge et al., 1999). Hulle bespreek ook die manier waarop kulturele norme kinderontwikkeling en hulle vermoë om sekere take te verrig, beïnvloed. Indien kultuur werklik so 'n groot invloed het, sal dit ook op intelligensie in 'n skool- en leerkonteks toegepas kan word. Stevenson en kollegas (1986) se studie ondersteun hierdie aanname. Hulle het Japannese, Taiwannese en Amerikaanse ma's se verskillende waardes en oortuigings rondom hulle kinders se opvoeding ondersoek. Die kinders het lees- en wiskundetoetse afgelê en die Amerikaanse kinders het swakker as die Taiwannese en Japannese kinders gevaar. Navorsers het bevind dat die ma's se gesindheid teenoor skool 'n invloed op die resultate gehad het. Die Asiatiese ma's was byvoorbeeld meer geneig om hulle kinders met hulle huiswerk te help. Verskeie ander studies ondersoek en definieer die verhouding tussen intelligensie en kultuur. Die eerste studie deur Greenfield en Quiroz (2013) het die verskille tussen Latyns-Amerikaanse immigrante-ouers en Europees-Amerikaanse ouers ondersoek. Hulle het bevind dat Latyns-Amerikaanse gesinne meer familiegesentreerde waardes (familie voor buitestanders) het terwyl Europese Amerikaners meer individualistiese waardes onderskryf.

In 'n tweede studie deur Brooks-Gunn en kollegas (1996) ondersoek hulle die IK-verskil onder swart en wit kinders en hulle huisomgewing, geboortegewig en finansiële situasie. Die hoofpunt was dat opvoeding deur ma's hierdie verskil beïnvloed het. Arm mense is minder geneig om 'n tersiêre kwalifikasie te hê. Hulle sal slegs uit hulle omgewing en interaksie met mense in hulle woonbuurt en familielede leer. Dit skep 'n kulturele verskil in die waarde van intelligensie en onderwys.

Intelligensie kan nie aan een spesifieke kultuur bo 'n ander toesgekryf word nie. Verder impliseer studies dat sosiokultuur een van die grootste rolle in skoolprestasie, opvoedkundige motivering, leervermoëns en dus intelligensie speel. Dit beteken dat kinders waarde heg aan dit waaraan hulle ouers, gemeenskap of kultuur waarde heg. Dit vorm ook die manier waarop hulle leer, waarop hulle probleme benader en die waarde wat hulle aan leer en sekere opvoedkundige vaardighede heg. Die hoofbevindings is dat kinders se manier van leer, en dus hulle intelligensie, deur hulle kultuur en omgewing gevorm word.



Vaktydskrifte en verenigings


</doc>
<doc id="111170" url="https://af.wikipedia.org/wiki?curid=111170" title="Henry Burnett">
Henry Burnett

Henry John Richard Burnett (Portsmouth, Engeland, 24 Maart 1832 – 26 Oktober 1913, Houdmoed, distrik Vanrhynsdorp, Kaapland, Suid-Afrika) was ’n Suid-Afrikaanse boumeester en moontlik argitek van Britse herkoms.

Feitlik niks is vandag meer oor Burnett se lewe of werk bekend nie, behalwe dat hy die eerste pastorie van die NG gemeente Fraserburg omstreeks 1855 gebou en hom toe op Fraserburg gevestig het. Hy was ’n seun van John en Eliza Anne Burnett, en is op 29 Augustus 1853 op Tulbagh getroud met Rosina Gertruida (of Geertruide) Petronella van Baalen (gebore Tulbagh, 12 Januarie 1828; oorlede Vanrhynsdorp, 15 Maart 1904).

Dis nie bekend wanneer hy die dorp verlaat het nie, maar die huis wat hy in 1857 vir sy gesin aan die huidige Voortrekkerstraat opgerig (en sekerlik ook ontwerp) het, is in 1926 aan die De Klerk-gesin verkoop. Hul een dogter, Elizabeth (Bessie) Viviers, en haar twee seuns, Chris en Fanie, het die huis ná haar man se dood bewoon. Sy het dit in 2014 aan sy derde of vierde eienaar verkoop. 

Minstens sewe kinders is uit Burnett se huwelik gebore, moontlik almal op Fraserburg, hoewel net die tweede en derde se geboorteplek as sodanig aangedui word: 



</doc>
<doc id="111172" url="https://af.wikipedia.org/wiki?curid=111172" title="Point Reyes">
Point Reyes

Point Reyes is 'n kaap en gewilde toeristebestemming aan die Stille Oseaankus van Noord-Kalifornië, geleë in die distrik Marin County en sowat 30 myl (50 km) wes-noordwes van San Francisco. Die kaap het sy naam ook aan die Point Reyes-skiereiland verleen wat van Tomales Bay in die noordooste tot die Bolinas-strandmeer in die suidooste strek. Die kaap en sy natuurlewe word beskerm as deel van die natuurbewaringsgebied Point Reyes National Seashore.

Die hele Point Reyes-skiereiland is, in teenstelling met die res van Marin County as deel van die Noord-Amerikaanse Plaat, teen die oostelike rand van die Pasifiese Plaat geleë. Dit maak deel uit van die sogenaamde "Salinian Block", 'n geologiese terrein (Engels: "terrane") of fragmentariese blok van die aardkors wat na die Salinas Valley genoem is en deur die magtige Kaliforniese San Andreas-breuk oor 'n tydperk van miljoene jare sowat 500 km noordwaarts verskuif is.

Dié breuk, wat regstreeks onder Tomales Bay loop, vorm ook die skiereiland se oostelike grens. Point Reyes se oorspronklike oostelike teenstuk as landskapsvorm is die Tehachapi Mountains, 'n bergreeks wat 500 km verder suidwaarts in die distrikte Kern County en Los Angeles County geleë is.


</doc>
<doc id="111173" url="https://af.wikipedia.org/wiki?curid=111173" title="Schindler House">
Schindler House

Schindler House, ook bekend as Schindler Chace House of Kings Road House, is 'n woonhuis in West Hollywood, Kalifornië wat in 1922 volgens 'n ontwerp van die Oostenryks-Amerikaanse argitek Richard M. Schindler (1887–1953) ontstaan het.

Schindler se huis het merkbaar verskil van tradisionele residensiële argitektuur, veral ten opsigte van geriewe waaroor dit nie beskik nie. Daar is geen konvensionele sitkamer, eetkamer of slaapkamer in die huis nie. Dit is eerder ontwerp en gebou om as 'n gemeenskaplike woning, werkplek en ateljee vir twee jong gesinne - Schindler en sy vrou en 'n egpaar met wie hulle bevriend was - te dien. Dit was tot en met 1953 Schindler se woon- en werkplek.

Opvallend is Schindler se vernuwende gebruik van industriële materiale. So is die huis van betonmure en verskuifbare glaspanele voorsien en het, as oopplangebou, die omliggende omgewing en natuur in die woonruimte geïntegreer - 'n baanbrekende ontwerp in Kalifornië se argitektoniese geskiedenis en 'n huldeblyk aan sy warm, droë en sonnige klimaat.


</doc>
<doc id="111182" url="https://af.wikipedia.org/wiki?curid=111182" title="Hoopdigtheid">
Hoopdigtheid

Hoopdigtheid of stapeldigtheid word gedefinieer as die massa van baie partikels gedeel deur die totale volume wat dit beslaan. Die totale volume sluit die volgende in: partikelvolume, interpartikel "void" volume en die interne porievolume.



</doc>
<doc id="111183" url="https://af.wikipedia.org/wiki?curid=111183" title="Partikeldigtheid">
Partikeldigtheid

Die partikeldigtheid of ware digtheid van 'n poeier of partikulêre vaste stof, is die digtheid van die deeltjies waaruit die poeier saamgestel is, in teenstelling met die hoopdigtheid, wat die gemiddelde digtheid is van 'n groot volume van die poeier in 'n spesifieke medium (gewoonlik lug).

Die partikeldigtheid is 'n relatief goed-gedefinieerde hoeveelheid, aangesien dit nie afhang van die mate waartoe die poeier gekompakteer is nie, terwyl die hoopdigtheid daarenteen verskillende waardes kan aanneem, afhangende van of dit toegelaat is om vry neer te slaan (""freely settled density"") of gekompakteer is (""tap density""). Daar is egter ook 'n verskeidenheid van definisies van die partikeldigtheid, wat verskil in terme van of porieë ingesluit is in die partikelvolume, en of ingeslote ruimtes bygetel word.

Partikeldigtheid kan op 'n aantal verskillende maniere gemeet word:

Die poeier word in 'n piknometer van bekende volume gelaai, en geweeg. Die piknometer word dan met 'n vloeistof van bekende digtheid gevul, waarin die poeier nie oplosbaar is nie. Die volume van die poeier word bepaal deur die verskil tussen die interne volume van die piknometer, en die volume vloeistof wat bygevoeg is (m.a.w. die volume van die lug wat verplaas is). 'n Soortgelyke metode, wat nie porievolume insluit nie, is om 'n bekende massa van deeltjies in gesmelte was van bekende digtheid te suspendeer, toe te laat dat enige borrels ontsnap, die was te laat stol, en dan die volume en massa van die wasblok te meet.

Die digtheid van 'n flodder van die poeier in 'n vloeistof van bekende digtheid kan ook met 'n hidrometer gemeet word om die partikeldigtheid deur dryfvermoë te bepaal.

'n Ander metode wat ook op dryfvermoë gebaseer is, is die gewig van 'n monster van die partikels in lug te meet, en dan weereens in 'n vloeistof van bekende digtheid.

'n Kolom van vloeistof met 'n digtheidsgradient kan ook voorberei word: Die kolom bevat 'n vloeistof van 'n kontinueerlik wisselende samestelling, sodat die partikeldigtheid iewers tussen die maksimum vloeistofdigtheid (aan die onderkant van die kolom), en die minimum digtheid (aan die bookant) lê. As'n klein monster van die poeier toegelaat word om in hierdie kolom af te sak, dit sal tot rus kom op die punt waar die vloeistofdigtheid gelyk is aan die partikeldigtheid.

'n Gas piknometer kan gebruik word om die volume van 'n poeiermonster te meet. 'n Monster met bekende massa word in 'n kamer van bekende volume gelaai, wat deur 'n klep afgesluit is van 'n gasreservoir, ook van bekende volume, met 'n hoër druk as die kamer. Nadat die klep oopgemaak is, word die finale druk in die stelsel gemeet, en kan die totale gasvolume (insluitende die poriëe) bepaal word deur die toepassing van Boyle se wet.

'n Kwik porosimeter is'n instrument waarmee die totale volume van 'n poeier bepaal kan word, sowel as die volume van porieë van verskillende groottes: 'n bekende massa van die poeier word in kwik gedompel. By standaarddruk, vul die kwik nie tussenpartikelruimtes nie, en ook nie die porieë van die monster nie. Soos die druk verhoog word, dring die kwik in kleiner en kleiner porieë in. Die verhouding tussen die porieë se deursnee en die druk is bekend, wat dit mootnlik maak om 'n deurlopende meting van die druk teenoor volume te gegenereer word, en daardeur die monster se porositeit volledig te karakteriseer.




</doc>
<doc id="111184" url="https://af.wikipedia.org/wiki?curid=111184" title="Julian Redelinghuys">
Julian Redelinghuys

Julian Redelinghuys (gebore te Pretoria, 11 September 1989) is 'n rugbyspeler wat vir die Goue Leeus in die Curriebeker en die Lions in Superrugby speel.

Hy het sy debuut vir die Springbokke op 22 November 2014 teen Italië gemaak.



</doc>
<doc id="111185" url="https://af.wikipedia.org/wiki?curid=111185" title="Steven Kitshoff">
Steven Kitshoff

Steven Kitshoff (gebore te Somerset-Wes, 10 Februarie 1992) is 'n rugbyspeler wat vir die Westelike Provinsie in die Curriebeker en die in Superrugby speel.

Kitshoff het sy debuut vir die Springbokke op 25 Junie 2016 teen Ierland op die Nuwelandstadion in Kaapstad gemaak, op ouderdom 24. Hy sal ook tydens die Rugbywêreldbeker 2019 vir Suid-Afrika uitdraf.



</doc>
<doc id="111186" url="https://af.wikipedia.org/wiki?curid=111186" title="Frans Malherbe">
Frans Malherbe

Frans Malherbe (gebore te Bredasdorp, 14 Maart 1991) is 'n rugbyspeler wat vir die Westelike Provinsie in die Curriebeker en die in Superrugby speel.

Malherbe het sy debuut vir die Springbokke op 9 November 2013 teen Wallis in Cardiff gemaak. Hy was ook deel van Suid-Afrika se span tydens die Rugbywêreldbeker 2015. Hy sal ook tydens die Rugbywêreldbeker 2019 vir Suid-Afrika uitdraf.



</doc>
<doc id="111187" url="https://af.wikipedia.org/wiki?curid=111187" title="Rudy Paige">
Rudy Paige

Rudy Paige (gebore te Heidelberg, Wes-Kaap, 2 Augustus 1989) is 'n rugbyspeler wat op skrumskakel vir die Blou Bulle in die Curriebeker en die Bulls in Superrugby speel. Hy was ook deel van Suid-Afrika se span tydens die Rugbywêreldbeker 2015.


</doc>
<doc id="111190" url="https://af.wikipedia.org/wiki?curid=111190" title="Lakewood, Kalifornië">
Lakewood, Kalifornië

Lakewood is 'n stad en munisipaliteit volgens algemene reg in die Amerikaanse deelstaat Kalifornië se distrik Los Angeles County met 'n bevolking van 80 048 volgens die sensus van 2010. Die stadsgebied word begrens deur Long Beach in die weste en suide, Bellflower in die noorde, Cerritos in die noordooste, Cypress in die ooste en Hawaiian Gardens in die suidooste. Die snelweg San Gabriel River Freeway (Interstate 605) loop deur Lakewood se oostelike buurte.

Soms word na Lakewood verwys as 'n "kitsstad" - 'n sinspeling op die stad se beplande ontwikkeling enkele jare ná die Tweede Wêreldoorlog om die behuisingstekort in Los Angeles County te verlig. Lakewood het vanaf 1950 op die limaboonvelde van 'n voormalige landbouterrein ontstaan as deel van 'n grootskaalse behuisingsprojek waarvolgens 17 500 huise binne 'n tydperk van vyf jaar op 'n industriële manier gebou is. In 1951 het die Lakewood Center Mall ontstaan as die destyds grootste winkelsentrum in die Verenigde State. Drie jaar later was Lakewood die eerste Kaliforniese nedersetting sedert 1939 wat geïnkorporeer is nadat inwoners die insluiting by naburige Long Beach verwerp het. 

Die nuut geïnkorporeerde City of Lakewood het 'n vernuwende en kostebesparende idee van die advokaat John Todd verwesenlik om munisipale administrasie en dienslewering te vergemaklik. Volgens die sogenaamde "Lakewood Plan" word munisipale dienste soos polisie, brandweer en straatonderhoud nie deur die stad self voorsien nie, maar op 'n kontrakbasis deur Los Angeles County verskaf. Lakewood het sodoende die eerste Amerikaanse "kontrakstad" geword. Intussen het 'n kwart van Kaliforniese nedersettings asook tientalle stede elders in die VSA Lakewood se voorbeeld gevolg.

Teen 1960 was Lakewood 'n vol-ontwikkelde nedersetting wat vandag steeds as die klassieke voorbeeld van 'n naoorlogse Amerikaanse voorstad beskou word.


</doc>
<doc id="111192" url="https://af.wikipedia.org/wiki?curid=111192" title="Maskeerband">
Maskeerband

Maskeerband is 'n tipe kleefband wat van 'n papieragtige materiaal gemaak word. In teenstelling met sommige plastiek kleefbande, kan maskeerband gewoonlik maklik met die hand geskeur word. Dit word gereeld gebruik om op te skryf en om die buitelyne van 'n geverfde area aan te dui en te keer dat verf daarso beland. Die naam verwys na die feit dat 'n masker gevorm word wat die onderste oppervlak van die verf beskerm, en dit staan in Engels dus ook bekend as "masking tape".


</doc>
<doc id="111193" url="https://af.wikipedia.org/wiki?curid=111193" title="Kramdrukker">
Kramdrukker

'n Kramdrukker (Engels "stapler", uitgespreek "stypler") is 'n meganiese toestel wat gebruik word om kramme deur papier te druk, om die papiervelle aan mekaar vas te heg.


</doc>
<doc id="111201" url="https://af.wikipedia.org/wiki?curid=111201" title="Lys van Israeliese Oorloë">
Lys van Israeliese Oorloë

Sedert die stigting van die staat van Israel in 1948 was die land reeds in agt oorloë, twee Palestynse intifadas, en in 'n hele reeks ander militêre operasies in die breër Arabies-Israeliese konflik betrokke.

Israel was in talle oorloë en grootskaalse militêre operasies betrokke, wat die volgende insluit:

















</doc>
<doc id="111256" url="https://af.wikipedia.org/wiki?curid=111256" title="Katalisator">
Katalisator

'n Katalisator is 'n stof wat 'n chemiese reaksie vinniger laat verloop sonder om deur hierdie reaksie verbruik te word.

Die aanwesigheid van 'n katalisator sal die vry entalpie (Gibbs-energie) van die reaksie ΔG onveranderd laat, maar die aktiveringsenergie ΔG, wat saamhang met die energie van die oorgangstoestand verlaag. Die kan die snelheid van die reaksie baie vergroot.

Katalisators kan homogeen of heterogeen wees. 'n Goeie voorbeeld van 'n homogene katalisator is 'n oplosbare molekule, soos 'n ensiem wat in die (homogene) reaksiemensel aanwesig is. 'n Voorbeeld van 'n heterogene katalisator is 'n vastestof soos mangaandioksied wat by 'n oplossing van waterstofperoksied gevoeg word. Dit bevorder die ontbinding van waterstofperoksied in water en suurstofgas:

Die gebruik van katalisators is baie oud. Die Neanderdallers het dalk reeds mangaandioksied gebruik om die ontbrandingstemperatuur van hout te verlaag en eenvoudiger vuur te kan maak.


</doc>
<doc id="111257" url="https://af.wikipedia.org/wiki?curid=111257" title="Milo Yiannopoulos">
Milo Yiannopoulos

Milo Yiannopoulos is 'n Britse joernalis en entrepreneur wat in Griekeland gebore en aan sy ma se kant van Joodse afkoms is. Hy was die tegnologie-redakteur van Breitbart.com, 'n konserwatiewe nuus-en-meningswebwerf wat in die Verenigde State van Amerika gebaseer is. Hy beskryf feminisme as kanker en het die ondersteuners van vergelyk met die Ku Klux Klan.


</doc>
<doc id="111258" url="https://af.wikipedia.org/wiki?curid=111258" title="Galeshewe">
Galeshewe

Galeshewe is 'n groot, oorwegend swart township van Kimberley in die Sol Plaatje Plaaslike Munisipaliteit. 

Die township het 'n inwonertal van 107 920; byna die helfte van die inwoners van Sol Plaatje woon in Galeshewe.



</doc>
<doc id="111259" url="https://af.wikipedia.org/wiki?curid=111259" title="Sydney on Vaal">
Sydney on Vaal

Sydney on Vaal is 'n gehug met slegs 33 inwoners in die Frances Baard-distriksmunisipaliteit in die Noord-Kaap, Suid-Afrika.



</doc>
<doc id="111260" url="https://af.wikipedia.org/wiki?curid=111260" title="Salaah">
Salaah

Salaah (Arabies: صلوات ,صلاة) is die praktyk van gebed in die Islam. Dit is een van die Vyf Pilare van die Islam, die belangrikste pligte vir Moslems. Om salaah te maak moet 'n persoon se gedagtes in 'n toestand van rituele suiwerheid wees, wat van 'n staat van ablusie ("wuḍū") afkomstig is.

Soenni-Moslems moet elke dag op vyf tye salaah maak. Hierdie tye word deur die beweging van die son bepaal. Die oproep tot gebed (athaan) is noodsaaklik voor elke verpligte gebed.

Die profeet Mohammed het gesê: "Iemand wat Allah se plesier soek en met geloof op die athaan reageer, sal in die Paradys toegelaat word."

Moslems bid vyf keer per dag.<ref name="Prayer Times NYC|url=http://pbctimes.com/prayertimes/prayer-that-gets-you-relexation-5-prayers-in-islam/|"></ref> Dit is verpligtend vir alle Moslems wat puberteit bereik het, buiten dié wat geestelik gestrem is, te siek is, menstrueer of nageboortelike bloeding het. Dié wat siek of fisiek ongeskik is, mag bid terwyl hulle sit of lê. In teenstelling met die weeklikse Vrydaggebed is die salaah nie spesifiek aan die moskee gebonde nie. Indien meer as twee mense saam salaah maak, word die woorde en bewegings deur 'n imam gelei om dit sinchronies te hou.

Elke gebed vind op ’n spesifieke tyd (whaktoe) plaas. Dié tye word volgens die son se beweging bepaal. Die vyf salaahs is:

I. Fadjer of soeboeg – oggend; voor dagbreek

II. Thoer of zoeger – middaggebed

III. Asser – tussen die middaggebed en sonsondergang

IV. Magrieb – ná sonsondergang

V. Isjaai – laataand; voor slapenstyd




</doc>
<doc id="111278" url="https://af.wikipedia.org/wiki?curid=111278" title="Owendale, Noord-Kaap">
Owendale, Noord-Kaap

Owendale is 'n klein gehug, 'n yl bevolkte nedersetting in die Kgatelopele Plaaslike Munisipaliteit in die Noord-Kaap.



</doc>
<doc id="111279" url="https://af.wikipedia.org/wiki?curid=111279" title="As-salamu alaykum">
As-salamu alaykum

As-salāmu ʿalaykum (Arabies: السلام عليكم‎‎, IPA: [æsːælæːmu ˤalajkum]) is a Arabiese groet wat "Vrede oor jou" beteken. Dit word gereeld gebruik deur Moslems in verskeie godsdienstige en sosiale kontekste. Die verkorte vorm van hierdie groet is "SalAam" (IPA: [sælɒm]).

Die Hebreeuse weergawe is "Shalom Aleichem" (שָׁלוֹם עֲלֵיכֶם‎‎ "shālôm ʻalêḵem"; Jiddisj: שלום־עליכם‎ "sholem aleykhem").

"As-salam" is ook een van die 99 name van Allah.


</doc>
<doc id="111347" url="https://af.wikipedia.org/wiki?curid=111347" title="Shirehoogland">
Shirehoogland

Die Shirehoogland is ’n uitgestrekte bergreeks oos van die Shirerivier in Malawi. Dit is sowat 130 km lank. 

Die hoogland is op die meeste plekke sowat 900 m hoog en sluit verskeie berge in, soos Thyolo (1 462 m), Soche (1 533 m), Ndirande (1 612 m), Chiradzulu (1 773 m) en die Zombaplato (2 000 m).

Vanweë die gematigde klimaat en die moesonreëns wat soms heeljaar die waterbronne van die hoogland voed, was die voorheen feitlik onbewoonde streek baie gewild onder die koloniale Britte, wat met die verbouing van tee en hout gou ’n intensiewe plantasie-ekonomie daar gevestig het. Dit is dus nie per toeval dat die ekonomiese middelpunt van Malawi, Blantyre, ook daar geleë is nie.

Wat toerisme betref, is die Zombaplato en die nabygeleë stad Zomba ook gewild. Aktiwiteite sluit in stap in digte woude, bergklim, perdry, voëls kyk, hengel en bergfiets ry. Die steil hange van die plato bied ’n panoramiese uitsig oor die vallei, asook die Chilwameer in die noorde, Berg Mulanje in die suidooste en die Shirerivier in die weste.



</doc>
<doc id="111348" url="https://af.wikipedia.org/wiki?curid=111348" title="Gotiese grammatika">
Gotiese grammatika

Die grammatika van die Gotiese taal is waarskynlik die oudste bekende grammatika van 'n Germaanse taal en daarby ook die enigste grammatika uit die Oos-Germaanse taalvertakking. Dit is hoofsaaklik uit die Wulfilabybel afgelei. Weens sy vroeë oorsprong is die Gotiese grammatika van besondere belang, aangesien hy duidelik veel nader aan Oergermaans op klank- en vormleer staan as al die ander Oudgermaanse tale.

Die Gotiese naamwoorde ("nomen" ) word volgens naamval ("kasus") en getal ("numerus") verbuig.

Goties is 'n morfologiese Nominatief-Akkusatieftaal.

Goties is 'n sintetiese taal; die verskillende funksies van die werkwoorde word uitgedruk deur die uitgange aan te las en soms deur die klinker van die stam te verander, bv. "-siggw-" teenoor "-suggw-" vir "sing". Omdat ook die 'ek', 'jy', 'hy/sy/dit' deur uitgange uitgedruk word, kan die werkwoord gebruik word sonder om "ik" "ek", "þu" "jy", ens. by te voeg, bv. "siggwa": ek sing ; "siggwis": jy sing; "siggwand": "hulle sing".

Dit val op dat Goties nie dieselfde analitiese karakter as Afrikaans het nie; 'n werkwoord kan daarom 44 verskillende vorme hê om verskillende tydsvorme, die lydende vorm (passief), wense en moontlikhede (optatief) en die dader uit te druk: 

Daar is 4 tot 6 woordbounaamvalle ("morfologiese kasus"). Baie keer word die verdwynende vokatief en reste van die wertuignaamval (instrumentalis) buite rekening gelaat.

Die nominatief is die naamval wat die meeste in die Gotiese taal gebruik word. Die onderwerp word in die nominatief geskryf en kom byna in elke volsin voor. Dit kan slegs naas 'n werkwoord staan wat in persoon (bv. 1ste, 2de, 3de persoon) en getal (numerus) verbuig is (die persoonsvorm). Die nominatief is 'n naamval wat verder die onderwerp as die draer van die handeling aandui (in 'n bedrywende/aktiewe sin) of die onderwerp as die lydende van die handeling (in 'n lydende/passiewe sin).

Voorbeeldsinne

Die genitief word gewoonlik gebruik om die besit of 'n nabye verwantskap tussen naamwoorde aan te dui. In Goties tree (soos in Duits) verskeie agtervoegsels op wat die genitief aandui. Dit hang alles af van die verbuigingsklas, die woordgeslag (manlik, vroulik en onsydig) en die getal (numerus):







Die datief word gebruik om 'n indirekte voorwerp te benoem, byvoorbeeld:


Baie keer kan die datief gebruik word om by bepaalde werkwoorde 'n direkte voorwerp te benoem; dit sluit die werkwoorde "tekan" "aanraak" en "waírpan" "werp, gooi" in.


Die datief word meestal saam met voorsetsels gebruik. Enkele voorsetsels wat die datief vereis is:


Die voorsetsels wat met 'n sterretjie gemerk is, kan ook vir die akkusatief gebruik word.

In die Gotiese taal belig die akkusatief die semantiese rol, wat nie aktief handel nie, maar wat iets of iemand "beweeg" of "laat beweeg".


Die werktuignaamval (instrumentalis) het slegs in oorblyfsels en vaste voorvoegsels behoue gebly. Dus het hierdie morfologiese naamval vroeër verdwyn, net soos in die meeste ander Oudgermaanse tale (soos in Oudhoogduits het hy min of meer behoue gebly). Kyk byvoorbeeld na "þe[h]" "daarmee, met hierdie"; "he?" "met wie"; "ni þeei" "nie omdat…" / "nie dat".

In teenstelling met die ander Germaanse tale het die vokatief in Goties behoue gebly. Dit is onduidelik of die ou vokatief in Duits wel vandag nog bestaan en/of dit maar net heeltemal met die nominatief saamval. In Goties het die vokatief sowel in die enkelvoud as in die meervoud heeltemal behoue gebly, hoewel die meervoudsvokatief egter selde gebruik word. Sy uitgange stem baie maal ooreen met dié van die nominatief en akkusatief. Die vokatief beskik egter oor geen lidwoord nie; as lidwoord kan daar na die "o" van die vokatief gekyk word, wat meestal weggelaat word. Byvoorbeeld: "Oh Sunu" ("O, seun"; vergelyk "O Sohn").

Goties het drie geslagte wat egter geen natuurlike geslagte is nie; dit wil sê, die stelsel stem nouliks ooreen met die Duitse een:

In hierdie afdeling word daar tussen twee kategorieë onderskei:
By uitsondering bestaan daar die tweevoud (dualis, bv. "ons twee", "ons al twee", "ons beide" ; "julle twee", "julle al twee", "julle beide") wat in die werkwoordvervoegings behoue gebly het, maar nie by die naamwoorde nie.

Die verbuigings van die persoonlike naamwoorde in Goties sien soos volg daar uit:

Let wel: Gewoonlik word die persoonlike voornaamwoord in Goties slegs by nadruk as 'n afsonderlike woord uitgedruk (net soos in Sanskrit, Grieks en Latyn), anders is dit in die werkswoordsvorm opgesluit. Goties verteenwoordig hier 'n ouer stadium as die ander Oudgermaanse tale.

Wat merkwaardig is van hierdie Gotiese voornaamwoorde is hul argaïese voorkoms – dit verbind baie elemente van die Latynse voornaamwoorde (byvoorbeeld die 3de persoons meervoud) en Wes-Germaanse voornaamwoorde:

Die Gotiese persoonlike voornaamwoorde was daarom van besondere taalhistoriese belang: So dien hulle byvoorbeeld in die 19de eeu as beginpunt by die rekonstruksie van 'n Indogermaanse oertaal.

In Goties is daar nog geen egte betreklike voornaamwoorde nie. Betreklike bysinne word deur 'n kombinasie van aanwysende voornaamwoorde / lidwoord (sa, so, þata) en die onbuigbare rededeel (partikel) "ei" ingelei. In die meeste gevalle is die woord wat ontstaan eenvoudig (simpel): sa+ei = saei "..., wat"; þáim+ei = þáimei "...aan diegene wat".

In enkele gevalle bring "Sandhi" verandering mee, waar die elemente byeenkom (waar twee woorde of woordvorme saamtrek en grammaties noodwendig klankverandering meebring). Daar is twee soorte sandhi in samehang met hierdie voornaamwoorde:


Hulle is in Goties nog redelik sterk uitgebou (by die enkelvoud). Die Oudhoogduits besit 'n soortgelyke grammatikale konstruksie (dit word in die ontwikkeling tot die Nieuhoogduits weliswaar aansienlik verminder).

By nadere ondersoek toon die vraende voornaamwoorde van die onsydige naamwoorde 'n onreëlmatigheid: dit is nie ƕata, soos wat verwag word nie, maar ƕa; vergelyk hiermee die voornaamwoord ita en die lidwoord þata.

Voorbeeld: ƕanzuh: "insandida ins twans ƕanzuh" (Hy het hulle weggestuur/weg van twee en twee)

Die besitlike voornaamwoorde is besitlike byvoeglike naamwoorde. Hulle word veel meer gebruik as die Genitief by die persoonlike voornaamwoorde in die 1ste en 2de persoon.

Hulle volg gewoonlik op die naamwoorde,

waarop hulle betrekking het, en stem hiermee met die woordgeslag, getal en naamval ooreen. Dit is:







Hierdie byvoeglike naamwoorde word nooit swak verbuig nie. By ugkar, igqar, unsar en izwar ontbreek die -s aan die einde van die Enkelvoud-Manlik-Nominatief. Verder kan mens nooit die -ata in die nominatief en akkusatief onsydig by hierdie vier byvoeglike naamwoorde in die meervoud koppel nie (bv. unsarata, igqarata, ens.). Die onsydige vorm is in hierdie geval met die Enkelvoud-Manlik-Nominatief identies, sonder uitgang. In ander gevalle word die byvoeglike naamwoorde presies soos elke ander sterk byvoeglike naamwoord verbuig: skalksos meinái "my dienaar" / "meiner Diener", in razn þeinamma "in jou huis" / "in deinem Hause", ens.

By hierdie byvoeglike naamwoorde kan ook "sein" toegevoeg word. Hierdie byvoeglike naamwoord is selde, hoewel dit geen nominatief het nie, slegs akkusatief, genitief en datief. Sein beteken "syne, hulle" (3de persoons enkelvoud + meervoud) sonder onderskeid van woordgeslag of getal. Dit kan egter net gebruik word om na die onderwerp van die sin te verwys. 'n Mens kan vergelyk tussen:


In Goties is daar slegs een bepaalde lidwoord wat tegelyk 'n aanwysende voornaamwoord is. Hy tree verbasend baie soos die Duitse bepaalde lidwoord en ook die aanwysende voornaamwoord op. Aan hierdie bepaalde lidwoord, wat terselfdertyd 'n aanwysende voornaamwoord is, kan mens besonder goed die ontwikkeling van die afsonderlike bepaalde lidwoorde en aanwysende voornaamwoorde in die uiteenlopende Oergermaanse tale (bv. Oudhoogduits, Oudengels en Oudnoors) raaksien. Wat die aanwysende voornaamwoorde betref, kan 'n mens steeds by Yslands parallelle trek (vergelyk Yslands "þessi" en Gotiese "þize").

Nou kan mens 'n vergelyking maak tussen die tabel hierbo en die Oudengelse bepaalde lidwoord en aanwysende voornaamwoord in die twee tabelle hieronder.



Daar is geen onbepaalde lidwoord in Goties nie.

By die verbuigingsvorme van die selfstandige naamwoord is die verbuigingstam van die naamvaluitgang onderskeibaar. Na gelang van die uitgang van die verbuigingstam kry mens in Goties 'n klinker- (volgens Jacob Grimm: sterk) en 'n medeklinker- (volgens Jacob Grimm: swak) verbuiging.

Deels deur die Laat Oergermaanse en Voorgotiese ontwikkeling is die eindklank van die verbuigingstam nie in elke verbuigingsvorm herkenbaar nie. By die klinkerstamme toon dit veral nog in die Datief-Meervoud en Akkusatief-Meervoud: "a"-stamme "dagam", "dagans" ↔ "ō"-stamme "gibom", "gibos" ↔ "i"-stamme "gastim", "gastins" ↔ "u"-stamme "sunum", "sununs". By die medeklinerstamme is die verbuigingstam die duidelikste voor die uitgange wat met 'n klinker begin, vergelyk: "gumane", "qinono", manageino.

Die Gotiese a-stamme, wat sowel manlik en onsydig insluit, sit die Oergermaanse "a"-stamme en uiteindelik die Oerindogermaanse "o"-stamme voort, sodat hulle met die Latynse en Oudgriekse "o"-stamme (tipies: Latyn "lupus" 'wolf', Grieks "lúkos" 'wolf') vergelykbaar is. By die Oergermaanse "a"-stamme wissel die agtervoegsel tussen *-"a"- en *-"e"- ( < Oerindogermaans *"o" : *"e"), wat in Goties as -"a"- : -"i"- voortgesit is. Die "a"-stamme word op grond van klankontwikkeling in drie klasse verdeel:


Paradigma van die manlike en onsydige "a"-stamme: "dags" (manlik) 'dag', "hlaifs" (manlik) 'brood', "waurd" (onsydig) 'woord', "haubiþ" (onsydig) 'hoof' / 'kop':


Die manlike "i̯a"-stamme word weens 'n uitgangsonderskeid verdeel in 'n groep met kort stamlettergrepe en 'n groep met lang stamlettergrepe (uiteindelik deur die Wet van Sievers). Soos die langlettergrepiges behou hulle ook die meerlettergrepige stamme. Wat die onsydige "i̯a"-stamme betref, bestaan hierdie onderskeid in Goties nie meer nie; hier is die kortlettergrepige bou deurgevoer.

Paradigma van die manlike en onsydige "i̯a"-stamme:

Die "u̯a"-stamme word weens hul besondere klankvorming eweneens van die suiwer "a"-stamme onderskei. Die kortlettergrepige "u̯a"-stamme het in die nominatief-enkelvoud die klankvorm (manlik) -"us", (onsydig) -"u"; die langlettergrepiges het weer die klankvorm (manlik) -"ws", (onsydig) -"w".

Paradigma van die manlike en onsydige "u̯a"-stamme: "þius"* (manlik) 'dienaar, kneg', "waurstw" (onsydig) 'werk':



Die Gotiese "ō"-stamme, wat slegs die vroulike vorme insluit, sit die Oergermaanse "ō"-stamme en uiteindelik die Oerindogermaanse "eh₂"-stamme voort. Wat in die Oerindogermaanse taal nog 'n geringe agtervoegselklinkerwisseling ("Suffixablaut") uitmaak, speel in die Oergermaanse taal reeds geen rol meer nie. Daar word tussen die suiwer "ō"-stamme, die "u̯ō"-stamme en die "i̯ō"-stamme onderskei. Die "u̯ō"- en die kortlettergrepige "i̯ō"-stamme toon geen afwyking van die suiwer "ō"-stamme nie en kan daarom onder dieselfde hofie behandel word. Andersins word hulle by die langlettergrepige "i̯ō"-stamme ingedeel.

Paradigma van die vroulike "ō"-, "u̯ō"- en kortlettergrepige "i̯ō"-stamme:

In hierdie klas hoort die woorde met 'n langer wortellettergreep en dié waarby die agtervoegsel-*"i̯ō" in die derde lettergreep staan, soos – van binne Gotiese perspektief hier as onreëlmatig beskou – ook "mawi" 'meisie' en "þiwi" 'maagd'.
Paradigma: "bandi" 'boei, band', "mawi" 'mesie':



Die U-stam onderskei hom in 'n hoë mate van die ander twee sterk stamme. Hy het nie, soos vermoed word, 'n *Ju-stam en ook geen Wu-stam nie. Verder is daar net twee onsydige naamwoorde bekend wat tot die U-stam hoort, naamlik *"Faíhu" ( vermoë, mag, besittings, rykdom (soos geld, goedere, beeste); Vermögen) en *"Paíru"(stekel) (volgens onderskeie tekste ook *"qaíru"). Waarskynlik ook *"Leiþu" (vrugtewyn).

Soos by alle Germaanse tale word die werkwoorde in swak en sterk werkwoorde verdeel.

Byna alle Gotiese werkwoorde word volgens die Oerindogermaanse beginsel by die sogenaamde "tematiese" vervoeging verbuig; dit beteken daar word 'n sogenaamde temaklinker tussen die wortel en die vervoegingsagtervoegsel (Flexionssuffix) ingevoeg. Wat by die Indogermaanse rekonstrueerde temaklinker "*e" und "*o" is, het by die Goties tot "i" en "u" verder ontwikkel. Die ander atematiese vervoeginge, wat by die agtervoegsel direk aan die wortel gevoeg word, bestaan by Goties nog slegs by die werkwoord wisan wees „sein“, asook by enkele klasse van die swak vervoegende werkwoorde (so bv. bly die werkwoord salbôn ( salf / salben) se stam "salbô-" steeds onveranderd; daar word ook geen temaklinker ingevoeg soos bv. by baíran (sien onder) nie).
Die atematiese werkwoord wisan toon in die aanwysende onvoltooide teenwoordige tyd (Präsens) soos in alle Indogermaanse tale baie onreëlmatighede op grond van die veranderinge (wisselings) van die normale (voltrap) en nultrap:

Soos by alle Germaanse tale is daar twee groepe werkwoorde wat onderskeidelik as "sterk" en "swak" gekenmerk word. Swak werkwoorde word in die Voltooide teenwoordige tyd (Präteritum) vervoeg deur die agtervoegsel -da/-ta, die sterk werkwoorde deur die ablaut (die verandering van die stamklinker by werkwoorde):

Goties het enkele taalfossiele uit die Oerindogermaanse tyd behou:




</doc>
<doc id="111352" url="https://af.wikipedia.org/wiki?curid=111352" title="Mulanjemassief">
Mulanjemassief

Die Mulanjemassief, ook bekend as Berg Mulanje, is ’n groot inselberg in die suide van Malawi, sowat 65 km oos van Blantyre. Die hange rys steil vanaf die omliggende vlaktes van Chiradzulu en die Mulanje-distrik, waar tee verbou word.

Die massief is sowat 22 x 26 km groot en die hoogste punt, die Sapitwapiek, is 3 002 m hoog. ’n Groot deel van die massief bestaan uit golwende graslande op hoogtes van 1 800 tot 2 200 m wat gekruis word deur diep, beboste klowe. Dit het baie individuele pieke wat tot meer as 2 500 m hoog is, soos die Chambe-piek, waarvan die westelike hang bekend is vir die langste rotsklim in Afrika.

Die massief is sowat 130 miljoen jaar gelede gevorm vanweë die inpersing van magma in die aardkors. Die omringende rots is mettertyd weggekalwe en dit het die erosiebestande vulkaniese rots van die Mulanjemassief agtergelaat. Die eerste Europeër wat geskryf het dat hy die berg gesien het, was David Livingstone, in 1859, maar in argeologiese ondersoeke is bewyse gevind dat die berg sedert die Steentydperk al besoek word.

Die berg is so hoog dat dit die boonste lugvloei versteur sodat reënwolke daaromheen vorm. Dit is dus ’n belangrike bron van reënwater vir feitlik elke rivier wat deur hierdie deel van Malawi vloei. ’n Taamlike groot houtbedryf is aan die hange van die massief gevestig.

Die massief is deel van ’n beskermde bergwoudreservaat. Soveel inheemse Mulanje-sipresse ("Widdringtonia whytei") is afgekap dat dit as bedreig beskou word en van die laaste oorblywende bome word in die park aangetref, asook ’n paar ander plante en diere waarvan baie spesies inheems aan die gebied is. Voorbeelde sluit in woudskoenlappers en ’n skaars soort voël, verkleurmannetjie, gekko, akkedis en padda. Die gebied om die park word bedreig deur ’n groeiende bevolking, die afkap van bome en indringerspesies.

Berg Mulanje is ’n gewilde plek vir bergklim en stap en het verskeie berghutte wat deur die Malawiese Bergklub en die departement van bosbou onderhou word. Sapitwapiek is in 1894 die eerste keer uitgeklim en is nou die gewildste plek vir bergklim op die plato.



</doc>
<doc id="111355" url="https://af.wikipedia.org/wiki?curid=111355" title="Zombamassief">
Zombamassief

Die Zombamassief, ook bekend as Berg Zomba, is ’n berg op die Shirehoogland in die suide van Malawi. 

Die massief bestaan hoofsaaklik uit siëniet, maar edel- en halfedelstene soos kwarts word ook aangetref. Dit beslaan ’n oppervlakte van sowat 130 km en die hoogste piek is 2 087 m hoog. 

Die Zombaplato is bedek met gemengde plantegroei, maar veral dennebome kom voor; dit word geplant vir bosbou. Die Zombasaagmeul is aan die suidelike hange van die berg geleë. Op plekke waar inheemse bome voorkom, is daar ’n groot probleem met die afkap van bome vir vuurmaakhout. Vrugte soos aarbeie en braambessies word op die berg geplant vir die plaaslike mark. 

Strome loop deur die plato en daar is watervalle en klein mere. Die Mulunguzirivier ontspring op die plato en vloei deur die stad Zomba aan die voet van die berg. In 2000 is die Mulunguzidam geopen wat Zomba se reservoir van water voorsien. 

Dit is die streek se grootste toeriste-attraksie. Aktiwiteite sluit in stap, perdry, bergklim, hengel en bergfiets ry. Die plato kan per teerpad van Zomba af bereik word. Daar is verskeie soorte akkommodasie vir toeriste, soos die Ku Chawe Inn en verskeie kampeerterreine. In die stad self is daar twee hostels vir rugsakreisigers en verskeie lodges. Die plaaslike kunsmark is die ideale plek om aandenkings te koop.

Om na die bopunt van die plato te stap is ’n gewilde toeristebedrywigheid. Op helder dae kan Blantyre en die Mulanjemassief, wat albei 60 km van daar is, gesien word. Van die westelike rand van die plato af kan die Shirerivier en die Liwonde Nasionale Park gesien word. 



</doc>
<doc id="111358" url="https://af.wikipedia.org/wiki?curid=111358" title="Maravi">
Maravi

Maravi was ’n koninkryk wat in die 16de en 17de eeu oor die grense van die hedendaagse Malawi, Mosambiek en Zambië gestrek het. Daar word geglo die moderne naam "Malawi" is afgelei van "Maravi", wat "vuurvlamme" beteken.

Toe die staat op sy grootste was, het dit gebiede van die Tonga- en die Tumbuka-volk noord van die Benede-Shire en wes van die Luangwa- en die Zambeziriviervallei ingesluit. Die Maravi-heersers het tot die Mwale-matriargaat behoort en die titel "Kalonga" gehad. Hulle het regeer vanaf Manthimba, die administratiewe hoofstad, en was die dryfkrag agter die staat se stigting. Intussen het die patriargale Banda-clan, wat tradisioneel helers, wysgere en metallurge opgelewer het, die godsdienstige sake vanaf hul hoofstad, Mankhamba, behartig.

Ná kontak met die Portugese het handel in artikels soos krale en porselein toegeneem. In die 19de eeu het die staat begin agteruitgaan en die Maravi's is dikwels deur hul bure die Yao aangeval en as slawe geneem. David Livingstone het die Njassameer in 1859 besoek en Protestantse sendelinge het kort daarna gevolg.

"Maravi" is dus ’n algemene naam van die volke van Malawi, Zambië, Mosambiek en die ooste van Zimbabwe. Chichewa, wat ook Chinyanja genoem word en in Malawi en Zambië en in ’n mindere mate Mosambiek gepraat word, is die belangrikste taal wat in die ryk ontstaan het.




</doc>
<doc id="111362" url="https://af.wikipedia.org/wiki?curid=111362" title="Chichewa">
Chichewa

Chichewa, ook bekend as Chinyanja, is ’n taal van die Bantoetaalfamilie. Die voorvoegsel "chi" word vir tale gebruik en dit beteken dus die taal van die Chewa-stam. In Malawi is die naam in 1968 amptelik van Chinyanja na Chichewa verander op aandrang van die destydse president, Hastings Kamuzu Banda (wat self van die Chewa-stam was), en dit is steeds die naam wat meestal in die land gebruik word.

In Zambië word Chichewa deur ander volke soos die Ngoni en die Kunda gepraat en die meer algemene naam Chinyanja, "(taal) van die meer" (met verwysings na die Malawimeer) word eerder gebruik. In Zambië word dit "Cinyanja" gespel en in Mosambiek "Cinianja".

Chichewa is die bekendste taal van Malawi en word veral in die sentrale en suidelike dele van die land gepraat. "Dit is ook een van die sewe amptelike Afrikatale van Zambië, waar dit hoofsaaklik in die Oostelike Provinsie gepraat word. Dit word ook in Mosambiek gepraat, sowel as in Zimbabwe, waar dit volgens sekere ramings die plaaslike taal is wat die derde meeste gepraat word, naas Shona en Noord-Ndebele." Dit is een van die 55 tale wat op die Voyager Goue Plaat voorkom.

Die Chewa was ’n tak van die Maravi-volk wat van die 16de eeu of vroeër af in die Oostelike Provinsie van Zambië en in Noord-Mosambiek tot so ver suid as die Zambezirivier gewoon het.

Die naam "Chewa" (in die vorm "Chévas") is die eerste keer deur António Gamitto in geskrifte opgeneem. Hy is in 1831 op 26-jarige ouderdom aangestel as tweede in bevel van ’n ekspedisie van Tete, Mosambiek, na die hof van koning Kazembe in wat nou Zambië is. Hy het deur die land van koning Undi, wes van die Dzalanyamaberge, gereis oor ’n hoek van die huidige Malawi tot in Zambië. Later het hy etnografiese en linguistieke notas en woorde neergepen. Volgens hom was die Malawi-volk ("Maraves") dié wat deur koning Undi suid van die Chambwestroom (naby die huidige grens tussen Mosambiek en Zambië) regeer is, terwyl die Chewa noord van die Chambwe gewoon het.

Benewens ’n paar woorde wat hy opgeneem het, was die eerste uitgebreide rekord van Chichewa dié van Johannes Rebmann in sy "Dictionary of the Kiniassa Language", wat in 1877 gepubliseer maar in 1853-'54 geskryf is. Rebmann was ’n sendeling wat naby Mombasa in Kenia gewoon het en hy het sy inligting gekry by ’n Malawiese slaaf, bekend as Salimini, wat tien jaar tevore in Malawi gevange geneem is. Salimini, oorspronklik van ’n plek met die naam Mphande, blykbaar in die omgewing van Lilongwe, het ook vertel van verskille tussen sy eie dialek (wat hy "Kikamtunda" genoem het: die taal van die plato) en die Maravi-dialek ("Kimaravi") wat verder suid gepraat is.

Die eerste taalboek, "A Grammar of the Chinyanja language as spoken at Lake Nyasa with Chinyanja–English and English–Chinyanja vocabulary", is in 1880 deur Alexander Riddel geskryf en gedeeltelike vertalings van die Bybel is aan die einde van die 19de eeu gedoen. Verdere taal- en woordeskatboeke sluit in "A vocabulary of English–Chinyanja and Chinyanja–English: as spoken at Likoma, Lake Nyasa" en "A grammar of Chinyanja, a language spoken in British Central Africa, on and near the shores of Lake Nyasa", deur George Henry (1891). Die hele Bybel is in 1912 deur William Percival Johnson in die Likomaeiland-dialek van Nyanja vertaal en gepubliseer as "Chikalakala choyera : ndicho Malangano ya Kale ndi Malangano ya Chapano".

Nog ’n vroeë grammatikaboek, wat op die Kasungu-dialek van Chichewa gekonsentreer het, was Mark Hanna Watkins se "A Grammar of Chichewa" (1937). Hierdie boek, die eerste grammatikaboek van ’n Afrikataal wat deur ’n Amerikaner geskryf is, was die produk van ’n samewerking tussen ’n jong swart Ph.D.-student en nog ’n jong swart student, Hastings Banda, wat in 1966 die eerste president van die Republiek Malawi geword het.

Chichewa het vyf klinkers: "a", "e", "i", "o" en "u". Soms kom lang of dubbele klinkers voor, soos in "áákúlu" "groot" en "kufúula" "skree". ’n Woord aan die einde van ’n frase se tweede laaste klinker neig om langer te wees, behalwe in nie-Chichewa-name en , soos "Muthárika" of "ófesi" – dan bly dit kort. Die bygevoegde "u" of "i" in leenwoorde soos "láputopu" van "laptop" of "íntaneti" "internet" word gewoonlik beswaarlik uitgespreek.

Konsonante word soms deur ’n klinker gevolg, of soms deur "w" of "y":


Die plek van "bya" word ingeneem deur die gepalataliseerde affrikaat "bza" en die plek van "gya" deur "ja".

Sommige konsonante kan ook voorafgegaan word deur ’n homorganiese nasaal:

Die moontlike konsonantkombinasies kan dus soos volg in ’n tabel voorgestel word:

Die spelling is in 1973 ingestel; dit is die enigste vorm wat tans in Malawi gebruik word. Dit het die "Chinyanja Orthography Rules" van 1931 vervang.



</doc>
<doc id="111375" url="https://af.wikipedia.org/wiki?curid=111375" title="Protektoraat">
Protektoraat

’n Protektoraat is volgens die moderne internasionale reg ’n afhanklike of onontwikkelde gebied wat plaaslike outonomiteit en ’n mate van onafhanklikheid geniet terwyl dit steeds die opperheerskappy van ’n groter soewereine staat erken. Hulle verskil van kolonies in die sin dat hulle plaaslike leiers het en daar min immigrasie is van die groter staat af, en van beskermde gebiede wat volle onafhanklikheid behou maar onder die beskerming van ’n ander staat staan.

Protektorate was in die Middeleeue ’n algemene verskynsel toe ook feodalisme baie as bestuursvorm voorgekom het. Hulle het deel uitgemaak van die leenstelsel, waar graafskappe en hertogdomme onder beskerming van konings was. Met die groeiende staatsbewussyn van lande soos Frankryk is hierdie feodale opvatting en versnippering verder uitgebrei tot ’n sterker mag van die sentrale gesag, ten koste van die bevoegdhede van die protektorate.

In beginsel kan ’n staat self ’n sterker staat se beskerming vra as dit byvoorbeeld deur magte van buite bedreig word, maar daar is nie in die praktyk baie voorbeelde daarvan nie. ’n Moontlike voorbeeld kan Slowakye wees, wat Duitsland in 1939 as sy beskermheer aangeneem het weens aanvalle deur Hongarye en Pole, al kan die vrywilligheid daarvan betwyfel word. Nog ’n voorbeeld is Egipte, wat van 1882, ná die oproer van Ahmed Urabi, tot 1922 onder protektoraat van die Verenigde Koninkryk gestaan het.

Teenswoordig kan Monaco steeds beskou word as ’n protektoraat onder opperheerskappy van Frankryk.



</doc>
<doc id="111378" url="https://af.wikipedia.org/wiki?curid=111378" title="Chongoni-rotskunsgebied">
Chongoni-rotskunsgebied

Die Chongoni-rotskunsgebied is in die Sentrale Streek van Malawi en bestaan uit 127 terreine op die beboste heuwels van die Malawiplato met uitbeeldings van rotskuns en deur die jagters- en die landbougemeenskap van die Laat Steentydperk en Ystertydperk. Hierdie antieke vorm van die uitbeelding van die kulturele geskiedenis is vandag nog gewild.

Die rotskuns is op granietformasies aangebring en bestaan uit uitbeeldings wat toegeskryf word aan die Twa-jagtersgemeenskap, wat in die Steentydperk hier gewoon het, en die Chewa-landbougemeenskap, wat die gebied in die Ystertydberk bewoon het. Vanweë dié kulturele belangrikheid is die gebied in 2006 tot ’n Unesco-wêrelderfenisgebied verklaar; die kriteria is die ryk kulturele tradisies van die rotskuns en die voortdurende skakel met die hedendaagse gemeenskap. Die kuns, wat rituele en seremonies uitbeeld, is meestal die handewerk van die vroue van die Chewa-stam. Die tradisie word voortgesit deur die Bantoevolke in Changoni.

Die gebied is in die bergagtige distrik van Dedza, wat op 1 600 m die hoogste dorp in Malawi is, en sowat 80 km suidoos van Lilongwe. Dit is na berig word die "digste versameling rotskuns" in Sentraal-Afrika. Die 127 terreine beslaan ’n gebied van 126,4 km en is geleë aan die heuwelhange van die beboste gebied, waar dit beskerm word deur rotse wat uit die hange steek. Vyf terreine lê buite die grense van die Chongoni-woudreservaat.

Argeologiese bewyse dui op bewoning van die gebied in die Laat Pleistoseen-tydsnede. Artefakte van 2500 v.C. dui ook daarop dat jagters in die Laat Steentydperk hier gewoon het.

Jagters van die eerste millennium n.C. was verantwoordelik vir wit rotskuns in die gebied. Die natuurlike figure is van wit klei gemaak. Die jagters- en die landbougemeenskap het saam hier gewoon tot in die 19de eeu, toe eersgenoemde groep in die landbougemeenskap opgeneem is. In die 15de eeu het die Maravi-Chewa-stam (na wie die land Malawi genoem is) uit die noordweste hierheen getrek, al die groepe verenig en die Maravi-ryk gestig. Daarna het die Ngoni-stam, wat uit Suid-Afrika gevlug het, in die suidelike streek van die Chongoni-gebied kom woon. Dit het daartoe gelei dat die Nyau, ’n deel van die Chewa-stam wat hulle vyandiggesind was, na skuilplekke getrek het. Hulle het egter ondanks teenstand van die Ngoni, die sendelinge en die koloniale administrasie van die land die bewaring van hul kultuur verseker. 

Nadat die gebied in 1924 tot ’n woudreservaat verklaar en die grense van dorpies vasgestel is, is die eerste rotstekeninge in die 1930' hier ontdek. Later, in die 1950's, is besonderhede oor ’n paar terreine gepubliseer. Vyf van die 127 terreine is toe in 1969 tot beskermde nasionale monumente verklaar. Hulle is oop vir die publiek.

Ná die migrasie van Chewa-landbouers na die gebied was wit klei die medium wat vir tekeninge gebruik is terwyl hul voorgangers, die Twa-pigmeë, rooi in hul tekeninge gebruik het. Dié tradisie is vandag nog gewild en word verbind met rituele van vroue-inisiasie en met reën- en begrafnisrites. Die rotskuns dien ook as simbool van die geheime Nyau-gemeenskap.

Die kuns word in vier tradisies verdeel: dié van die Twa-pigmeë, die vroegste gemeenskap van jagters; die Chewa-landbougemeenskap; die Ngoni-stam en die koloniste.



</doc>
<doc id="111380" url="https://af.wikipedia.org/wiki?curid=111380" title="Chewa">
Chewa

Die Chewa is ’n Bantoevolk van Sentraal- en Suider-Afrika en die grootste etniese groep in Malawi. Hulle is naby verwant aan ander volke in die omringende streke, soos die Tumbuka en Nsenga. Hulle is ook histories verwant aan die Bemba, met wie hulle ’n oorsprong in die Demokratiese Republiek van die Kongo (DRK) deel.

Nes met die Nsenga en Tumbuka, het ’n aansienlike deel van die Chewa-gebied onder invloed gekom van die Ngoni-volk, wat uit die ou Suid-Afrikaanse provinsie Natal of Transvaal daarheen getrek het. ’n Alternatiewe naam vir die Chewa is die Nyanja. Hul taal word Chichewa/Chinyanja genoem. Die Chewa is internasionaal die bekendste vir hul maskers en hul geheime gemeenskap, die Nyau, sowel as hul landboutegnieke.

Die Chewa is nes die Nyanja, Tumbuka en Senga ’n oorblyfsel van die Koninkryk Maravi. Daar is twee groot Chewa-clans, die Phiri en die Banda, en hulle bestaan uit sowat 1,5 miljoen mense. Die Phiri word verbind met die konings en aristokrasie, en die Banda met helers en mistici.

Die mondelinge tradisie van die Chewa kan vertolk word as dat hul gebied van oorsprong Malambo, ’n streek in die Demokratiese Republiek van die Kongo, is. Van daar het hulle na Noord-Zambië migreer en iewers voor die einde van die eerste millennium n.C. suid en oos na die hooglande van Malawi. Nadat hulle grondgebied van ander Bantoevolke verower het, het hulle weer saamgekom by Choma, ’n plek wat verbind word met ’n berg in Noord-Malawi, en die plato van Noordoos-Zambië.

Dit is een van ’n paar vertolkings van die stam se vroeë oorlewerings. Die eerste Chewa-koninkryk is net voor of ná 1480 gestig, en teen die 16de eeu was daar twee regeringstelsels, een wat deur die Banda-clan by Mankhamba gehandhaaf is, en die ander deur die Phiri-clan by Manthimba.

Teen die 17de eeu, nadat die Malawiese staat verenig was, het die Portugese kontak met die Chewa gemaak. Hoewel die Portugese nie die hartland van die land bereik het nie, was daar tussen 1608 en 1667 goed gedokumenteerde kontak. Teen 1750 het verskeie "Malawi"-dinastieë hul posisie in verskillende dele van Sentraal-Malawi gevestig, maar die Chewa het daarin geslaag om hulle van hul bure te onderskei deur middel van hul taal, spesiale tatoes ("Mphini") en ’n godsdiensstelsel gebaseer op die geheime Nyau-gemeenskap.

Chichewa, die taal van die Chewa, kan volgens kenners van die gebied ook geklassifiseer word as ’n Shona-dialek. Dit skep ’n sterk historiese verband met die Nyanja, Bemba en Yao, en met die antieke Mashonaryk wat hul herkoms kan terugvoer na Mashonaland. Die antieke Mashona wat tydelik in Malambo (nou in die DRK) vertoef het, het eindelik na Noord-Zambië en daarna na Malawi migreer.

Chichewa het volgens geleerdes in die 16de eeu as ’n aparte taal ontstaan. In die 21ste eeu stem die Chichewa-woordeskat en baie ooreen met die Shona-dialekte wat in Zimbabwe gepraat word, veral ChiZezuru en ChiManyika.

Vroue het ’n spesiale plek in die Chewa-gemeenkap en . Hulle word beskou as die voortplanters van die linie ("Bele"), wat ’n uitgebreide familie van mense is wat aan dieselfde voormoeder verwant is. As ’n matriliniêre gemeenskap word eiendom en landregte van die moeder geërf. "Bele" beteken "afkomstig van dieselfde bors". Kinders van dieselfde ma of vrou ("Lubele la achite") vorm ’n familie van afhanklikes, of "Mbumba". Ouer broers van die ma word "Nkhoswe" genoem; hulle is die bewaarders van die linie en die mentors van hul susters se seuns.

’n Dorp is histories gelei deur ’n hoofman ("Mfumu"), ’n posisie waarna enige dorpenaar kon streef. Dorpshoofmanne en was ondergeskik aan streekshoofde ("Mwini Dziko"), en húlle aan opperhoofde. Ondergeskiktheid het beteken die betaal van ’n heffing en die bereidwilligheid om soldate in oorlogstyd te verskaf.



</doc>
<doc id="111381" url="https://af.wikipedia.org/wiki?curid=111381" title="Qasim Amin">
Qasim Amin

Qasim Amin (Arabies: قاسم أمين; ; 1 Desember 1863, in Alexandrië – 22 April 1908, in Kaïro) was 'n Egiptiese juris, Islamitiese Modernis en een van die stigters van die Egiptiese Nasionale Beweging en Universiteit van Kaïro. Hy het vroueregte in Egipte beklemtoon. Hy word beskou as die Arabiese wêreld se "eerste feminis". Volgens hom is die bevryding van die vrou 'n noodsaaklike voorwaarde vir die bevryding van die Egiptiese samelewing van buitelandse oorheersing. In sy boek "The Liberation of Women" (1899) verduiduidelik hy sy stelling met passasies uit die Koran en Hadithat van die profeet Mohammed.


</doc>
<doc id="111382" url="https://af.wikipedia.org/wiki?curid=111382" title="Alawiete">
Alawiete

Die Alawiete (علويون, DMG-transliterasie: ʿAlawīyūn) of Nusairiërs (نصيريون Nuṣairiyūn) is 'n godsdienstige gemeenskap in die Nabye Ooste wat sy oorsprong in laat 9de eeuse Irak het en dikwels by die Sjiïetiese spektrum van Islam gereken word, al volg hulle afwykende geloofsoortuigings en erken onder meer Imam Ali as 'n inkarnasie van God. Hulle moenie verwar word met Turkse en Koerdiese Aleviete nie, 'n geloofsgemeenskap wat in die sogenaamde Kizilbasj-tradisie staan. Soms word na Alawiete as 'n Gnostiese gemeenskap in Islam verwys. Een van die besonderhede van hul geloof is dat religieuse oortuigings geheim gehou word. 'n Klein groep ingewydes tree as godsdienstige leiers op.

Die meeste aanhangers van Alawitiese Islam word tans in Sirië, Turkye en Libanon aangetref. Die tradisionele kerngebied van Alawitisme strek van die Turkse provinsie Hatay in die noorde suidwaarts oor die Siriese kusgebergte Djebel Ansariye tot die Akkar-vlakte van Noord-Libanon. In die ooste word dit deur die Orontes-rivier begrens. In Hatay word Alawitiese gemeentes hoofsaaklik in en rondom Antakya en Samandağ asook in die kusvlakte van İskenderun aangetref.

Buite dié gebied is daar ook Alawitiese nedersettings in die Siriese binneland, in die gebiede rondom die goewermente van Hama en Homs en op die Golanhoogtes asook in die Turkse Çukurova-vlakte (Kilikië) in en rondom Mersin, Tarsus en Adana. As gevolg van binnelandse en migrasie oor grense heen het in die 20ste eeu ook Alawitiese gemeentes in Damaskus, in die Libanese stad Tripoli en in verskeie westerse lande ontstaan. Daar is geen presiese statistieke oor die aantal aanhangers van Alawitisme nie. Na ramings is daar sowat vier miljoen Alawiete wêreldwyd.

Alawiete hou verskeie herdenkings soos:



</doc>
<doc id="111385" url="https://af.wikipedia.org/wiki?curid=111385" title="Monkey Bay">
Monkey Bay

Monkey Bay, of Lusumbwe, is ’n dorp in die Mangochi-distrik in die Suidelike Streek van Malawi. Dit is op die oewer van die Malawimeer geleë en het een van die land se belangrikste hawens. Die bevolking is sowat 14 591 (in 2008).

Monkey Bay is 206 km van die hoofstad, Lilongwe, en 253 km van die ekonomiese middelpunt, Blantyre. Die dorp is ’n toeristebestemming en baie mense doen daar aan op pad na Cape Maclear.

Die huise op die dorp is eenvoudig en van klei, en min huishoudings kan elektrisiteit bekostig, aangesien net die aansluitingskoste drie keer soveel as die gemiddelde maandelikse loon is.

Daar is ’n supermark en ’n mark in Monkey Bay. Op 22 Februarie 2010 het die eerste bank sy deure hier geopen. Daar is ook verskeie gastehuise.

Busse loop van die dorp na Lilongwe en Blantyre en terug. Die naaste lughawe is by Ulongwe, 79 km van daar. Twee passasiersveerbote vaar elke week op die Malawimeer tussen Monkey Bay en Chilumba: die "MV Ilala" en "Mtendere".

Die Nankhwala Katolieke Skool is op die dorp, asook ’n kleinerige hospitaal en ’n polisiekantoor. Dit is ook die hoofkwartier van die vloot met ’n bemanning van 220.



</doc>
<doc id="111387" url="https://af.wikipedia.org/wiki?curid=111387" title="Mangochi">
Mangochi

Mangochi is ’n dorp in die Suidelike Streek van Malawi. Dit is naby die suidpunt van die Malawimeer geleë en is voorheen Fort Johnston genoem. In 2008 het dit ’n inwonertal van 51 429 gehad.

Mangochi is in die 1890's deur die koloniale administrateur sir Harry Johnston op die wesoewer van die Shirerivier gestig as ’n verdedigingspos van die Sentraal-Afrikaanse Federasie. Hierna was Fort Johnston, soos dit toe bekend was, ’n belangrike slawemark en administratiewe sentrum.

Die dorp is 470 m bo die seespieël en lê tussen die meer en die Shirerivier, sowat 190 km noordoos van Blantyre, Malawi se ekonomiese sentrum.

Mangochi is as ’n landbousentrum gevestig wat die verbouing van tabak, katoen en grondboontjies insluit. Rys en mielies word aan die oewers van die meer verbou en vissery is ook ’n baie belangrike bedryf.

Op die dorp is ’n paar winkels, ’n poskantoor, banke en die Malawimeer-museum. ’n Kloktoring wat van die vroeë 20ste eeu dateer, is opgerig ter ere van koningin Victoria.

Mangochi is net weg van die M3-pad geleë. Alle busse van Monkey Bay na Blantyre stop op die dorp. Minibusse loop na Liwonde, Zomba en Blantyre. Die Bakili Muluzi-brug loop by die dorp oor die rivier.

Die taal Yao, veral die Mangochi-dialek, word hoofsaaklik gepraat. Daar is ook ’n Swahili-nedersetting.

Mangochi word deur Lonely Planet beskryf as ’n dorp met ’n "effense Swahili-gevoel", met palmbome, Arabies-tipe mense en kokosneute wat op straat verkoop word. Daar is verskeie gastehuise en lodges vir toeriste. By die Nkopola Lodge aan die meer kan ’n mens swem, visvang en seil.



</doc>
<doc id="111389" url="https://af.wikipedia.org/wiki?curid=111389" title="Omar Mateen">
Omar Mateen

Omar Mateen, gebore as "Omar Mir Seddique", (16 November 1986 – 12 Junie 2016) was 'n Amerikaanse Islamitiese terroris.

Hy het in 'n gewapende aanval op die Pulse homoklub in Orlando, Florida in die Verenigde State 50 mense gedood en 53 gewond. Hy het eers die 911-nommer van die polisie gebel om 'n eed van trou aan ISIS af te lê en sy naam te gee. Hy het toe die nagklub om 2 uur die oggend binnegegaan en met 'n outomatiese wapen begin skiet. Later het hy gyselaars gevangegeneem. Drie uur later het veiligheidsmagte hom gedood. Omar was 'n Amerikaanse burger van Afgaanse afkoms. Die FBI het hom vroeër ondersoek vanweë kontakte met Moner Mohammed Abusalha, 'n terroris wat in Sirië 'n selfmoordaanslag gepleeg het. Abusalha en Mateen het in dieselfde dorp Fort Pierse gewoon, maar kontak was minimaal.


</doc>
<doc id="111390" url="https://af.wikipedia.org/wiki?curid=111390" title="Leo Buscaglia">
Leo Buscaglia

Felice Leonardo "Leo" Buscaglia PhD (31 Maart 1924 – 12 Junie 1998), ook bekend as "dr. Liefde," was 'n Amerikaanse skrywer/ motiveringspreker en 'n professor in die Departement van Spesiale Onderwys aan die Universiteit van Suid-Kalifornië.

Felice Leonardo Buscaglia is gebore in Los Angeles, CA op 31 Maart 1924 in 'n familie van Italiaanse immigrante. Hy het sy vroeë kinderjare in Aosta, Italië, deurgebring voor sy terugkeer na die Verenigde State om sy opleiding voort te sit. Hy het gegradueer aan die "Theodore Roosevelt High School"  (Los Angeles). Hy het tydens die Tweede Wêreldoorlog diens gedoen in die Vloot en daarna ingeskryf by die Universiteit van Suid-Kalifornië ("USC") waar hy drie grade verwerf het (BA 1950; MA 1954; PhD 1963) voordat hy by die fakulteit aangesluit het. Met sy aftrede is Buscaglia aangewys as reisende professor ─  een van slegs twee sulke benoemings op daardie tydstip.

Terwyl Buscaglia doseer het by USC was hy diep ontroer deur die selfmoord van 'n student.  Hy het die mensdom se afgestompdheid bepeins en die sin van die lewe ondersoek;  hy het 'n klas begin aanbied genaamd "Love 1A". Dit het die basis gevorm vir sy eerste boek wat eenvoudig "LOVE" getiteld was. Die "Public Broadcasting System" (PBS) het hom as 'n dinamiese spreker ontdek en sy gebeeldsende lesings het groot gewildheid verwerf in die 1980's. Sy praatjies is gewoonlik uitgesaai tydens fondswerwingsveldtogte en was op 'n tyd een van die grootste inkomsteverdieners van al PBS se programme. As gevolg van die nasionale blootstelling en die opregte storievertel-styl van sy boeke het al sy titels nasionale Topverkopers geword ─ waarvan vyf selfs gelyktydig op die New York Times se Topverkoperslys was.

Buscaglia is aan 'n hartaanval oorlede op 12 Junie 1998 by sy huis in Glenbrook, Nevada, naby Lake Tahoe. Hy was 74.



</doc>
<doc id="111391" url="https://af.wikipedia.org/wiki?curid=111391" title="Roodepan">
Roodepan

Roodepan is 'n groot kleurlingtownship van Kimberley in die Sol Plaatje Plaaslike Munisipaliteit. 

Die township het 'n inwonertal van 20 263



</doc>
<doc id="111392" url="https://af.wikipedia.org/wiki?curid=111392" title="Ekstroversie en introversie">
Ekstroversie en introversie

Die konsep van ekstroversie-introversie is 'n sentrale dimensie van menslike persoonlikheidsteorieë. Die terme "introversie" en "ekstroversie" is deur Carl Jung populêr gemaak. Ekstroversie is geneig om in uitgaande, energieke, spraaksame gedrag te manifesteer terwyl introversie deur meer teruggetrokkenheid en alleenheid gekenmerk word.

Ekstroversie en introversie word gewoonlik as 'n enkele kontinuum beskou. Iemand wie se ekstroversietelling dus hoog is, sal 'n lae introversietelling hê, en omgekeerd. Carl Jung en die ontwikkelaars van die Myers–Briggs Persoonlikheidstoets beskou dit egter uit 'n ander hoek en voer aan dat almal 'n ekstroverte en 'n introverte sy het, waarvan die een meer dominant as die ander is.

Ekstroversie is 'n staat waarin bevrediging hoofsaaklik van buite verkry word. Ekstroverte is geneig om menslike interaksie te geniet en om entoesiasties, spraaksaam, assertief en gesellig te wees. Ekstroverte floreer wanneer hulle by ander mense is. Hulle put genot uit aktiwiteite wat groot sosiale byeenkomste soos partytjies, gemeenskapsaktiwiteite, openbare demonstrasies en besigheids- of politieke geleenthede behels. Hulle werk ook gewoonlik goed in groepe. Ekstroverte verkies dit om tussen ander mense te wees en is meer geneig om verveeld te raak wanneer hulle op hulle eie is.

Introversie is 'n staat waarin die individu hoofsaaklik in sy eie innerlike geïnteresseerd is. Introverte word gewoonlik as meer teruggetrokke of peinsend beskou. Sommige sielkundiges karakteriseer introverte as mense wie se energie deur nadenke gestimuleer word en tydens interaksie afneem.

Introverte put genot uit alleen-aktiwiteite soos lees, skryf, rekenaarverwante aktiwiteite, stap en visvang. Die argetipe kunstenaar, skrywer, beeldhouer, ingenieur, komponis en uitvinder is almal hoogs introverties. Introverte geniet dit gewoonlik om op hulle eie te wees en vind dit minder lonend wanneer hulle tussen groot groepe is, maar geniet interaksie met goeie vriende. Hulle verkies dit om op 'n enkele aktiwiteit op 'n slag te konsentreer en hou daarvan om situasies eers dop te hou voordat hulle deelneem, iets wat veral by ontwikkelende kinders en adolessente gesien word. Hulle is meer analities voordat hulle praat. Introverte word maklik deur te veel stimulasie by sosiale byeenkomste en baie interaksie oorweldig.

Dit gebeur dikwels dat mense introversie verkeerdelik as skaamheid interpreteer. Introverte verkies alleen-aktiwiteite bo sosiale aktiwiteite, maar anders as skaam mense, is hulle nie noodwendig bang vir sosiale situasies nie.

Susan Cain, skrywer van die boek "Quiet: The Power of Introverts in a World That Can't Stop Talking"  en selferkende introvert, voer aan dat die Westerse samelewing teen die introverte bevooroordeeld is. Kinders word van kleins af geleer dat hulle gesellig en sosiaal moet wees om gelukkig te wees.

Cain sê dat introversie nie 'n "tweedeklas" eienskap is nie, met voorbeelde wat J.K. Rowling, Isaac Newton, Albert Einstein, Gandhi, Dr. Seuss, Yeats, Steven Spielberg en Larry Page insluit. Uit haar boek blyk dit duidelik dat die samelewing deur introverte sowel as ekstroverte verryk word.

Alhoewel baie mense introversie en ekstroversie as onderling uitsluitend beskou, word ekstroversie-introversievlakke deur kontemporêre eienskapsteorieë as deel van 'n enkele, aaneenlopende persoonlikheidsdimensie gemeet, waar sommige persone naby een van die eindpunte en ander naby die halfpadmerk lê.  Ambiversie lê min of meer presies in die middel. 'n Ambivert is taamlik gemaklik met mense en sosiale interaksie, maar geniet dit ook om alleen te wees.

Die mate van ekstroversie en introversie word oor die algemeen deur selfverslae geassesseer, alhoewel verslae en waarnemings van derde partye ook gebruik kan word. Selfverslae is óf leksikaal óf op verklarings gebaseer.

Leksikale maatstawwe gebruik individuele byvoeglike naamwoorde wat ekstrovertiese en introvertiese eienskappe weerspieël, soos uitgaande, spraaksaam, teruggetrokke en stil. Woorde wat introversie verteenwoordig, word omgekodeer om vergelykbare mates van ekstroversie/introversie te skep wat op 'n kontinuum voorkom.

Verklarings bestaan gewoonlik uit meer woorde, en as navorsingsinstrument beslaan dit dus meer ruimte as leksikale maatstawwe. Respondente word gevra in watter mate hulle byvoorbeeld ""met baie verskillende mense by partytjies praat"" of ""ongemaklik by ander mense voel"."

Hans Eysenck beskryf ekstroversie-introversie as die mate waarin 'n persoon uitgaande en interaktief teenoor ander mense is. Hierdie gedragsverskille is vermoedelik die gevolg van onderliggende verskille in breinfisiologie. Ekstroverte is op soek na opwinding en sosiale aktiwiteite in 'n poging om hulle stimulasievlak te verhoog terwyl introverte geneig is om sosiale situasies te vermy om stimulasie tot 'n minimum te beperk.
Die relatiewe belangrikheid van natuur versus omgewing in die vasstelling van die vlak van ekstroversie was nog altyd kontroversieel en die fokus van baie studies. Tweelingstudies het bevind dat daar 'n genetiese komponent van 39% tot 58% is. Wat die omgewingskomponent betref, blyk dit dat die gedeelde gesinsomgewing baie minder belangrik as individuele omgewingsfakture is wat nie deur broers en susters gedeel word nie.

Eysenck beweer dat ekstroversie deur veranderlikheid in kortikale stimulasie  veroorsaak word. Hy hipotetiseer dat introverte deur hoër aktiwiteitsvlakke as ekstroverte gekarakteriseer word, menende dat hulle chronies meer kortikale stimulasie ervaar. Die feit dat ekstroverte meer eksterne stimulasie vereis, word as bewys vir hierdie hipotese voorgehou.

Ekstroversie word aan 'n hoër sensitiwiteit van die mesolimbiese dopamienstelsel vir potensieel lonende stimuli gekoppel. Dit verklaar die hoë vlakke van positiewe affek by ekstroverte aangesien hulle die opwinding van potensiële beloning meer intens ervaar.

Een studie het bevind dat introverte meer bloedvloeiing in die frontale lobbe en frontale talamlus het waar interne prosesse soos beplanning en probleemoplossing plaasvind. Ekstroverte het meer bloedvloei in die anterior cingula girus, temporale lobbe en posterior talamus wat sensoriese en emosionele ervarings geprosesseer word.

'n Verskeidenheid gedragsverskille kom by ekstroverte en introverte voor. Volgens een studie is ekstroverte geneig om meer ornamenteel aan te trek terwyl introverte praktiese, gemaklike klere verkies. Ekstroverte verkies gewoonlik vroliker, meer konvensionele en energieke musiek as introverte. Persoonlikheid beïnvloed ook die manier waarop mense hulle werksareas inrig. Ekstroverte is geneig om hulle kantore te versier, hulle deure oop te los en ekstra stoele te hê – alles pogings om interaksie met medewerkers aan te moedig. Introverte aan die ander kant, organiseer hulle kantore op 'n manier wat sosiale interaksie ontmoedig.

Ondanks hierdie verskille is daar in 'n meta-analise van 15 ervaringsteekproefstudies bevind dat daar 'n groot mate van oorvleueling in die gedrag van ekstroverte en introverte voorkom. Fleeson en Gallagher (2009) het bevind dat ekstroverte gereeld op introverte maniere optree en omgekeerd. Vanuit hierdie perspektief is ekstroverte en introverte nie "fundamenteel verskillend" nie. 'n Ekstrovert is dalk bloot iemand wat meer dikwels meer ekstroverties optree, wat impliseer dat ekstroversie nie soseer iets is wat 'n mens "het" nie, maar wat 'n mens "doen".

Die besef dat introversie en ekstroversie normale variante van gedrag is, kan tot selfaanvaarding en begrip vir ander mense bydra. 'n Ekstrovert kan sy/haar introverte maat se behoefte aan ruimte aanvaar terwyl 'n introvert sy/haar ekstroverte maat se behoefte aan sosiale interaksie kan verstaan.

Navorsers het 'n korrelasie tussen ekstroversie en selfgerapporteerde geluk ontdek. Menende, ekstroverte mense is geneig om hoër vlakke van geluk as introverte te rapporteer.

Dit beteken nie dat introverte ongelukkig is nie. Ekstroverte ervaar eenvoudig meer positiewe emosies terwyl introverte geneig is om nader aan neutraal te wees. Dit kan toegeskryf word aan die feit dat ekstroversie in die kontemporêre Westerse kultuur voorkeur geniet en introverte dus minder aantreklik voel.

Alhoewel ekstroversie as sosiaal aantrekliker beskou word, is dit nie altyd 'n voordeel nie. Ekstroverte jongmense is byvoorbeeld meer geneig om hulle aan misdadige gedrag skuldig te maak. Terwyl introversie sosiaal dus minder aantreklik is, word dit met positiewe eienskappe soos intelligensie en "begaafdheid" geassosieer.

Volgens die instrumentele beskouing lei persoonlikheidseienskappe tot toestande en handelinge wat affektiewe gevolge het en individuele verskille in emosionaliteit veroorsaak.

Een verklaring vir groter subjektiewe welsyn onder ekstroverte kan wees dat ekstroversie tot die fasilitering van lewensomstandighede (soos sosiale interaksies) bydra wat hoër vlakke van positiewe affek bevorder. Die lae kortikale stimulering onder ekstroverte lei daartoe dat hulle meer aan sosiale situasies deelneem om hulle stimulasie te verhoog.

Volgens hierdie hipotese word meer gereelde en hoër vlakke van positiewe affek deur gereelde deelname aan sosiale situasies geskep. En aangesien ekstroverte as meer gesellig as introverte gekarakteriseer word, beskik hulle ook oor hoër vlakke van die positiewe affek wat deur sosiale interaksies teweeggebring word.

Nog 'n verklaring vir die hoë korrelasie tussen ekstroversie en geluk word deur 'n studie deur Ashton, Lee en Paunonen (2002) verskaf. Volgens hulle is die kernelement van ekstroversie 'n geneigdheid om op maniere op te tree wat sosiale aandag trek, behou en geniet, en waar sensitiwiteit nie beloon word nie. Hulle beweer dat die beloningspotensiaal een van die fundamentele kenmerke van sosiale aandag is.

Die temperamentele beskouing is op die idee gebaseer dat daar 'n direkte skakel tussen mense se persoonlikheidseienskappe en hulle sensitiwiteit vir positiewe en negatiewe affekte is.

Die affektiewe reaktiwiteitsmodel voer aan dat die intensiteit van 'n persoon se reaksies op affek-relevante gebeure deur mense se verskille in affek veroorsaak word. Ekstroverte het 'n temperamentele vatbaarheid vir positiewe affek aangesien positiewe gemoedsinduksie 'n groter uitwerking op hulle as op introverte het. Ekstroverte is dus meer geneig om op aangename impulse te reageer.

Die sosiale reaktiwiteitsteorie voer aan dat alle mense, of hulle daarvan hou of nie, soms verplig word om aan sosiale situasies deel te neem. Aangesien ekstroverte, anders as introverte, daarvan hou om aan sosiale interaksies deel te neem, put hulle meer positiewe affek daaruit. Brian R. Little het beweer dat aangesien sosiale deelname strydig met introverte se aard is, dit skadelik vir hulle welsyn kan wees. Een manier om 'n introvert se welsyn te beskerm, is om so dikwels moontlik op 'n plek te gaan herlaai waar hy sy ware self kan wees – plekke wat Little "herstelplekke" ("restorative niches") noem.

Nog 'n moontlike verklaring vir meer geluk onder ekstroverte spruit uit die feit dat ekstroverte hulle affektiewe staat beter kan reguleer. Ekstroverte is meer geneig as  om aktiwiteite wat geluk fasiliteer (bv. aangename vs. onaangename herinneringe) te kies wanneer moeilike take in die vooruitsig gestel word.

Volgens die vastepuntmodel is elke individu se vlakke van positiewe en negatiewe affek min of meer "vas". Ná 'n positiewe of negatiewe gebeurtenis is mense se gemoedstemming dus geneig om terug te keer na die voorafgestelde vlak. Volgens die vastepuntmodel ervaar ekstroverte meer geluk aangesien hulle voorafgestelde punt van positiewe affek hoër as dié van introverte is. Ekstroverte benodig dus minder positiewe versterking ten einde gelukkig te voel.

'n Studie deur Peter Kuppens (200) het getoon dat ekstroverte en introverte verskillende gedrag openbaar wanneer hulle gelukkig is. As dit met 'n ekstrovert goed gaan, beskou hy dit as 'n geleentheid vir aktiwiteite en doelnastrewing. Dit lei tot 'n aktiewe, gestimuleerde aangename staat. Wanneer dit met 'n introvert goed gaan, beskou hy dit as 'n geleentheid om sy waaksaamheid te verslaap, en voel hy ontspanne en vergenoegd.

Daar is ook bewyse dat ander nie-eienskapsverwante elemente van persoonlikheid met geluk kan korreleer. Een studie het byvoorbeeld getoon dat verskeie kenmerke van 'n persoon se doelwitte, soos vooruitgang in belangrike doelwitte of onderlinge konflikte emosionele sowel as kognitiewe welsyn kan beïnvloed.




</doc>
<doc id="111393" url="https://af.wikipedia.org/wiki?curid=111393" title="Nieregeringsorganisasie">
Nieregeringsorganisasie

'n Nieregeringssorganisasie (NRO) is 'n organisasie wat nie deel van 'n regering of 'n konvensionele winsgewende besigheid is nie.

NRO's word gewoonlik deur gewone landsburgers begin en kan deur regerings, stigtings, skole, besighede of mense in hulle privaat hoedanigheid befonds word. Sommige vermy formele befondsing heeltemal en word hoofsaaklik deur vrywilligers bestuur. NRO's is hoogs diverse groepe organisasies wat betrokke is by 'n wye verskeidenheid van aktiwiteite, en neem verskillende vorms in verskillende dele van die wêreld aan. Sommige kan liefdadigheidstatus hê, terwyl ander geregistreer kan word vir belastingvrystelling wat gebaseer is op die erkenning van die sosiale doelwitte. Ander kan as dekmantels vir politieke, godsdienstige of ander belange dien.

Die getal NRO's in die Verenigde State is ongeveer 1,5 miljoen. Rusland het 277 000 NRO's. Indië het naberaming ongeveer 2 miljoen NRO's in 2009 gehad, net meer as een NRO per 600 Indiërs, en baie meer as die getal laerskole en primêre gesondheidsentrums in Indië.

NRO's is moeilik om te definieer, en die term " NRO " word nie altyd konsekwent gebruik nie. In sommige lande is die term NRO van toepassing op 'n organisasie wat in 'n ander land as 'n NWO (niewinsgewende organisasie) bekend staan, en andersom. Daar is baie verskillende klassifikasies van NRO's wat gebruik word. Die algemeenste fokus is op "oriëntasie" en "werksaamheidsvlak". 'n NRO se oriëntasie verwys na die soorte aktiwiteite wat dit dek. Hierdie aktiwiteite kan menseregte, die omgewing, die verbetering van gesondheid of ontwikkelingswerk insluit. 'n NRO se werksaamheidsvlak dui op die skaal waarop 'n organisasie werk, soos plaaslik, streeks, nasionaal of internasionaal.

Die term "nieregeringssorganisasie" is in 1945 geskep toe die Verenigde Nasies (VN) gestig is. Die VN, wat self 'n tussenregeringsorganisasie is, het dit moontlik gemaak vir sekere goedgekeurde, gespesialiseerde, internasionale nieregeringsagentskappe — d.w.s. nieregeringssorganisasies — om waarnemerstatus by hulle byeenkomste en sommige vergaderings te kry. Later is die term wyer gebruik. Vandag kan enige privaat organisasie, volgens die VN, wat onafhanklik van staatsbeheer is 'n NRO genoem word, mits dit niewinsgewend is en nie net 'n politieke opposisieparty is nie.

'n Eienskap wat hierdie onderskeie organisasies deel is dat hulle niewinsgewende status beteken dat hulle nie deur korttermyn finansiële doelwitte belemmer word nie. Gevolglik kan hulle konsentreer op kwessies van byvoorbeeld klimaatsverandering, die voorkoming van malaria of 'n algehele verbod op landmyne. Opnames toon aan dat NRO's dikwels 'n groot mate van die publiek se vertroue ervaar, wat hulle 'n nuttige – maar nie altyd voldoende nie – verteenwoordiger vir die vraagstukke van die samelewing en belanghebbendes maak.

Die soorte NRO's word deur oriëntasie en werksaamheidsvlakke verduidelik.



Sommige NRO's is hoogs professioneel en maak hoofsaaklik staat op betaalde personeel. Ander is gebaseer op vrywillige arbeid en is minder formeel. Nie alle mense wat vir NRO's werk is nie.

Baie NRO's word geassosieer met die gebruik van internasionale personeel wat in ontwikkelende lande werk, maar daar is baie NRO's uit die noorde en suide wat staatmaak op plaaslike werknemers of vrywilligers. Daar is ietwat van 'n geskil of uitgewekenes na ontwikkelende lande gestuur moet word. Hierdie soort personeel word dikwels in diens geneem om 'n skenker gerus te stel wat wil sien dat die ondersteunde projek deur iemand van 'n geïndustrialiseerde land bestuur word. Die kundigheid van hierdie werknemers of vrywilligers kan egter teen 'n aantal faktore opgeweeg word: die koste van buitelanders is kenmerkend hoër, hulle het geen basiese verbindings in die land waarheen hulle gestuur word nie, en plaaslike kundigheid is dikwels ondergewaardeer.

Die NRO-sektor is 'n noodsaaklike werkgewer ten opsigte van getalle. Aan die einde van 1995, byvoorbeeld, het , 'n internasionale noordelike NRO wat armoede teenwerk, 174 uitgewekenes en net meer as 5,000 nasionale personeel in tien ontwikkelende lande in Afrika, Asië en Haiti in diens gehad.

NRO's benodig begrotings om te funksioneer, ongeag hulle grootte. Groot NRO's kan jaarlikse begrotings van in die honderde miljoene of miljarde dollars hê. Die begroting van die Amerikaanse Vereniging vir Afgetrede Persone (AARP), byvoorbeeld, was meer as VSA$540 miljoen in 1999. Die befondsing van sulke groot begrotings plaas baie druk op die befondsingspogings van die meeste NRO's. Hoofbronne vir die befondsing van NRO's is ledegeld, die verkoop van goedere en dienste, subsidies van internasionale instellings of nasionale regerings en privaat skenkings. Verskeie EU-subsidies verskaf fondse vir NRO's.

Alhoewel die term "nieregeringsorganisasie" onafhanklikheid van regerings impliseer, is baie NRO's grootliks afhanklik van regerings vir hul befondsing. 'n Kwart van die VSA$162 miljoen inkomste in 1998 van die noodlenigingsorganisasie Oxfam is geskenk deur die Britse regering en die EU. Die Christelike noodlenigings- en ontwikkelingsorganisasie World Vision United States het goedere ter waarde van VSA$55 miljoen in 1998 van die Amerikaanse regering ontvang.

Regeringsbefondsing van NRO's is 'n omstrede kwessie, omdat, volgens David Rieff wat in "The New Republic" skryf"," "humanitêre ingryping gaan juis daaroor dat NRO's en die burgerlike samelewing albei 'n reg en 'n plig het om te reageer met dade van hulp en solidariteit vir mense in nood of wat onderwerp word aan onderdrukking of armoede deur die magte wat hulle beheer, wat ook al die betrokke regerings mag dink oor die saak." Sommige NRO's soos Greenpeace aanvaar nie befondsing van regerings of internasionale organisasies nie.

Algemene koste is die hoeveelheid geld wat bestee word op die bestuur van 'n NGO eerder as op projekte. Dit sluit kantooruitgawes, salarisse, en bank- en boekhoukoste in. Die persentasie totale begroting wat op algemene koste spandeer word, word dikwels gebruik om 'n NGO te oordeel, met minder as 4% wat as goed beskou word. Die wêreldvereniging van nieregeringssorganisasies verklaar dat meer as 86% op programme bestee moet word (en minder as 20% op algemene koste). Die globale fonds vir die voorkoming van MIV, tuberkulose en malaria het spesifieke riglyne oor hoe hoog algemene koste kan wees om befondsing te kry wat gebaseer is op hoe die geld bestee moet word met algemene koste dikwels minder as 5-7%. Die Wêreldbank laat 37% toe. 'n Hoë persentasie algemene koste tot totale uitgawes kan dit moeiliker maak om fondse te genereer. Hoë algemene koste kan ook kritiek uitlok soos dat sulke NRO's net bedryf word tot voordeel van die mense wat vir hulle werk.

Alhoewel algemene koste 'n geldige bron van kommer kan wees, is dit teenproduktief om net daarop te fokus. Navorsing wat gepubliseer is deur die Urban Institute en die sentrum vir sosiale innovasie by die Universiteit van Stanford het getoon hoe graderingsagentskappe aansporings vir niewinsgewende organisasies skep om algemene koste te verlaag en te verdoesel. Dit kan werklik die effektiwiteit van organisasies verminder deur hulle van infrastruktuur te ontneem wat nodig is om dienste effektief te lewer. 'n Betekenisvolle graderingstelsel sou benewens finansiële data, 'n kwalitatiewe evaluering van 'n organisasie se deursigtigheid en bestuur verskaf: (1) 'n doeltreffendheidsbepaling van die program; (2) 'n evaluering van terugvoermeganismes wat ontwerp is vir skenkers en begunstigdes; en (3) so 'n graderingstelsel sal ook toelaat dat gegradeerde organisasies kan reageer op 'n evaluering wat gedoen is deur 'n graderingsagentskap. In die algemeen moet die populêre diskoers van niewinsgewende evaluering weg beweeg van die finansiële begrippe van organisatoriese doeltreffendheid na beter begrip van programmatiese uitwerking.

In 'n verslag in Maart 2000 oor die hervormingsprioriteite van die Verenigde Nasies, het die voormalige sekretaris-generaal van die VN, Kofi Annan, ten gunste van internasionale humanitêre ingryping geskryf, en aangevoer dat die internasionale gemeenskap 'n reg het om wêreldburgers teen etniese suiwering, rassemoord en misdaad teen die mensdom te beskerm. Net na hierdie verslag het die Kanadese regering die projek verantwoordelikheid om te beskerm (R2P) van stapel gestuur, waarin die kwessie van humanitêre ingryping in breë trekke beskryf word. Die R2P-leerstelling word wyd toegepas, en van die meer omstrede toepassings was die Kanadese regering se gebruik daarvan om sy ingryping in en steun van die staatsgreep in Haiti te regverdig. Jare na R2P het die Wêreld Federale Beweging (WFM), 'n organisasie wat die skep van demokratiese globale strukture steun wat verantwoordelik is vir wêreldburgers en vra vir die verdeling van internasionale gesag tussen afsonderlike agentskappe, die projek verantwoordelikheid om te beskerm – inskakeling van die burgerlike samelewing (R2PCS) van stapel gestuur. Hierdie projek van die WFM in samewerking met die Kanadese regering beoog om te verseker dat NRO's aan die beginsels van die oorspronklike R2P-projek voldoen.

Die regerings van lande waar NRO's werk of geregistreer is mag verslagdoening of ander maniere van monitering en toesig vereis. Befondsers vereis gewoonlik verslagdoening en evaluering, en sodanige inligting is nie noodwendig algemeen beskikbaar nie. Daar kan ook verenigings en toesighoudende organisasies wees wat die doen en late van NRO's in bepaalde geografiese areas navors en publiseer.

In die laaste paar jaar het baie groot maatskappye hul departemente vir uitgebrei in 'n poging om NRO-veldtogte teen sekere korporatiewe praktyke vooruit te loop. Logies gesproke sal NRO's nie "teen" maatskappye werk nie indien maatskappye "saam met" NRO's werk. Groter samewerking tussen maatskappye en NRO's skep gepaardgaande risiko's van assumpsie vir die swakker vennoot, wat gewoonlik die niewinsgewende organisasie is.

Internasionale nieregeringssorganisasies het 'n geskiedenis wat so ver terug strek as die laat agtiende eeu. Teen 1914 was daar ongeveer 1083 NRO's. Internasionale NRO's het 'n belangrike rol gespeel in die beweging teen slawerny, die beweging vir vrouestemreg, en het 'n hoogtepunt bereik met die wêreld ontwapeningskonferensie. Die term "nieregeringsorganisasie" is egter eers met die stigting van die Verenigde Nasies in 1945 meer gereeld gebruik, met bepalings in Artikel 71 van Hoofstuk 10 van die handves van die Verenigde Nasies vir 'n raadgewende rol van organisasies wat nie regerings en ook nie lidstate is nie. Die definisie van "internasionale NGO" (INRO) het eerste in resolusie 288 (X) van die Verenigde Nasies se Ekonomiese en Maatskaplike Raad (ECOSOC) op 27 Februarie 1950 verskyn: Dit word omskryf as "enige internasionale organisasie wat nie deur 'n internasionale verdrag befonds word nie". Die noodsaaklike rol van NRO's en ander belangrike groepe in volhoubare ontwikkeling is erken in Hoofstuk 27 van Agenda 21, wat gelei het tot intense ooreenkomste vir 'n raadgewende verhouding tussen die en nieregeringsorganisasies. Daar is waargeneem dat die getal INRO's wat gestig of ontbind is die algemene toestand van die wêreld ewenaar, m.a.w. dit styg in tye van groei en daal in tye van krisisse.

Vinnige ontwikkeling van die nieregeringsektor in westelike lande was 'n gevolg van die herstruktureringsproses van die . Verdere globalisering van dié proses het na die val van kommunisme plaasgevind en was 'n belangrike deel van die .

Globalisering tydens die twintigste eeu het tot die belangrikheid van NRO's aanleiding gegee. Nasies kon nie self baie probleme oplos nie. en internasionale organisasies soos die Wêreldhandelsorganisasie het hoofsaaklik op die belange van kapitalistiese ondernemings gekonsentreer. In 'n poging om hierdie neiging teen te werk, het NRO's ontwikkel deur op , en volhoubare ontwikkeling te konsentreer. 'n Duidelike voorbeeld hiervan is die wat 'n teëkonvensie van die is wat jaarliks in Januarie in Davos, Switserland gehou word. Die vyfde Wêreld Maatskaplike Forum wat in Januarie 2005 in Porto Alegre, Brasilië gehou is, is deur verteenwoordigers van meer as 1,000 NRO's bygewoon. Met betrekking tot omgewingskwessies en volhoubare onwikkeling was die Aardeberaad in Rio in 1992 eerste om die mag van internasionale NRO's ten toon te stel toe ongeveer 2,400 verteenwoordigers van NRO's 'n hoofrol in beraadslagings gespeel het. Daar is aangevoer dat NRO's in sulke forums die plek neem van dié wat aan bewegings van die armes behoort. Wat ook al die geval, transnasionale netwerkvorming van NRO's is tans uitgebreid.

Die regstatus van NRO's is uiteenlopend en hang van die plaaslike variasies in elke land se wette en gebruike af. Daar is egter vier hoofgroepe NRO's wat wêreldwyd aangetref word:



</doc>
<doc id="111394" url="https://af.wikipedia.org/wiki?curid=111394" title="Sigmoïde-funksie">
Sigmoïde-funksie

'n Sigmoïde-funksie is 'n wiskundige funksie met 'n "S"-vormige kromme (sigmoïde-kromme). S"igmoïde-funksie" verwys dikwels na die spesiale geval van die logistieke funksie, soos in die eerste figuur aangetoon en deur die volgende formule gedefinieer:
Ander voorbeelde van soortgelyke vorme sluit in die  (wat gebruik word in die modellering van stelsels wat versadig is by groot waardes van t) en die ogief-kromme (wat gebruik word in die oorloop van sommige damme). 'n Wye verskeidenheid sigmoïde-funksies word gebruik as aktiveringsfunksie vir kunsmatige neurone, insluitend die logistieke funksie en die hiperboliese raaklynfunksie. Sigmoïde-krommes word ook algemeen in statistiek gebruik as kumulatiewe verspreidingsfunksies, soos die integrale van die logistieke verspreiding, die normaalverspreiding, en die Student se "t" waarskynlikheidsdigtheidsfunksies.

'n Sigmoïde-funksie is 'n begrensde differensieerbare reële funksie wat gedefinieer is vir alle reële toevoerwaardes en het 'n positiewe afgeleide by elke punt.

In die algemeen is 'n sigmoïde-funksie reëlwaardig en differensieerbaar met óf 'n nie-negatiewe óf nie-positiewe eerste afgeleide wat klokvormig is. Daar is ook 'n paar horisontale asimptote soos wat formula_2. Die differensiaalvergelyking formula_3, met die insluiting van 'n randvoorwaarde wat 'n derde vryheidsgraad, formula_4, verskaf, lewer 'n klas funksies van hierdie tipe.

Die logistieke funksie het die verdere belangrike eienskap dat sy afgeleide uitgedruk kan word in terme van die funksie self,

Vele natuurlike prosesse soos dié van komplekse stelsel leerkrommes, toon 'n progressie vanaf 'n klein begin wat versnel en oor tyd 'n klimaks nader. Wanneer 'n gedetailleerde beskrywing ontbreek, word 'n sigmoïde-funksie dikwels gebruik

Benewens die logistieke funksie, sluit sigmoïde-funksies die gewone arctustangens, die hiperboliese raaklyn, die Gudermann-funksie en die foutfunksie in, asook die veralgemeende logistieke funksie en algebraïese funksies soos formula_6.

Die integrale van enige gladde, positiewe, "homp-vormige" funksie sal sigmoïde-agtig wees, derhalwe is die kumulatiewe-verspreidingsfunksies vir baie algemene waarskynlikheidsverdelings  sigmoïde-agtig. Die bekendste sodanige voorbeeld is die foutfunksie wat verwant is aan die kumulatiewe-verspreidingsfunksie (KVF) van 'n normaalverspreiding.




</doc>
<doc id="111396" url="https://af.wikipedia.org/wiki?curid=111396" title="Sjeik Abubakr Ahmad">
Sjeik Abubakr Ahmad

Sjeik Abubakr Ahmad (Arabies: الأستاذ الشيخ ابوبكر أحمد) ook bekend as A.P Aboobacker Musliyar (Malayalam: കാന്തപുരം എ.പി. അബൂബക്കർ മുസ്ലിയാർ "Kāntapuraṃ Ě.pi. Abūbakkar Musliyār") is 'n leier van Soennitiese Moslems in Indië. Sheikh Abubakr Ahmad is die sekretaris-generaal van die "All India Muslim Scholars Association" (All India Sunni Jamiyyathul Ulama), stigter en kanselier van die Markazu Ssaquafathi Ssunniyya wat in Karanthur, Kozhikode, Kerala geleë is. Hy is ook die hoof-beskermheer van die Sunni-jeugvereniging en die sekretaris-generaal van die "Samastha Kerala Sunni Jamiyyathul Ulama".

Sjeik Abubakr het Islamitiese ekstremisme veroordeel. Hy het verklaar dat militante groepe soos die Islamitiese Staat (ISIS) besig is om 'n godsdiens wat vrede en verdraagsaamheid bevorder, te belaster.

Hy het kommentaar teen geslagsgelykheid gelewer maar het later uitgeklaar dat hy die Indiese grondwet sal handhaaf.

Sjeik Abubakr Ahmad het talle boeke geskryf, daarbenewens kan hy Arabies, Engels, Oerdoe, Tamil en Malayalam praat.




</doc>
<doc id="111397" url="https://af.wikipedia.org/wiki?curid=111397" title="Chilwameer">
Chilwameer

Die Chilwameer is die tweede grootste meer in Malawi naas die Malawimeer. Dit is in die ooste van die Zomba-distrik, naby die grens met Mosambiek. Dit is sowat 60 km lank en 40 km breed, en word omring deur uitgebreide moeraslande. Daar is ’n groot eiland, Chisi-eiland, in die middel.

Die meer het geen uitvloei nie en die watervlak word in ’n groot mate beïnvloed deur seisoenreëns en somerverdamping. In 1968 het die meer verdwyn weens ’n groot droogte. Toe David Livingstone dit in 1859 besoek het, het hy berig die meer se suidgrens strek tot by die Mulanjemassief, wat beteken dit moes minstens 32 km langer gewees het as vandag. Die Deense Internasionale Ontwikkelingsagentskap werk saam met die Malawiese regering om die meer en moeraslande te bewaar. Die Lake Chilwa Basin Climate Change Adaption Programme (LCBCCAP) is ingestel om die sensitiewe gebied te bewaar – dit is nie net ’n belangrike moerasland vir die plaaslike dierelewe nie, maar ook ’n groot bron van visprodukte in die streek.

Sowat 335 dorpies met meer as 60 000 inwoners vang vis in die meer – tot 17 000 ton per jaar, of 20% van al die vis wat in Malawi gevang word. Om die meer is omtrent 1,5 miljoen voëls van sowat 160 verskillende spesies. Van hulle migreer jaarliks van Siberië af.

Die menslike bevolking om die meer is dig en groei steeds aan; watervoëls word vir kos gevang en ’n oormaat hengelelaars skep probleme. Pogings word aangewend om te verseker daar word op ’n volhoubare manier gejag.



</doc>
<doc id="111398" url="https://af.wikipedia.org/wiki?curid=111398" title="Nkhata Bay">
Nkhata Bay

Nkhata Bay, of net Nkhata, is die hoofstad van die Nkhata Bay-distrik in Malawi. Dit is aan die oewer van die Malawimeer en oos van Mzuzu geleë en is een van die meer se belangrikste hawens. Die bevolking in 2008 was 14 722.

Die dorp is 413 km van Lilongwe, Malawi se hoofstad, en 576 km van Blantyre, die land se ekonomiese sentrum. Dit is die tweede besigste oord aan die meer.

Die voorouers van Nkhata se inwoners was die Tonga. In die 19de eeu is hulle dikwels aangeval deur die Ngoni, wat noord gevlug het om onder die heerskappy van die Zoeloe-king Shaka in Suid-Afrika uit te kom.

Chichewa is die taal wat in hospitale, kerke, koerante en oor die radio verkies word, hoewel die mense in die Noordelike Streek hoofsaaklik Chitumbuka praat. Tonga is die belangrikste taal in Nkhata Bay se skole; dit word sowat 92% van die tyd gebruik.

Nkhata Bay is afhanklik van vis. Die grootste bedryf is egter landbou, veral die verbouing van kassawe (broodwortel). Daar is ook rubberplantasies. Verder is toerisme ’n groot bron van inkomste.

Nkhata Bay is ’n hawedorp wat deur die stoomboot MV Ilala aangedoen word. Die boot vaar op die meer van Monkey Bay in die suide van die land na Chilumba in die noorde, via Likoma-eiland en Chizumulu. ’n Nuwe veerbootdiens is in 2013 ingestel tussen Nkhata Bay en Mbamba Bay in Tanzanië.

Minibusse loop gereeld van die dorp na Mzuzu, Chintheche, Nkhotakota en Salima. Groter busse kan na Blantyre, Mzuzu en Karonga gehaal word.

Daar is kroeë, restaurante, twee kruidenierswarewinkels, ’n busstasie, klerewinkels en ’n mark in Nkhata Bay. Verder is daar vier banke, ’n paar internetkafees, ’n hospitaal, pokantoor, polisiekantoor en openbare telefone.

Nkhata Bay word deur Lonely Planet beskryf as "Karibies-agtig". Daar is verskeie gastehuise en lodges vir toeriste.

Die dorp was eens deel van rugsakstappers se roete oor land tussen Oos-Afrika en Kaapstad, Suid-Afrika, maar die stappers se getalle het in onlangse jare afgeneem. Die opening van die Njajay Lodge het ook meegebring dat mense met meer geld in dié deel van Malawi vakansie hou.




</doc>
<doc id="111403" url="https://af.wikipedia.org/wiki?curid=111403" title="Lindequesdrif">
Lindequesdrif

Lindequesdrif is 'n area van landbouhoewes, tussen Vanderbijlpark en Potchefstroom, in die oostelike hoek van Noordwesprovinsie van Suid-Afrika. 

Dit lê op die noorderoewer van die Vaalrivier naby Sasolburg en die grens met die Vrystaat.



</doc>
<doc id="111404" url="https://af.wikipedia.org/wiki?curid=111404" title="Matlwang">
Matlwang

Matlwang is 'n klein, swart nedersetting wes van Potchefstroom in Noordwes.


</doc>
<doc id="111405" url="https://af.wikipedia.org/wiki?curid=111405" title="WaYao">
WaYao

Die Yao, of waYao, is ’n groot Bantoevolk wat aan die suidpunt van die Malawimeer woon. Hulle het in die 19de eeu ’n belangrike rol gespeel in die geskiedenis van Suidoos-Afrika. Die Yao is ’n hoofsaaklik Moslemvolk van meer as twee miljoen wat oor drie lande versprei is: Malawi, Mosambiek en Tanzanië. Hulle het ’n sterk kulturele identiteit wat oor die landsgrense heen strek.

Die grootste deel van die Yao-stam is bestaansboere. Toe Arabiere aan die suidooskus van Afrika arriveer, het hulle met die Yao begin handeldryf, hoofsaaklik in ivoor, graan en slawe in ruil vir klere en gewere. Vanweë dié handel het hulle een van die rykste en invloedrykste stamme in Suider-Afrika geword. Groot Yao-koninkryke het in die 19de eeu tot stand gekom terwyl Yao-kapteins beheer oorgeneem het van die Niassa-provinsie van Mosambiek. In dié tyd het die Yao van hul tradisionele tuiste in Malawi en Tanzanië getrek na die gebiede wat hulle nou bewoon. Die belangrikste gevolg van die kapteinskappe was dat die hele volk aan die begin van die 20ste eeu en ná die Eerste Wêreldoorlog Islam as hul geloof aangeneem het. Vanweë hul handel met die Arabiere en Swahili, het die Yao-kapteins skribas nodig gehad wat kon lees en skryf. Die Islamitiese geleerdes het ’n groot invloed op die Yao gehad, want hulle het aan hulle geletterdheid, ’n heilige boek, godsdiensklere en vierkantige pleks van ronde huise gebied. Die Islam wat die Yao aanvaar het, is versmelt met hul tradisionele animistiese geloofstelsel.

Verder het die Yao-kapteins die Portugese, Britse en Duitse koloniale heerskappy teengestaan en dit beskou as ’n groot kulturele en ekonomiese bedreiging. Die Britte het die ivoor- en slawehandel probeer stopsit deur van die Yao-handelskaravane naby die kus aan te val.

Die Yao in die noorde van Mosambiek (voorheen Portugees-Oos-Afrika) het veral in die Niassa-provinsie gewoon. Die meeste was bestaansboere, hoewel sommige ook by ivoor- en slawehandel betrokke was. Hulle het sosiaal en polities agteruitgegaan met die aankoms van die Portugese in die provinsie. Laasgenoemde het stede en dorpe in die gebied gestig, en die onafhanklike landbou-en-handelsekonomie is verander in ’n plantasie-ekonomie wat deur hulle self beheer is. Hulle het in die 15de eeu forte, handelsposte en hawens in Oos-Afrika gebou in direkte mededinging met die Moslemse politieke magte op die vasteland.

Die Speseryroete en Christelike evangelisasie was die belangrikste dryfkragte agter die Portugese uitbreiding in die streek. Later in die 19de eeu was die Portugese egter ook betrokke by ’n groot slawehandel waardeur Afrika-slawe uit Mosambiek na Brasilië gestuur is. Die Portugese Ryk was toe een van die grootste politieke en ekonomiese magte in die wêreld. Portugees beheerde plantasies het begin uitbrei en arbeid aan stambevolkings verskaf. Die Yao het al hoe meer arm plantasiewerkers geword. Hulle het egter hul kultuur bewaar.

Daar is tans minstens 450 000 Yao's in Mosambiek, hoofsaaklik in die oostelike en noordelike deel van Niassa-provinsie. Hulle maak sowat 40% uit van die inwoners van Lichinga, die provinsie se hoofstad.

Die Yao het omstreeks 1830 migreer na wat vandag die oostelike streek van Malawi is, waar hulle geboer en handelgedryf het. Hulle is hoofsaaklik Moslems en het ’n ryk kultuur, tradisie en musiekerfenis. Twee vorige presidente van Malawi was van die Yao-stam: Bakili Muluzi en Joyce Banda. Die Yao het in die laat 19de eeu noue bande met die Swahili aan die kus gehad en het dele van hul kultuur aangeneem, soos hul argitektuur en Islam, maar het hul eie nasionale identiteit behou. Hul noue samewerking met die Arabiere het hulle toegang gegee tot vuurwapens, wat in hul guns getel het in hul baie oorloë teen naburige volke soos die Ngoni en Chewa.

Die Yao het aktief weerstand gebied teen die Duitse magte wat Suidoos-Afrika gekoloniseer het (rofweg die huidige Tanzanië, Rwanda en Burundi). In 1890 het koning Machemba ’n verklaring uitgereik waarin hy aan die Duitsers gesê het hy is bereid om met hulle handel te dryf, maar nie om sy gesag prys te gee nie. Ná verdere kontak het die Yao hulle eindelik aan die Duitsers oorgegee.

Die Yao praat ’n Bantoetaal bekend as Chiyao ("chi-" is ’n voorvoegsel wat taal beteken). Daar is ’n geraamde miljoen sprekers in Malawi, 495 000 in Mosambiek en 492 000 in Tanzanië. Ander tale wat in Malawi gepraat word, is Chichewa en Chitimbuka. Die Yao praat ook die amptelike tale van die lande waarin hulle woon: Swahili in Tanzanië, Engels in Malawi en Tanzanië, en Portugees in Mosambiek.



</doc>
<doc id="111406" url="https://af.wikipedia.org/wiki?curid=111406" title="Shamima Shaikh">
Shamima Shaikh

Shamima Salahuddin Shaikh (14 September 1960 - 8 Januarie 1998) was 'n wel-bekende Suid-Afrikaanse vroueregte-aktivis, noemenswaardige Islamitiese feminis en joernalis.

Shamima Salahuddin Shaikh is op 14 September 1960 in Louis Trichardt gebore. Sy was die tweede uit die ses kinders van Salahuddin en Mariam Shaikh.

Nadat sy haar eerste skooljare voltooi het, het haar gesin na Pietersburg verhuis. Sy het in 1978 gematrikuleer en daarna studeer sy aan die Universiteit van Durban-Westville om 'n BA-graad in Arabies en Sielkunde te verwerf.

In 1984 het sy betrokke by die Azanian People’s Organisation (AZAPO) geraak en in 1985 is sy verkies as een van die lede van die uitvoerende komitee van die Islamitiese Vereniging van UD-W. Op 4 September 1985 is Shamima in hegtenis geneem in verband met die verspreiding van pamflette wat 'n verbruikersboikot teen Wit-ondernemings bevorder het. Op 20 Desember 1987 trou sy met haar mede-aktivis Na'eem Jeenah, hulle het twee kinders.

Sy was die redakteur van al-Qalam, 'n Moslem-gemeenskapkoerant van die Moslemjeugbeweging van Suid-Afrika. Onder haar redaksie was al-Qalam die vlagskip vir 'n progressiewe uitdrukking van Islam in Suid-Afrika. In 1993 het Shamima die Taraweeh-gebede by die 23ste Straat-moskee in Fiestas, Johannesburg gelei.

Sy het verklaar dat die Moslemgemeenskap moet in die 1994-verkiesings vir bevrydingsbewegings soos die African National Congress (ANC) en die Pan Africanist Congress (PAC) stem.

In April 1997 het sy die Hajj-pelgrimstog na Mekka onderneem.

As gevolg van kanker is sy op 8 Januarie 1998 / 9 Ramadan 1418, oorlede. Die gebede by haar begrafnis is op haar versoek, deur 'n vrou (haar vriendin Farhana Ismail) gelei.

Sy het twee manuskripte geskryf,


</doc>
<doc id="111409" url="https://af.wikipedia.org/wiki?curid=111409" title="Kriek">
Kriek

Krieke (ook bekend as "ware krieke"), van die familie Gryllidae, is insekte wat verwant is aan veldkrieke ("katydids") en ook, verlangs, aan sprinkane.

Meer as 900 spesies is beskryf; die "Gryllidae" kom verspreid oor die hele wêreld voor met die grootste diversiteit in die trope. Krieke is hoofsaaklik nagdiere en is bekend vir die harde, aanhoudende lied wat mannetjies tjirp om die aandag van wyfies te trek ─ alhoewel daar sommige spesies is wat stil is.

Krieke is klein tot mediumgrootte insekte met meestal silindriese, ietwat vertikaal afgeplatte liggame. Die kop is bolvormig met lang, slanke voelhorings wat voortspruit uit keëlvormige skagte (eerste segmente) en net daaragter is twee groot saamgestelde oë. Op die voorkop is drie eenvoudige oë (ocelli). Die pronotum (eerste torakale segment) het 'n trapesiumvorm wat sterk en verhard is.

Die agterlyf eindig  in 'n paar lang aanhangsels ("cerci") op die agterste segment. Wyfies het 'n lang, silindriese ovipositor wat silindries, lank en smal is. Die agterpote het vergrote dye (femora) wat die krag voorsien om te spring. Die tibiae (vierde segment) van die agterpote is gewapen met 'n aantal beweeglike uitsteeksels ─ waarvan die rangskikking kenmerkend is van elke spesie. Die skeenbeen (tibiae) van die voorste bene dra een of meer timpani wat gebruik word om klank op te vang.

Die vlerke lê plat teen die liggaam en die grootte verskil heelwat tussen spesies. Sommige se vlerke is klein en by ander ontbreek vlerke heeltemal. Die voorste vlerke is elytra en van sterk chitien gemaak wat as 'n beskermende skild vir die sagte dele van die liggaam dien; by mannetjies huisves dit die klankorgaan wat die skraapgeluid maak. Die agterste vlerke is vliesagtig en vou op onder die voorste vlerke. In talle spesies is die vlerke nie aangepas om te kan vlieg nie.

Die grootste lede van die familie is die 5 cm-lange reusekriek ("Brachytrupes") wat tonnels grawe van 'n meter of meer diep. Die boomkrieke ("Oecanthinae") is delikate wit of bleekgroen insekte met deursigtige vlerke, terwyl die veldkrieke ("Gryllinae") donkerbruin of swart is.

Krieke kom voor in alle dele van die wêreld met die uitsondering van koue streke by breedtegrade verder as 55° Noord en Suid. Die grootste verskeidenheid kom voor in tropiese plekke, soos in Maleisië waar 88 spesies gehoor is by 'n enkele punt naby Kuala Lumpur.

Krieke word aangetref in vele habitatte. Lede van verskeie subfamilies leef in die boonste blaredak; in bosse en tussen gras en kruie. Hulle kom ook voor in grotte terwyl ander diep, ondergrondse tonnels grawe. Krieke wat op strande leef kan oor die oppervlak van waterpoele hardloop en spring.

Krieke is relatief weerloos met sagte lywe. Die meeste spesies is naglewend en versteek hulself bedags onder klippe of blare en in stompe. Sommige grawe hul eie vlak gate in vrot hout of onder die grond en vou hul antennas in om hulself te versteek.

Die kriek se verdedigingstrategie sluit in kamoeflering, aggressie en om op die vlug te slaan. Sommige spesies gebruik verkleurings, vorms en patrone om dit vir roofdiere wat staatmaak op hul sig moeilik te maak om hulle raak te sien. Sommige spesies kan wel vlieg, maar hul onbeholpe manier van vlieg bring mee dat die gewone reaksie op gevaar is om weg te skarrel na veiligheid.

Die meeste manlike krieke maak 'n luide tjirpgeluid deur middel van 'n skraaporgaan in die voorste vlerke. Die meeste vroulike krieke het nie die nodige aanpassings om te kan tjirp nie, en maak geen geluid nie.

Krieke het verskeie liedere in hul repertorium: die roeplied klink baie hard en lok wyfies en verdryf ander mannetjies. Die hofmaaklied moedig die wyfiekriek aan om met die roeper te paar. Die oorwinningslied word vir 'n kort tydperk gesing na 'n suksesvolle paring. Dit moedig die wyfie aan om eiers te lê. 'n Aggressiewe lied word veroorsaak deur kontakchemoreseptore - op die antennas – wat ander manlike krieke waarneem.

Krieke tjirp teen verskillende tempos afhangende van hul spesie en die temperatuur van hul omgewing. Die verhouding tussen die temperatuur en die tempo van die lied is bekend as "Die wet van Dolbear".

Sommige spesies, soos "Gryllus assimilis" kan effektief opstyg, vlieg en land terwyl ander spesies baie lompe vlieërs is. Party soorte krieke se vlerke word afgewerp terwyl hul vlieg en laat net vlerkstompies agter. In ander spesies word die vlerke afgetrek en verorber deur die kriek self of 'n ander individu; waarskynlik verskaf dit 'n hupstoot aan hul voeding.

Krieke in gevangenskap is omnivore en aanvaar 'n wye verskeidenheid van organiese voedsel. Sommige spesies is totaal plantetend en voed op blomme, vrugte en blare, terwyl grondlewende spesies saailinge, grasse en jong plantlote eet. Ander is meer roofagtig en hul dieet bevat larwes, papies, skaalinsekte en plantluise. Talle is aasvreters en verteer verskeie organiese oorblyfsels soos verrottende plante, saailinge en swamme.

Krieke het relatief kragtige kake, en 'n paar spesies is bekend dat hul mense byt.

Manlike krieke bevestig hul dominansie deur aggressie. Hulle begin deur mekaar met hul antennas te slaan en hul kake oop te sper. Wanneer een wen, sing hy luidkeels terwyl die verloorder stilbly.

Wyfies word oor die algemeen aangetrek deur die lied van die mannetjies, alhoewel daar ander meganismes betrokke moet wees by spesies wat nie sing nie. Nadat die paartjie met hul antennas kontak gemaak het, begin die hofmakery en die aard van die lied verander. Die wyfie bestyg die mannetjie en 'n enkele spermatofoor word oorgedra na die eksterne genitalieë van die wyfie. Sperm vloei hieruit in die wyfie se eierleier vir 'n paar minute tot 'n uur – afhangend van die spesie. Na paring verwyder of eet die wyfie die spermatofoor; sy kan by verskeie geleenthede met verskillende mannetjies paar.

Die meeste krieke lê hul eiers in die grond of binne die stamme van plante. Hiervoor het die wyfie 'n lang, naald-agtige lêboor (ovipositor). Sommige grondlewende spesies deponeer hul eiers in 'n ondergrondse kamer of in die muur van 'n tonnel.

Krieke se lewensiklus bestaan uit 'n eierstadium, 'n larwe- of nimfstadium wat toenemend lyk soos die volwassene namate die nimf groei, en 'n volwasse stadium ("hemimetabolies"). Die eier broei uit as 'n nimf; omtrent die grootte van 'n vrugtevlieg. Dit ondergaan ongeveer 10 larwe stadiums, en met elke opeenvolgende vervelling lyk dit meer soos 'n volwassene. Na afloop van die finale vervelling is die genitalieë en vlerke ten volle ontwikkel maar 'n tydperk van veroudering is nodig voor die kriek gereed is om voort te plant.

Die "Gryllus bimaculatus" spesie vertoon 'n voortplantingspatroon van poliandrie. Hierdie seksueelselektiewe patroon verhoog die algehele oorlewing van die spesie en bevorder die genetiese variasie. Die wyfies kies 'n verskeidenheid van lewensvatbare spermskenkers en toon 'n voorkeur vir unieke maats.

Krieke het talle natuurlike vyande en is onderworpe aan verskillende siektes en parasiete. Krieke word deur 'n groot aantal werweldiere en ongewerwelde diere gevang.

Die "Metarhizium anisopliae"-swam is dodelik vir krieke en word gebruik as 'n basis vir plaagbeheer in populasies. Krieke word ook geaffekteer deur die verlammingsvirus. In fasiliteite waar krieke op groot skaal geteel word, is "Rickettsia" en drie ander virusse fatale siektes. Hierdie siektes kan vinnig versprei wanneer krieke kannibalisites optree en die dooie insekliggame opvreet.

Krieke word geaffekteer deur onder andere rooi parasitiese myte; interne parasiete soos "Paragordius varius" en die larwes van die vleesvlieg "Sarcophaga kellyi".  Die vroulike parasitiese wespe van "Rhopalosoma" lê hul eiers op krieke en die ontwikkelende larwes verteer geleidelik hul gashere. Perdebye in die familie "Scelionidae" soek bondels kriekeiers uit om hul eiers in te lê

Die "Ormia ochracea"-vlieg het akute gehoor en teiken manlike krieke terwyl hul roep. Die vlieg spoor sy prooi op deur gehoor en lê sy eiers in die omgewing. Die ontwikkelende larwes boor in krieke in en verteer die gasheer voordat hulle verpop.


</doc>
<doc id="111411" url="https://af.wikipedia.org/wiki?curid=111411" title="Matlwangtlwang">
Matlwangtlwang

Matlwangtlwang is 'n township van Steynsrus in die Vrystaat.


</doc>
<doc id="111415" url="https://af.wikipedia.org/wiki?curid=111415" title="Rammulotsi">
Rammulotsi

Rammulotsi is 'n Swart township, direk noord van Viljoenskroon geleë in die Noord-Vrystaat van Suid-Afrika.


</doc>
<doc id="111417" url="https://af.wikipedia.org/wiki?curid=111417" title="Maokeng">
Maokeng

Maokeng is 'n groep Swart woonbuurte, direk wes van Kroonstad geleë in die Noord-Vrystaat van Suid-Afrika.


</doc>
<doc id="111418" url="https://af.wikipedia.org/wiki?curid=111418" title="Schonkenville">
Schonkenville

Schonkenville is 'n gemengde-ras woonbuurt in Parys in die Vrystaat-provinsie van die Republiek van Suid-Afrika.


</doc>
<doc id="111419" url="https://af.wikipedia.org/wiki?curid=111419" title="Tumahole">
Tumahole

Tumahole is 'n Swart township by Parys in die Vrystaat-provinsie van die Republiek van Suid-Afrika.


</doc>
<doc id="111420" url="https://af.wikipedia.org/wiki?curid=111420" title="Mokwallo">
Mokwallo

Mokwallo is 'n township van Vredefort in die Noord-Vrystaat van Suid-Afrika.


</doc>
<doc id="111421" url="https://af.wikipedia.org/wiki?curid=111421" title="Kompos">
Kompos

Kompos is organiese materiaal wat ontbind het  en herwin is as 'n kunsmis en byvoeging vir grond. Kompos is 'n belangrike bestanddeel in organiese boerdery.

Op die eenvoudigste vlak behels die proses om kompos te maak die benatting van 'n hoop organiese materiaal bekend as groen afval (blare, voedsel oorskiet) en om te wag vir die materiaal om af te breek in humus oor 'n tydperk van weke of maande. Moderne, metodiese komposmakery is 'n multi-stap proses met afgemete bydraes van water, lug, koolstof – en stikstofryke materiaal wat noukeurig gemonitor word. Die ontbindingsproses word aangehelp deur die plantmateriaal te versnipper, water by te voeg en te verseker dat behoorlike deurlugting plaasvind deur die mengsel gereeld om te draai. Wurms en swamme breek die materiaal verder af. Bakterieë wat suurstof benodig om te funksioneer (aerobiese bakterieë) en swamme beheer die chemiese proses waar die insette omgeskakel word na hitte, koolstofdioksied en ammonium. Die ammonium (NH) is die  stikstof vorm wat deur plante gebruik word. Wanneer die beskikbare ammonium nie deur plante gebruik word nie, word dit verder deur bakterieë omgeskakel in nitrate (NO) deur die proses van nitrifikasie.

Kompos is ryk aan voedingstowwe. Dit word gebruik in tuine, tuinuitleg, hortologie en landbou. Die kompos self is op baie maniere voordelig vir die grond: as 'n opknappingstof; 'n kunsmis; dit voeg belangrike humussuur by die grond en dien as 'n natuurlike plaagdoder. Kompos is nuttig in ekosisteme vir erosiebeheer; herwinning van grond; vleiland konstruksie en as bedekking vir stortingsterreine. Organiese bestanddele wat geskik is vir kompostering kan alternatiewelik gebruik word om biogas te genereer deur anaërobiese vertering.

Komposterende organismes benodig vier ewe belangrike bestanddele om effektief te werk:
Sekere verhoudings van hierdie materiale sal voordelige bakterieë voorsien met die voedingstowwe om teen 'n tempo te werk wat hitte veroorsaak in die komposhoop. Baie water sal tydens hierdie proses vrygestel word as stoom  en die suurstof sal vinning uitgeput raak ─ daarom moet die hoop aktief bestuur word. Hoe warmer die hoop word, hoe meer water en suurstof is nodig. Die balans tussen lug en water is krities belangrik vir die handhawing van hoë temperature (135°-160° Fahrenheit / 50° - 70° Celsius) totdat die materiaal afgebreek is. Terselfdertyd kan te veel lug of water ook die proses vertraag, net soos wat te veel koolstof (of te min stikstof) dit ook sal vertraag.

Die mees doeltreffende kompostering vind plaas met 'n optimale koolstof-stikstofverhouding van 10:1 tot 20:1.

Die basiese kompos bestanddele wat op plase gegenereer word is dieremis en kooigoed. Strooi en saagsels is algemene materiaal vir beddegoed, maar koerant en geskeurde karton word ook gebruik.  Elke tipe mis het sy eie fisiese, chemiese en biologiese eienskappe. Beesmis  en perdemis beskik oor goeie eienskappe vir kompos wanneer dit gemeng word met kooigoed. Varkmis is baie nat en word gewoonlik gemeng met strooi of soortgelyke rou materiaal. Pluimvee mis ook moet gemeng word met koolstofagtige materiaal – verkieslik laag in stikstof soos saagsels of strooi.

Komposvorming is afhanklik van mikro-organismes om organiese materiaal af te breek wat die kompos produseer. Talle verskillende tipes mikro-organismes kom voor in aktiewe kompos waarvan die mees algemene:
Daarbenewens neem  erdwurms nie net gekomposteerde materiaal op nie, maar hulle veroorsaak deurlugtiging asook dreineringstonnels soos hulle deur die kompos beweeg.

Onder ideale omstandighede bestaan komposvorming uit drie groot fases:

Kompos  word oor die algemeen aanbeveel as 'n toevoeging tot grond, of by ander bindmiddels soos klapperhaar en veengrond, om blomakkers te verbeter en om humus en voedingstowwe te voorsien. Dit bied 'n ryk "groeimedium;" 'n absorberende materiaal wat vog en oplosbare minerale behou; verskaf ondersteuning en voedingstowwe waarin plante kan floreer. Kompos wat gereed is om te gebruik as 'n toevoeging is donkerbruin of selfs swart met 'n aardagtige reuk.

Kompostering vernietig patogene of ongewenste sade. Ongewenste lewende plante (of onkruid) kan ontmoedig word deur dit te bedek met 'n deklaag/kompos. Die "mikrobiese insekdoders" in kompos sluit in thermofiele en mesofiele, maar sekere kompos detritivore verminder ook baie patogene. Thermofiliese (hoë-temperatuur) kompos is bekend daarvoor dat dit talle sade en byna alle vorme van patogene vernietig. Die sanitasie eienskappe van (thermofiliese) kompos is wenslik waar daar 'n hoë waarskynlikheid van patogene is soos in die geval van mis.

Bykomend tot die tradisionele komposhoop het daar verskillende benaderings ontwikkel om verskillende komposvormende prosesse, bestanddele, plekke, en toepassings vir kompos te hanteer.

Daar is 'n groot verskeidenheid kompos stelsels op die mark, byvoorbeeld:
Vermikompos is die produk of proses van kompostering deur die gebruik van verskillende wurmspesies, gewoonlik rooi wurms, wit wurms, en erdwurms. Hul verkry 'n heterogene mengsel van ontbindende groente- of voedselafval (uitgesluit vleis, suiwelprodukte, vette of olies), beddegoed materiaal en wurmhopies (wurmgietsels). "Wurmgietsels" is wurmhumus of wurmmis en is die eindproduk van die afgebreekte organiese materiaal deur erdwurm spesies.

Vermikompos is volop water-oplosbare voedingstowwe en is 'n voedingsryke organiese kunsmis wat relatief maklik is vir plante om te absorbeer.

Navorsers van die Pondicherry Universiteit  het bevind dat daar 'n aansienlike vermindering in swaar metale is wanneer  wurms in vullis vrygelaat word en hulle verwyder lood, sink, kadmium, koper en mangaan effektief.

'n Kompostoilet versamel menslike ontlasting wat by 'n komposhoop gevoeg word saam met saagsels, strooi of ander koolstofryke materiaal en waar patogene tot 'n mate vernietig word. Die hoeveelheid patogene wat vernietig word, hang af van die temperatuur (mesofiliese of termofiliese voorwaardes) en komposteringstyd. Die kompos is verskeie name gegee soos ""humanure"" en EcoHumus.

'n Kompostoilet kan die bewaring van vars water bevorder omdat dit nie drinkbare water gebruik soos wat benodig word deur die tipiese spoeltoilet nie. Dit voorkom die besoedeling van grondwater omdat die ontbindingsproses van die ontlasting beheer is voordat dit die sisteem binnegaan.

Soos kommer styg oor die beskikbare spasie vir stortingsterreine  is daar  wêreldwyd groeiende belangstelling in herwinning deur middel van kompostering, aangesien die proses organiese materiaal omskep in bruikbare produkte. Kompostering is een van die enigste maniere om die lewenskragtigheid van grond te herstel wanneer fosfortekort aanwesig is in die grond. Die produksie van kompos op industriële skaal vind in die meeste Westerse lande plaas en in baie gebiede is dit nou wetlik verpligtend.

Industriële kompos stelsels word toenemend geïnstalleer as 'n afvalbestuur alternatief vir stortingsterreine, saam met ander gevorderde afval verwerkingstelsels. Meganiese biologiese afvalbehandeling word toenemend gebruik in ontwikkelde lande as gevolg van regulasies wat die hoeveelheid organiese materiaal beheer wat toegelaat word in stortingsterreine. Wanneer bio-afbreekbare afval behandel word voordat dit in 'n stortingsterrein beland, verminder globale verhitting weens vlugtige metaan.

Groot-skaalse kompos stelsels word deur baie stedelike gebiede in die wêreld gebruik.  Die wêreld se grootste "Municipal Solid Waste co-composter" is die Edmonton Kompos Fasiliteit in Edmonton, Alberta, Kanada, wat 220 000 ton residensiële vaste afval en 22 500 ton droë  bio-vastestowwe per jaar in 80,000 ton kompos omskep. Die fasiliteit is 38 690 m2 (416 500 vk.ft.) groot. In 2006 het Katar met konstruksie begin  aan 'n 275,000 ton/jaar anaërobiese vertering – en komposaanleg gelisensieer deur  () Switserland. Hierdie aanleg, met 15 onafhanklike anaërobiese verteertenks, sal die wêreld se grootste komposfasiliteit wees wanneer dit ten volle operasioneel is vroeg in 2011. Dit vorm deel van Katar se Binnelandse Vaste Afval Bestuursentrum – die grootste geïntegreerde afvalbestuur kompleks in die Midde-Ooste.


</doc>
<doc id="111422" url="https://af.wikipedia.org/wiki?curid=111422" title="Sandersville">
Sandersville

Sandersville is 'n township van Heilbron in die Noord-Vrystaat van Suid-Afrika.


</doc>
<doc id="111423" url="https://af.wikipedia.org/wiki?curid=111423" title="Phiritona">
Phiritona

Phiritona is 'n township van Heilbron in die Noord-Vrystaat van Suid-Afrika.


</doc>
<doc id="111424" url="https://af.wikipedia.org/wiki?curid=111424" title="Ngwathe">
Ngwathe

Ngwathe is 'n township van Edenville in die Noord-Vrystaat van Suid-Afrika.


</doc>
<doc id="111425" url="https://af.wikipedia.org/wiki?curid=111425" title="Kwakwatsi">
Kwakwatsi

Kwakwatsi is 'n township van Koppies in die Noord-Vrystaat van Suid-Afrika.


</doc>
<doc id="111431" url="https://af.wikipedia.org/wiki?curid=111431" title="Namahadi">
Namahadi

Namahadi is 'n township van Frankfort in die Noordoos-Vrystaat van Suid-Afrika.


</doc>
<doc id="111432" url="https://af.wikipedia.org/wiki?curid=111432" title="Mafahlaneng">
Mafahlaneng

Mafahlaneng is 'n township langs Tweeling in die Oos-Vrystaat, tussen Reitz en Frankfort geleë. 


</doc>
<doc id="111433" url="https://af.wikipedia.org/wiki?curid=111433" title="Qalabotjha">
Qalabotjha

Qalabotjha is die township van Villiers, 'n dorp aan die Vaalrivier in die Oos-Vrystaat.


</doc>
<doc id="111434" url="https://af.wikipedia.org/wiki?curid=111434" title="Ntswanatsatsi">
Ntswanatsatsi

Ntswanatsatsi is die township van Cornelia, 'n dorp in die Oos-Vrystaat.


</doc>
<doc id="111435" url="https://af.wikipedia.org/wiki?curid=111435" title="Refengkgotso">
Refengkgotso

Refengkgotso is 'n township van Deneysville in die verrenoorde van die Vrystaat, in Suid-Afrika.


</doc>
<doc id="111436" url="https://af.wikipedia.org/wiki?curid=111436" title="Zamdela">
Zamdela

Zamdela is 'n township van Sasolburg in Metsimaholo Plaaslike Munisipaliteit in die verrenoorde van die Vrystaat, in Suid-Afrika.


</doc>
<doc id="111437" url="https://af.wikipedia.org/wiki?curid=111437" title="Omar Khayyám">
Omar Khayyám

Hakim Ghiyās al-Dīn Abu al-Fath Omār ibn Ibrāhīm Khayyām Nishābūrī (Persies: غیاث الدین ابو الفتح عمر بن ابراهیم خیام نیشابوری) of Omar Khayyám (18 Mei 1048 Nishapur, (Iran) – 4 Desember 1131) was 'n Persiese digter, wiskundige, sterrekundige en Sufi-mistikus wat in Nishapur, Persië gebore is.

Hy is veral bekend in die weste vir sy agnostiese en skeptiese poësie nadat Edward Fitzgerald sy werke vertaal het. C.J. Langenhoven en Abraham Jonker het van sy gedigte in Afrikaans vertaal.




</doc>
<doc id="111438" url="https://af.wikipedia.org/wiki?curid=111438" title="Liliandale">
Liliandale

Liliandale is landbouhoewes aan die Vaalrivier naby Sasolburg. Dit val onder die Metsimaholo Plaaslike Munisipaliteit in die verrenoorde van die Vrystaat, in Suid-Afrika.


</doc>
<doc id="111439" url="https://af.wikipedia.org/wiki?curid=111439" title="Richmond, Vrystaat">
Richmond, Vrystaat

Richmond is 'n klein mynnedersetting naby Vereeniging in Metsimaholo Plaaslike Munisipaliteit in die verrenoorde van die Vrystaat, in Suid-Afrika.


</doc>
<doc id="111440" url="https://af.wikipedia.org/wiki?curid=111440" title="Los Angeles Internasionale Lughawe">
Los Angeles Internasionale Lughawe

Los Angeles Internasionale Lughawe (IATA: LAX, ICAO: KLAX, FAA LID: LAX) is die grootste en besigste lughawe in die Groter Los Angeles-gebied en die Amerikaanse deelstaat Kalifornië asook een van die belangrikste internasionale lughawens in die Verenigde State.

Dikwels word na die lughawe volgens sy IATA-kode kort verwys as LAX (uitgespreek as L-A-X). LAX is in die suidweste van Groter Los Angeles aan die Stille Oseaan geleë, tussen die stadsbuurt Westchester in die noorde en die onafhanklike munisipaliteit City of El Segundo in die suide. Die lughawe is in besit van en word bestuur deur "Los Angeles World Airports", 'n agentskap van Los Angeles se stadsregering wat vroeër as die Departement van Lughawens ("Department of Airports") bekendgestaan het.



</doc>
<doc id="111441" url="https://af.wikipedia.org/wiki?curid=111441" title="Strandfontein, Kaapstad">
Strandfontein, Kaapstad

Strandfontein is 'n klein voorstad van Kaapstad. Volgens die 2011-sensus het Strandfontein 'n bevolking van 758 gehad.


</doc>
<doc id="111443" url="https://af.wikipedia.org/wiki?curid=111443" title="Intellektuele begaafdheid">
Intellektuele begaafdheid

Intellektuele begaafdheid is 'n intellektuele vermoë wat aansienlik hoër as die gemiddelde is. Daar bestaan nie 'n ooreengekome definisie vir begaafdheid by kinders of volwassenes nie, maar die meeste besluite oor skoolplasing en die meeste longitudinalestudies deur die loop van individuele lewens is op die IK van die top 2 persent van die bevolking, naamlik 'n IK van meer as 130, gebaseer.

Die verskeie definisies van intellektuele begaafdheid sluit óf 'n algemene hoë vermoë óf spesifieke vermoëns in. Volgens sommige definisies kan 'n intellektueel begaafde persoon 'n buitengewone talent vir wiskunde hê, maar nie vir tale nie. Die verhouding tussen kunssinnige of musikale vermoëns en die hoë akademiese vermoë wat gewoonlik met hoë IK's geassosieer word, moet steeds ondersoek word. Verder is daar steeds baie omstredenheid en navorsing oor die manier waarop volwasse prestasie uit karakterverskille in kinderjare ontvou, en watter opvoedkundige en ander ondersteuningsmeganismes ideaal vir die ontwikkeling van volwasse begaafdheid is.

Die identifisering van begaafdheid het vir die eerste keer ná die ontwikkeling van IK-toetse vir skoolplasing ontstaan. Sedertdien het dit 'n belangrike kwessie vir skole geword aangesien die onderrig van begaafde studente spesiale uitdagings meebring. Die ontwikkeling van identifiseringsrosedures vir leerders wat by 'n meer uitdagende leerplan kan baat, is 'n voortslepende probleem in skooladministrasie.

Vir baie jare het psigometrici en sielkundiges wat in die voetspore van Lewis Termin gevolg het, begaafdheid aan 'n hoë IK gelykgestel. Hierdie beskouing word steeds gehuldig in die sin dat begaafdheid en hoë IK volgens sekere begrippe van begaafdheid steeds gelykstaande is, maar sedertdien het ander navorsers
(bv., Raymond Cattell, J. P. Guilford, en Louis Leon Thurstone) aangevoer dat intellek nie op so 'n unitêre manier uitgedruk kan word nie, en het hulle meer multigefasetteerde benaderings tot intelligensie voorgestel.

Dit is veral duidelik in Sternberg en Davidson se herondersoek van "begaafdheid" in hulle versameling artikels "Conceptions of Giftedness". Die meeste navorsers definieer begaafdheid uit die oogpunt van veelvoudige kwaliteite waarvan nie almal intellektueel is nie. IK-tellings word dikwels as 'n onvoldoende maatstaf van begaafdheid beskou. Motivering, hoë selfbegrip, en kreatiwiteit is die sleuteleienskappe in baie van hierdie uitgebreide idees van begaafdheid.

Joseph Rensulli (1978) se "driering"-definisie waarvolgens hy meer op begaafde gedrag as begaafde individue konsentreer, bestaan uit die volgende drie komponente: Begaafdheid bestaan uit gedrag wat 'n interaksie tussen drie basiese menslike eienskappe weerspieël – bogemiddelde vermoë, 'n bogemiddelde vlak van taakgebondenheid, en hoë vlakke van kreatiwiteit.

In "Identifying Gifted Children: A Practical Guide", verduidelik Susan K. Johnsen dat begaafde kinders almal die potensiaal vir hoë prestasie openbaar in die areas wat in die Verenigde State se federale definisie vir begaafde en talentvolle studente ingesluit word:

Wanneer die term "begaafd en talentvol" ten opsigte van studente, kinders of jongmense gebruik word, dui dit op studente, kinders of jongmense wat tekens openbaar van 'n hoë prestasievermoë in areas soos intellektuele, kreatiewe, kunstige of leierskapasiteite of op spesifieke akademiese terreine, en wat dienste en aktiwiteite vir die ontwikkeling van hierdie vermoëns vereis wat nie normaalweg deur skole aangebied word nie." (P.L. 103–382, Titel XIV, p. 388)

Baie skole gebruik 'n verskeidenheid meganismes om studente se vermoëns en potensiaal te assesseer wanneer begaafde kinders geïdentifiseer word. Dit kan portefeuljes van studente se werk, klaskamerwaarnemings, prestasietoetse, en IK-toetse insluit. Die meeste opvoedkundiges aanvaar dat daar geen maatstaf is wat in isolasie gebruik kan word om 'n begaafde kind te identifiseer nie.

Terwyl baie mense glo dat begaafdheid 'n streng kwantitatiewe verskil is wat deur IK-toetse gemeet kan word, beskryf sekere kundiges begaafdheid as 'n buitengewone manier om na die wêreld te kyk wat elke ervaring van die begaafde individu affekteer. Hierdie beskouing word egter betwyfel deur kenners wat longitudinale studies op begaafde kinders uitgevoer het.

Begaafde kinders kan asinchronies ontwikkel: hulle verstandelike ontwikkeling is hulle fisieke groei dikwels vooruit, en spesifieke kognitiewe en emosionele funksies word dikwels gedurende verskillende ontwikkelingsfasies op verskillende maniere (of in verskillende mates) ontwikkel.

Begaafde individue ervaar die wêreld ook anders, iets wat tot sekere sosiale en emosionele probleme kan lei.

Francoy Gagne se (2000) "Differentiated Model of Giftedness and Talent" (DMGT) is 'n ontwikkelingsteorie wat begaafdheid van talent onderskei; dit verduidelik hoe buitengewone natuurlike vermoëns (gawes) in spesifieke deskundige vaardighede (talente) ontwikkel word. Volgens die DMGT-teorie kan 'n persoon nie talentvol word sonder dat hy/sy eers begaafd, of amper begaafd, is nie.

Veelvuldige intelligensies word met begaafdheid in sommige ontwikkelingsareas geassosieer (Colangelo, 2003). Veelvuldige intelligensies is ook al as 'n gesindheid teenoor leer beskryf, en nie soseer tegnieke of strategieë nie (Cason, 2001).

Daar is glo agt Intelligensies, of verskillende areas waarin mense meer oor die wêreld rondom hulle te wete kom: interpersoonlik, intrapersoonlik, liggaamlik-kinesteties, linguisties, logies-wiskundig, musikaal, naturalisties en ruimtelik-visueel. As die Teorie van Veelvoudige Intelligensies op die opvoedkundige curriculum toegepas word, sal akademiese sukses binne alle kinders se bereik wees.

Howard Gardner het in "Frames of Mind "(Gardner 1983/1994) aangevoer dat intellektuele begaafdheid in ander areas as die tipiese intellektuele domein kan voorkom. Die konsep van veelvuldige intelligensies (VI) skep bewustheid van bykomende potensiële vermoëns en stel verskeidenheid kurrikulêre metodes voor.

Oor die algemeen leer begaafde individue vinniger, dieper en meer globaal as hulle eweknieë. Begaafde kinders mag vroeg leer lees en op dieselfde vlak funksioneer as normale kinders wat aansienlik ouer as hulle is. Begaafde individue openbaar dikwels 'n hoë redeneervermoë, kreatiwiteit, nuuskierigheid, 'n groot woordeskat en uitstekende geheue. Hulle is geneig om konsepte met min herhalings te bemeester. Hulle kan ook perfeksionisties wees en gesag bevraagteken. As kinders verkies hulle die geselskap van ouer kinders of volwassenes.

Begaafdheid is dikwels nie eweredig oor alle intellektuele sfere versprei nie; 'n individu mag uitstekend vaar in wiskunde, maar swak spel, of omgekeerd.

Begaafdheid kan in verskillende ontwikkelingsfases by individue merkbaar word. Terwyl vroeë ontwikkeling (om byvoorbeeld op 'n baie jong ouderdom te praat of lees) gewoonlik met begaafdheid gepaardgaan, is dit nie 'n determinant van begaafdheid nie.

Savante is individue wat briljant in 'n enkele domein presteer. Savantisme beskryf mense met 'n enkele leervermoë ver bo dit wat as normaal beskou word, selfs onder die begaafde gemeenskap. Outistiese savantisme verwys na die uitsonderlike vermoëns wat soms deur mense met outisme of ander diepgaande ontwikkelingsversteurings openbaar word.

"Dubbele uitsonderlikheid" ("twice-exceptional"), 'n term wat deur James J. Gallagher geskep is, verwys na studente wat terselfdertyd begaafd is én gestremdhede het. Ten einde te presteer, benodig hierdie studente remediëring vir hulle leergestremdhede en versterking van hulle sterk punte. Daar bestaan 'n gevaar dat hierdie dubbeld uitsonderlike studente oor die hoof gesien word aangesien hulle dikwels deur hulle opvoedkundige omgewing ingesluk word en as óf onderpresteerders óf gemiddelde leerders beskou word.

Van die tekens van dubbele uitsonderlikheid by leerders is oënskynlike teenstrydighede tussen vermoëns en resultate, korttermyngeheue- en aandagprobleme, en negatiewe gedrag soos sarkasme, negatiwiteit of aggressie.

Isolasie is een van die vernaamste uitdagings waarmee begaafde individue gekonfronteer word, veral diegene wat nie 'n sosiale netwerk van begaafde eweknieë het nie. Ter wille van gewildheid sal begaafde kinders hulle vermoëns dikwels probeer wegsteek om sosiale guns te wen. Strategieë sluit in onderprestasie en die gebruik van 'n minder gesofistikeerde woordeskat wanneer hulle tussen kinders van hulle eie ouderdom is.

Die isolasie wat deur begaafde individue ervaar word, word nie noodwendig deur die begaafdheid self veroorsaak nie, maar deur die samelewing se reaksie daarop. Plucker en Levy het opgemerk dat daar in hierdie kultuur baie druk op mense geplaas word om "normaal" te wees en dat daar 'n aansienlike stigma aan begaafdheid of talent kleef.

Gesonde perfeksionisme verwys na hoë standaarde, 'n begeerte om te presteer, nougesetheid of 'n sterk verantwoordelikheidsin. Dit is eerder 'n deug as 'n probleem, selfs al het begaafde kinders moeite met gesonde perfeksionisme. Hulle stel standaarde wat by hulle verstandelike vermoëns pas (die vlak waarop hulle dink), maar kan dit nie altyd bereik nie aangesien hulle aan 'n jonger liggaam gebonde is. In sulke gevalle mag buitestanders hulle gedrag as perfeksionisties beskou terwyl dit vir die begaafde persoon bloot sy standaard is.

"Perfeksionisme word iets moois wanneer dit die gesonde nastrewing van uitnemendheid stimuleer."

Ongesonde perfeksionisme spruit uit die gelykstelling van 'n persoon se menswaardigheid aan sy prestasies, en die gelyktydige oortuiging dat enige werk wat nie perfek is nie, onaanvaarbaar is en tot kritiek sal lei.

Perfeksionisme raak 'n probleem wanneer dit prestasies kortwiek en inhibeer.

D. E. Hamachek het ses spesifieke, oorvleuelende soorte gedrag geïdentifiseer wat met perfeksionisme geassosieer word. Dit sluit in:

Daar is dikwels 'n groot gaping tussen die vermoëns van die begaafde individu en sy of haar werklike prestasies. Baie begaafde studente sal uitstekend in gestandaardiseerde toetse vaar, net om 'n klastoets te druip. Hierdie teenstrydigheid kan aan verskeie faktore toegeskryf word, soos 'n gebrek aan belangstelling in klasse wat te maklik is, of die negatiewe sosiale gevolge vir kinders wat as slim beskou word. Onderprestasie kan ook die gevolg van emosionele of sielkundige faktore wees, insluitend depressie, angs, perfeksionisme of selfondermyning.

Baie begaafde kinders onderpresteer aangesien hulle glo dat hulle intelligensie 'n waarborg is dat alles altyd maklik sal wees. Hulle kan dus by hulle niebegaafde klasmaats agterraak in die werksetiek wat vereis word om dinge te leer wat hulle nie dadelik regkry nie.

Sommige begaafde kinders is onbewus daarvan dat hulle begaafd is. Een effektiewe manier om onderprestasie by begaafde kinders om te swaai, is deur onderwysers op te lei om verrykende projekte uit te deel wat op studente se sterk punte en belangstellings gebaseer is sonder om negatiewe aandag van klasmaats te trek.

Daar is in die verlede aanvaar dat daar 'n korrelasie tussen begaafdheid en depressie of selfmoord is. Daar is egter nie bewyse vir hierdie navorsingsbevinding nie. Soos Reis en Renzulli dit stel:

Navorsing dui ook nie daarop dat selfmoordsyfers by begaafde adolessente hoër as by ander adolessente is nie.




</doc>
<doc id="111445" url="https://af.wikipedia.org/wiki?curid=111445" title="Nquthu">
Nquthu

Nquthu is 'n dorp in Umzinyathi-distriksmunisipaliteit in die KwaZulu-Natalprovinsie van Suid-Afrika. Die dorp is ook die setel van die Nquthu Plaaslike Munisipaliteit.



</doc>
<doc id="111446" url="https://af.wikipedia.org/wiki?curid=111446" title="Mutale">
Mutale

Mutale is 'n dorp in Vhembe-distriksmunisipaliteit in die Limpopoprovinsie van Suid-Afrika



</doc>
<doc id="111447" url="https://af.wikipedia.org/wiki?curid=111447" title="Shakadza">
Shakadza

Shakadza is 'n nedersetting in die Mutale Munisipaliteit van Vhembe distrik, in die Limpopoprovinsie van Suid-Afrika



</doc>
<doc id="111448" url="https://af.wikipedia.org/wiki?curid=111448" title="Talana">
Talana

Talana is 'n nedersetting 5 km oos van Dundee op die pad tussen Vryheid en Glencoe.


</doc>
<doc id="111449" url="https://af.wikipedia.org/wiki?curid=111449" title="Barklieside">
Barklieside

Barklieside is 'n klein dorpie in noordelike KwaZulu-Natal, Suid-Afrika.


</doc>
<doc id="111450" url="https://af.wikipedia.org/wiki?curid=111450" title="Spuitbeton">
Spuitbeton

Spuitbeton, ook spuitsement genoem, is sementbeton wat met lugdruk (pneumaties) deur saamgeperste lug op voorwerpe gespuit en deur die botsingenergie verdig word. Dit word versterk deur middel van staaldrade of -stawe en/of vesels. Daarnaas word ook staal- of sintetiese vesels ter stabilisering van spuitbeton gebruik, soos in tonnelbou of vir betonhellings.

Al is spuitbeton geen besondere soort beton nie, word dit nogtans volgens 'n spesiale metode as 'n droë of nat mengsel vervaardig. In Amerikaanse Engels word dan ook met spesifieke terme na droë ("gunite") en nat spuitbetonmengsels ("shotcrete") verwys. Die nat variant kan tegelykertyd gespuit en gekompakteer word, danksy die hoë druk wat by die spuitproses ontstaan. Dit kan op 'n groot verskeidenheid horisontale of vertikale oppervlakke gespuit word. So is dit 'n uiters gewilde boumateriaal vir swembaddens.


</doc>
<doc id="111451" url="https://af.wikipedia.org/wiki?curid=111451" title="Boston, KwaZulu-Natal">
Boston, KwaZulu-Natal

Boston is 'n nedersetting in die Umkomaasriviervallei in KwaZulu-Natal, Suid-Afrika.


</doc>
<doc id="111459" url="https://af.wikipedia.org/wiki?curid=111459" title="Gewone duikstormvoël">
Gewone duikstormvoël

Die Gewone duikstormvoël ("Pelecanoides urinatrix") is 'n stormvoël en standvoël wat in die Tristangroep-eilande asook Marion- en Prins Edward-eilande leef. Hulle word moeilik onderskei van die Kleinduikstormvoël; hulle verskil net in grootte en die fatsoen van die snawel. Hulle is alleenlopers of kom in klein groepies voor. Die voël word 20 cm lank. In Engels staan die voël bekend as die "Common Diving-Petrel".




</doc>
<doc id="111461" url="https://af.wikipedia.org/wiki?curid=111461" title="Nyau">
Nyau

Nyau (ook Nyao), wat "masker" of "inisiasie" beteken, is ’n geheime bond van die Chewa, ’n etniese Bantoevolk van Sentraal- en Suider-Afrika. Dit bestaan uit ingewyde lede van die Chewa- en die Nyanja-volk en vorm hul plaaslike godsdiens. Die inisiasie van vroue en dié van mans verskil en word apart gedoen. Hulle moet verskillende goed leer en het verskillende rituele rolle in die gemeenskap volgens geslag en senioriteit. Net ingewydes word beskou as volwasse en lede van die bond. 

Die woord "Nyau" word nie net vir die bond self gebruik nie, maar ook vir die plaaslike godsdiens of kosmologie van die mense wat daartoe behoort, die rituele danse en die maskers wat vir die danse gebruik word. Daar is Nyau-gemeenskappe op baie dorpe, maar hulle is deel van ’n wye netwerk van Nyau in die sentrale streke en dele van die suidelike streke van Malawi, Oos-Zambië, Wes-Mosambiek en dele van Zimbabwe waar Malawiërs woon. 

Tydens die optrede met maskers hardloop vroue en kinders dikwels in die huise in wanneer ’n Nyau-danser ’n dreigende houding aanneem, want die maskers word net deur die manlike lede gedra en verteenwoordig manlike kennis. Op daardie oomblik van die optredes en rituele word die gemaskerde mans beskou as geeste van die dood. As geeste mag hulle enigiets doen sonder om gestraf te word, en daar was al aanvalle en sterfgevalle tydens die vertonings. 

Toenemende verwestering het gelei tot ’n afname in Nyau.

’n Grottekening in Zaïre beeld "Kasiya Maliro", ’n soort masker wat van die jaar 992 kan dateer, uit. Die Nyau-kosmologie het voortgeduur tydens die invalle van die Ngoni uit Suid-Afrika in die middel 1800's en in die tyd van die vroeë koloniste soos die Portugese en Britte. Volgens oorlewering kom die Nyau van Malomba, ’n plek wat nou in die Demokratiese Republiek van die Kongo is. 

Weens swaar strawwe vir mense wat vir nielede die geheime van die Nyau-kosmologie vertel (soos wie die mans is wat dans), kon die eerste sendelinge en koloniste in Maravi nie die oorsprong van Nyau vasstel nie. So ’n klikker kan selfs doodgemaak word. Die koms van sendelinge in die 1920's het ’n toenemende invloed op die Nyau op dorpsvlak gehad en dit het tot openlike konflik gelei. Hoewel Christelike sendelinge Nyau in Chewa-gemeenskappe verbied het, het die bond en praktyke onder Britse heerskappy voortgeduur deur aanpassings wat sekere aspekte van Christenskap ingesluit het. Dit word tans steeds deur lede van die Chewa beoefen wat tot ’n Christelike kerk sowel as die Nyau-gemeenskap behoort. 

Hoewel ander volke soos die Ngoni, Yao en Mang'anja ook rituele danse ontwikkel het, kan die Nyau van die Chewa beskou word as die mees uitgebreide geheime bond en danse in die streke om die Malawimeer.

Die Chewa glo die lewe bestaan in hul voorvaders, dié wat nog nie gebore is nie en die lewendes. Die Nyau-geloof sluit in kommunikasie met die afgestorwenes, of hul geeste, en noem dit "pemphero lalikulu" ("groot gebed"). Die Chewa glo in die bestaan van God in die alledaagse lewe en dat God beide manlik (in die lug) en vroulik (in die aarde) is. Woorde vir God sluit in "Chiuta", die reënboog, in die lug en "Namalango" in die aarde waar saad soos in ’n baarmoeder ontkiem en ’n bron van nuwe lewe is. 

Die simboliek van die geeste se wêreld word verteenwoordig deur die "Gule Wamkulu" ("groot dans"), wat "mwambo" ("tradisies"), maskers, gesange, danse en reëls insluit. Nyau-optredes sluit in ’n gesofistikeerde omruil van rolle, gesegdes, mimiek en satire. Die Nyau voer hul gemaskerde danse hoofsaaklik by begrafnisse, herdenkingsdienste en inisiasies uit. Elke danser verteenwoordig ’n spesiale eienskap wat verband hou met die masker of diere-uitrusting wat hy dra. Die "zilombo" ("wilde diere") is groot uitrustings wat die hele liggaam bedek en gewoonlik diere voorstel, terwyl die gesigsmaskers hoofsaaklik die geeste van voorvaders voorstel. 
Die geheimenisse van Nyau sluit in gekodeerde taal, raaisels, metafore, mites en tekens. Buitestanders bejeen hulle met agterdog en Nyau word dikwels deur ander, insluitende die Christelike kerk, verkeerd verstaan en uitgebeeld.

Vroue woon die optredes van die Nyau by, maar sal ontken dat hulle weet wie die mans met die maskers is. Die mans verteenwoordig die geeste van die afgestorwenes en kan nie in dié tyd mans genoem word nie, al erken van die vroue hul man, pa, broers of seuns. Om ’n man met ’n masker te eien word beskou as disrespekvol teenoor die geloof. Nielede kan deur die Nyau-dansers gejaag word, en hulle word afgeraai om tydens begrafnisse naby te kom. Dit is deels om te keer dat nielede disrespekvol is omdat hulle nie die belangrikheid van ’n "goeie" begrafnis en die teenwoordigheid van die afgestorwenes verstaan nie. Die minimum ouderdom om by Nyau aan te sluit is sowat 10 jaar.

In Nyau-danse is daar ingewikkelde voetwerk en stof word in die lug opgegooi. Dansers reageer op spesifieke tromslae en gesange volgens die soort masker wat hulle dra. Hulle stel die afgestorwenes, ’n mens of ’n dier voor. Ander hardloop weg tydens sekere gedrag. 

Sedert 2005 word "Gule Wamkulu" geklassifiseer as een van 90 "Masterpieces of the Oral and Intangible Heritage of Humanity", ’n program deur Unesco vir die bewaring van kulturele erfenisse wat moeilik is om te begryp. Dié dans kan dateer uit die groot Chewa-ryk van die 17de eeu. "Gule Wamkulu", of "groot dans", is die Nyau se bekendste en langste dans. Dit is ook bekend as "pemphero lathu lalikulu la mizimu" ("groot gebed aan ons voorouers") of "gulu la anamwaliri" ("dans van die voorouers"). Voor dié dans het Nyau-dansers ’n reeks geheime rituele uitgevoer wat met die geheime broederskap verbind word. Die dans word hoofsaaklik by begrafnisse en herdenkingsdienste uitgevoer, maar ook by inisiasies en ander feeste. Die maskers wat die dansers op sulke geleenthede dra, is in die vorm van diere soos wildsbokke wat volgens hul geloof die siel of gees van die afgestorwenes vasvang wat nuwe lewe bring. Die doel van die dans is om boodskappe van die voorouers aan die dorpenaars oor te dra en voortgesette oeste en lewe moontlik te maak. Nyau is ook ’n beskerming teen die bose en ’n uitdrukking van die geloofsoortuigings van die gemeenskap.

Die verskeidenheid van die maskers wat die voorouers voorstel, is groot en groei steeds, anders as die diere-uitrustings. Sommige maskers word deur professionele vaklui gemaak en ander deur amateurs. Meer as 400 maskers wat met die Nyau-gemeenskap en die "Gule wamkulu"-ritueel verbind word, word uitgestal in ’n museum in die Dedza-distrik in Malawi.

Nyau-maskers word van hout en strooi gemaak, en daar is drie soorte: ’n veremasker, ’n houtmasker en ’n uitrusting wat die hele liggaam bedek. Laasgenoemde stel ’n verskeidenheid diere voor, soos wildsbokke, leeus en hiënas. Dit het name soos "Bwindi, Chibano" en "Wakana" en beeld ’n verskeidenheid eienskappe en soorte mense uit soos ’n flirt, ’n epilepsielyer, wellus, gierigheid, domheid, ydelheid, onvrugbaarheid, heksery en ambisie, selfs ’n helikopter. Soos een Nyau-lid verduidelik het, stel die maskers en dansers die hele mensdom en hele geesteryk voor.

Van die maskers is:

Die Nyau-lede wat ’n diere-uitrusting dra, stel wilde diere, of "nyama za ku tchire", voor en word gevrees omdat hulle verskyn wanneer mense sterf. Daar is ’n soort hiërargie onder die diere – party word gerespekteer (soos "njobvu", die olifant) en ander is minder belangrik. Hoogs gerespekteerde diere verteenwoordig baie belangrike voorouers soos kapteins en lede van die Nyau-bond. Dit bedek die hele lyf en die voetspore word deur Nyau-lede met takke doodgevee. Hier volg ’n paar uitrustings volgens hul belangrikheid.




</doc>
<doc id="111468" url="https://af.wikipedia.org/wiki?curid=111468" title="Kleinduikstormvoël">
Kleinduikstormvoël

Die Kleinduikstormvoël ("Pelecanoides georgicus") is 'n stormvoël en standvoël wat in die Marion- en Prins Edward-eilande leef. Hulle word moeilik onderskei van die Gewone duikstormvoël; hulle verskil net in grootte en die fatsoen van die snawel. Die voël word 19 cm lank. Hulle maak hoër nes as die Gewone duikstormvoël en verkies kaal lawakoppies waar hulle klein tonneltjies grawe, amper soos rotte.

In Engels staan die voël bekend as die "South Georgian Diving-Petrel".




</doc>
<doc id="111472" url="https://af.wikipedia.org/wiki?curid=111472" title="Aloe jucunda">
Aloe jucunda

Aloe jucunda is 'n bedreigde dwergaalwyn afkomstig van Somalië.

Die plante is stamloos of met baie kort stamme; suierlote ontstaan gereeld en die plante vorm dan digte groepe tot 50 cm breed. Die blare-rosette is gewoonlik nie hoër as 35 cm nie. Daar is gewoonlik nie meer as 12 blaartjies nie en hulle is omtrent 4 cm lank en 2-5 cm breed. Die boonste vlak van die blaartjies is gewoonlik groen as die plantjies hoofsaaklik in die skaduwee groei, maar word ligbruin in skerp sonlig. Dit het ook talle liggroen tot wit kolle. Die onderste vlak het ’n donkergroen kleur en is ook gevlek. In die middel van die onderste vlak van die blaar tref mens 'n paar ligbruin hakies aan. Daar is klein rooi-bruin dorinkies op die rande van die blare. Die bloeiwyse is enkelvoudig en omtrent 33 cm hoog. Die blomblare het ’n diep-pienk kleur. Die filamente is lemoengeel.

In Somalië word hulle gewoonlik op kalksteengrond aangetref en wel op noordelike hellings. In Johannesburg blom hulle gewoonlik in Januarie.

G.W. Reynolds, The Aloes of Tropical Africa and Madagascar, The Trustees of The Aloes Book Fund, Mbabane, 1966, p. 48-51


</doc>
<doc id="111475" url="https://af.wikipedia.org/wiki?curid=111475" title="Selahattin Demirtaş">
Selahattin Demirtaş

Selahattin Demirtaş (gebore 10 April 1973) is ’n Zaza- en Koerdiese politikus en saam met Figen Yüksekdağ medeleier van die linksgesinde pro-Koerdiese Demokratiese Volksparty (HDP) in Turkye. Demirtaş was die HDP se presidentskanditaat in die verkiesing van 2014 en het derde gekom met 9,77% van die stemme.

Selahattin Demirtaş is in 1973 Elazığ gebore as seun van ’n Zaza-sprekende gesin. Hy het sy primêre sowel as sekondêre skoolopleiding op sy geboortedorp voltooi. Hy noem sy ervaring op die begrafnis van die politikus Vedat Aydin as ’n politieke ontwaking: “Ek het ’n ander mens geword. My lewensrigting het verander ... hoewel ek nie die redes vir die gebeure begryp het nie, het ek geweet: Ons is Koerde, en omdat dit nie ’n identiteit was wat ek sou weggooi nie, was dit ook my probleem.”

Nadat hy sy skoolloopbaan voltooi het, het hy sy naskoolse opleiding aan die Dokuz Eylül-universiteit begin in die departement van maritieme handel en bestuur. Hier het hy hom politieke probleme op die hals gehaal wat daartoe gelei het dat hy noodgedwonge die instelling moes verlaat. Hy het teruggekeer na Diyarbakır en opnuut die toelastingseksamen afgelê. Hierna skryf hy in aan die Universiteit van Ankara se regsfakulteit. Ná universiteit het Demirtaş as ’n tyd lank as vryskut-prokureur gewerk voor hy lid van die uitvoerende komitee van die Diyarbakır-tak van die Menseregtevereniging (IHD) geword het. Die destydse voorsitter was Osman Baydemir, wat in die daaropvolgende verkiesing burgemeester van Diyarbakır geword het, waarna Demirtaş hom as voorsitter van die plaaslike IHD-tak opgevolg het. Tydens sy termyn as voorsitter het die vereniging hom veral toegespits op die toenemende voorkoms van onopgeloste politieke moorde in Turkye.

Demirtaş was ’n stigterslid van die Turkse Menseregtevereniging (TIHV) en die Diyarbakır-afdeling van Amnestie Internasionaal.

Demirtaş het sy politieke loopbaan in 2007 as lid van die Demokratiese Gemeenskap-party (DTP) begin toe hy as een van die “Duisend Hoop-kandidate” vir die DTP en talle ander demokratiese organisasies in Turkye gestaan het. Hy is verkies tot die 23ste parlement en het op die ouderdom van 34 die party se hoofbeampte in die parlement geword.

In 2009 is die DTP per hooggeregshofbevel ontbind waarna die DTP-LP’s aangesluit het by die Party vir Vrede en Demokrasie (BDP). Die BDP het sy eerste kongres in 2010 gehou en Demirtaş en Gültan Kışanak tot sy nuwe medevoorsitters verkies. Demirtaş het aan die 2011-verkiesing deelgeneem as deel van die gesamentlike “Arbeid, Demokrasie en Vryheid”-lys wat onderskryf is deur die BDP en 18 verskillende demokratiese politieke organisasies. Hy is herkies tot die 24ste parlement.

Demirtaş was medevoorsitter van die BDP in die tydperk toe die vredesproses en -onderhandelings in Turkey begin het. In 2014 is hy en Figen Yüksekdağ verkies tot medevoorsitters van die Demokratiese Volksparty (HDP), ’n nuwe beweging wat ontstaan het uit die drie jaar lange koalisie van die BDP en talle ander politieke partye en organisasies onder die beskerming van die Demokratiese Volkskongres (HDK). In die presidentsverkiesing van 2014 was Demirtaş een van drie linksgesinde kandidate wat aan die kiesstryd deelgeneem het. Hy het derde gekom met 9,77% van die stemme.

Demirtaş was medeleier saam met Yüksekdağ toe die HDP in Junie 2015 aan sy eerste algemene verkiesing deelneem. Die HDP het die vierde plek behaal met 13,12% van die stemme en so 80 van die 550 setels verower en so maklik die 10%-kiesdrempel oorskry wat nodig is voor 'n party in die parlement verteenwoordig kan word.

Demirtaş is getroud met Başak Demirtaş en het twee dogters, Delal en Dılda.

Demirtaş kry af en toe dreigemente vanweë sy politieke bedrywighede en het op 22 November 2015 ’n sluipmoordaanval oorleef.



</doc>
<doc id="111476" url="https://af.wikipedia.org/wiki?curid=111476" title="Kerguelenseeswael">
Kerguelenseeswael

Die Kerguelenseeswael ("Sterna virgata") is seeswael wat in die Marion- en Prins Edward-eilande leef. Die voël is 31 cm lank en vreet insekte wat hulle op oop grasvlaktes vang. Dit staan ook bekend as die "Kerguelensteretjie" en in Engels staan die voël bekend as die "Kerguelen tern".

Die voël is donkerder grys as die Arktiese sterretjie. Die stert is grys, onder die vlerke is dit ook grys en die snawel is korter en smaller. Die jong voël is donkerder en duideliker gestreep as die jong Grysborssterretjie.




</doc>
<doc id="111482" url="https://af.wikipedia.org/wiki?curid=111482" title="Doelwit">
Doelwit

'n Doelwit is 'n gewenste resultaat wat individue of stelsels in die vooruitsig stel, beplan en waartoe hulle hul verbind: 'n persoonlike of organisatoriese eindpunt in een of ander veronderstelde ontwikkeling. Baie mense beywer hulle om 'n doelwit teen 'n sekere tyd te bereik deur sperdatums op te stel.

Doelwitstelling kan die opstel van spesifieke, meetbare, bereikbare, relevante en tydbegrensde oogmerke (die SMART-kriteria) behels, maar nie alle navorsers is dit eens dat hierdie kriteria noodsaaklik is nie.

Volgens navorsing oor doelwitstelling deur Edwin A. Locke en sy kollegas kan effektief gebruik word om vordering te fasiliteer aangesien groeplede sodoende 'n duidelike begrip kan vorm van wat elke persoon moet doen om die gemeenskaplike doel te bereik. Op 'n persoonlike vlak stel doelwitstelling individue in staat om te spesifiseer en dan aan hulle doelwitte te werk (soos finansiële of loopbaangebaseerde doelwitte). Doelwitstelling vorm 'n groot komponent van persoonlike ontwikkeling en bestuur.

Doelwitte kan langtermyn, intermediêr, of korttermyn wees. Die primêre verskil lê by die tyd wat daarvoor benodig word.

Korttermyndoelwitte is doelwitte wat binne 'n kort tydperk bereik moet word, soos om 'n rekening binne die volgende paar dae te betaal. Die definisie van 'n korttermyndoelwit hou nie noodwendig verband met 'n spesifieke tydsduur nie. Met ander woorde, 'n mens kan 'n korttermyndoelwit binne 'n dag, week, maand, jaar, ens. bereik (of nie bereik nie). Die tydsraamwerk vir 'n korttermyndoelwit hou verband met die konteks daarvan binne die algehele tydlyn waarop dit van toepassing is. 'n Mens kan byvoorbeeld 'n korttermyndoelwit vir 'n maand lange projek binne dae bereik, of 'n korttermyndoelwit vir iemand se leeftyd binne maande of jare. Beplanners definieer korttermyndoelwitte gewoonlik in verhouding tot langtermyndoelwitte.

Individue kan persoonlike doelwitte stel. 'n Student kan hom ten doel stel om 'n hoë eksamenpunt te behaal. 'n Atleet kan tien kilometer per dag hardloop. 'n Reisiger kan probeer om 'n bestemming binne drie uur te bereik. Finansiële doelwitte is 'n algemene voorbeeld – om vir aftrede of vir 'n aankoop te spaar.

Die bestuur van doelwitte bevoordeel alle aspekte van 'n persoon se lewe. Iemand wat presies weet wat hy wil bereik, weet waarop om te konsentreer en te verbeter, en gee voorrang aan daardie doel.

Doelwitstelling en beplanning ("doelwitwerk") bevorder langtermynvisie en korttermynmotivering. Dit fokus intensie, begeerte, die verwerwing van kennis, en help om hulpmiddels te organiseer.

Doeltreffende doelwitwerk behels die eiening en oplossing van alle skuldgevoelens, innerlike konflik of beperkende denke wat tot die ondermyning van 'n persoon se pogings kan lei. Deur duidelik gedefinieerde doelwitte te stel, kan 'n mens die vervulling van daardie doelwitte meet en daarop trots wees. 'n Mens kan vordering sien in iets wat na 'n lang, dalk moeilike, geswoeg gevoel het.

Die bereiking van komplekse en moeilike doelwitte vereis fokus, volgehoue toewyding en inspanning (sien Doelwitnastrewing). Sukses op enige terrein vereis dat daar nie vir swak prestasie of ontoereikende beplanning verskoning gemaak word nie; in kort, sukses vereis emosionele volwassenheid. Die mate waarin mense in hulle vermoë glo om 'n persoonlike doelwit te bereik, het ook 'n effek op daardie prestasie

Langtermynprestasies berus op korttermynprestasies. Emosionele beheer oor die daaglikse klein oomblikke maak op die lange duur 'n groot verskil.

Daar bestaan heelwat navorsing oor die verband tussen die bereiking van verlangde doelwitte, veranderinge aan selfdoeltreffendheid en integriteit, en uiteindelik veranderinge aan subjektiewe welsyn. Doelwit-doeltreffendheid verwys na die waarskynlikheid dat 'n persoon sy doelwit sal bereik. Doelwit-integriteit verwys na die mate waarin 'n persoon se doelwit met die kernaspekte van die self ooreenstem. Navorsing het getoon dat 'n fokus op doelwit-doeltreffendheid met die welsynfaktor van geluk (subjektiewe welsyn) verband hou, en dat doelwit-integriteit met die welsynsfaktor van betekenis (sielkunde) geassosieer word. Verskeie studies dui op die verband tussen die bereiking van langtermyndoelwitte en veranderinge in subjektiewe welsyn; die meeste navorsing toon dat die bereiking van doelwitte wat persoonlike betekenis inhou, gevoelens van subjektiewe welsyn laat toeneem.

Die selfkongruensiemodel bestudeer die opeenvolging van stappe vanaf die aanvang van 'n doelwit tot en met die bereiking van daardie doelwit. Die model bestudeer die waarskynlikheid en impak van doelwitbereiking op grond van die soort doelwit en die betekenis wat die doelwit vir die individu inhou. Verskillende soorte doelwitte beïnvloed doelwitbereiking en die gevoel van subjektiewe welsyn wat deur die bereiking daarvan veroorsaak word. Die model kan in faktore afgebreek word, eerstens, faktore wat doelnastrewing en -bereiking bevorder, en dan faktore wat doelwitbereiking met veranderinge in subjektiewe welsyn verbind.

Doelwitte wat nagestreef word om intrinsieke waardes te vervul of 'n individu se selfbegrip te versterk word selfkongruente doelwitte genoem. Selfkongruente doelwitte vervul basiese behoeftes en stem ooreen met dit wat psigoanalis Doald Winnicott 'n individu se "Ware Self" noem. Aangesien hierdie doelwitte persoonlike betekenis vir 'n individu inhou en 'n individu se selfidentiteit weerspieël, is selfkongruente doelwitte geneig om met volgehoue inspanning nagestreef te word. Doelwitte wat nie 'n individu se innerlike dryfkrag weerspieël nie en as gevolg van eksterne faktore (bv. sosiale druk) nagestreef word, ontstaan uit 'n nie-geïntegreerde plek en daar bestaan dus 'n groter kans dat die individu dit sal laat vaar wanneer hindernisse ervaar word.
"Diegene wat selfkongruente doelwitte bereik, put groter welsynsvoordele uit hulle prestasie. Die Verkryging-van-geluk-effek word deur behoeftebevrediging bewerk, m.a.w. daaglikse aktiwiteitsgebaseerde ervarings van selfstandigheid, bevoegdheid en verwantskap wat gedurende die nastreefproses verkry word. Die model word deur 3 longitudinale datastelle gestaaf."
Die selfdeterminansieteorie en navorsing rondom hierdie teorie dui verder daarop dat indien 'n individu 'n doelwit suksesvol bereik, maar daardie doel nie selfgemotiveerd of selfkongruent is nie, die geluksvlakke ondanks doelbereiking nie verander nie.

In organisasies bestaan doelwitbestuur uit die eiening of identifisering van doelwitte van individuele spanlede, die afsien van doelwitte wat hulle relevansie verloor het, die identifisering en oplossing van konflikte onder doelwitte, en die prioritisering van doelwitte wat konsekwent met optimale spansamewerking en effektiewe bedrywighede is.

Vir enige suksesvolle kommersiële instelling gaan dit uiteindelik oor finansiële gewin en hulle verkry dit deur die beste gehalte goedere of die beste gehalte dienste teen die beste prys aan die eindgebruiker (kliënt) beskikbaar te stel. Doelwitbestuur sluit in:

Jens Rasmussen (menslike faktorkenner) en Morten Lind onderskei drie basiese doelwitkategorieë wat met tegnologiese stelselbestuur geassosieer word:

Organisatoriese doelwitbestuur verseker dat individuele werknemers se doelwitte en oogmerke met die visie en strategiese doelwitte van die hele organisasie strook. Doelwitbestuur bied organisasies 'n meganisme waarmee korporatiewe doelwitte en strategiese oogmerke aan elke persoon in die organisasie gekommunikeer kan word. Die sleutel is dat alles vanuit 'n sentrale bron uitgedra word en elke persoon 'n duidelike, konsekwente boodskap ontvang sodat elke werknemer verstaan hoe hulle pogings tot die onderneming se sukses bydra.

'n Voorbeeld van verskillende doelwitte in ondernemingsbestuur:



</doc>
<doc id="111484" url="https://af.wikipedia.org/wiki?curid=111484" title="Witstormvoël">
Witstormvoël

Die Witstormvoël ("Pagodroma nivea") is 'n stormvoël wat in die Subantarktiese gebied leef en op Bouvet-eiland nesmaak. Hulle is algemeen op pakys en die aangrensende see. Die voël is spierwit. Hulle is ratser as ander stormvoëls op die grond. In Engels staan die voël bekend as die "Snow petrel".




</doc>
<doc id="111486" url="https://af.wikipedia.org/wiki?curid=111486" title="Ali Raymi">
Ali Raymi

Ali Raymi (Mekka, 7 Desember 1973 – Sana'a, Jemen, 23 Mei 2015) was 'n Jemeense bokser en vlieggewigwêreldkampioen.

Uit 'n totaal van 25 gevegte het Ali 25 gewen, waarvan 25 oorwinnings met 'n uitklophou was. (21 agtereenvolgende eerste rondte uitklop-wêreldrekord) 


</doc>
<doc id="111490" url="https://af.wikipedia.org/wiki?curid=111490" title="Reduksionisme">
Reduksionisme

Reduksionisme word soms as die teenoorgestelde van holisme gesien.

Reduksionismewetenskap sê dat 'n ingewikkelde stelsel verklaar kan word met die reduksie in sy fundamentele onderdele. Die prosesse van biologie is byvoorbeeld reduseerbaar tot chemie, en die wette van chemie word weer deur fisika bepaal.

Daar word gesê dat reduksionisme impliseer dat 'n stelsel niks anders as die som van sy onderdele is nie. 'n Meer genuanseerde siening aan die ander kant, is dat 'n stelsel geheel en al bestaan uit sy onderdele, maar die stelsel sal funksies hê wat nie een van die dele het nie.

Reduksionisme is die praktyk van analisering en beskrywing van 'n komplekse verskynsel in terme van sy eenvoudige of fundamentele onderdele, veral wanneer daar gesê word dat dit 'n voldoende verduideliking verskaf.


</doc>
<doc id="111491" url="https://af.wikipedia.org/wiki?curid=111491" title="Spesiale pleidooi">
Spesiale pleidooi

Spesiale pleidooi is 'n drogredenasie om 'n spesiale vergunning te maak as daar 'n geval is wat teenstrydig is met 'n hipotese om die hipotese te probeer beskerm. Gewoonlik het hierdie spesiale vergunning 'n klein waarskynlikheid.

Nog 'n definisie: Wanneer die persoon die ooglopende gevolgtrekking probeer wegredeneer deur gebruik te maak van spesiale omstandighede omdat die gevolgtrekking teenstrydig is met sy siening.



</doc>
<doc id="111493" url="https://af.wikipedia.org/wiki?curid=111493" title="Kleinskedebek">
Kleinskedebek

Die Kleinskedebek ("Chionis minor") is 'n algemene standvoël wat op Marion-eiland en die Prins Edward-eilande nesmaak. In Engels staan die voël bekend as die "Black-faced sheathbill".

Die voël word tot 38cm lank en is ietwat plomp, wit met 'n swart snawel. Die bene en gesigsvel is pienk.

Hulle leef as pare of in klein groepies saam digby pikkewynkolonies en op kusgrasvlaktes. Hulle vreet pikkewynkarkasse en eiers asook gebraakte kos wat hulle kry wanneer hulle pikkewyne wat kuikens voer, versteur.




</doc>
<doc id="111499" url="https://af.wikipedia.org/wiki?curid=111499" title="Hunsberge">
Hunsberge

Die Hunsberge is 'n bergreeks in die suide van Namibië (Karas). Die grootste enkele bergspits is en 1 636 m hoë piek.


</doc>
<doc id="111500" url="https://af.wikipedia.org/wiki?curid=111500" title="Australiese dollar">
Australiese dollar

Die Australiese dollar (Engels: "Australian dollar"; ISO 4217-kode: AUD) is die amptelike geldeenheid van Australië, asook die Australiese Gemenebes, insluitend Kerseiland, die Kokoseilande, en Norfolk-eiland, sowel as die onafhanklike Pasifiese eilande van Kiribati, Nauru en Tuvalu.

In Australië word byna altyd die verkorte dollarteken ($) gebruik, maar soms word A$ gebruik om dit te onderskei van ander dollar-gedenomineerde geldeenhede. Dit word onderverdeel in 100 sent.


</doc>
<doc id="111501" url="https://af.wikipedia.org/wiki?curid=111501" title="Switserse frank">
Switserse frank

Die Switserse frank (Duits: "Schweizer Franken", Frans: "Franc suisse", Italiaans: "Franco svizzero", Romansch: "Franc svizzer"; ISO 4217-kode: CHF) is die amptelike geldeenheid van Switserland en Liechtenstein. Gewoonlik word afkortings soos CHF en SFr gebruik.

Die benaming frank is afgelei van 'n Franse goudmunt van 1360 (ter waarde van een livre of 20 sols) met die Latynse opskrif "Rex francorum" ("Koning van die Franke"). In 1577 is die frank in Frankryk ook as silwermunt geslaan.

Die eerste muntstuk, waarna as Switserse frank (Frans: "livre suisse") verwys is, was 'n silwermunt ter waarde van 10 batzen wat vanaf 1757 in Bern, later ook in Basel, Solothurn en Luzern geslaan is. In die tyd van die Helvetiese Republiek is pogings onderneem om die Switserse geldstelsel volgens die Bernse eenheid na 'n desimale stelsel oor te bring. So is beplan om vanaf 1799 die Switserse frank (met 'n fynsilwerinhoud van 6,6149 g en onderverdeel in 10 batzen of 100 rappen) as wettelike betaalmiddel in te voer. Weens 'n tekort aan edele metale is dié plan egter uiteindelik gestaak.

In die tydperk van die sogenaamde Mediasie (tussen 1803 en 1813), toe Switserland de facto as Franse vasalstaat bestaan het, is die reg om munte te slaan en in omloop te bring weer aan die enkele kantonne toegestaan. Ondanks pogings, om 'n enkele geldeenheid vir die hele Switserland in te voer, was daar tot die federale munthervorming 'n verkeidenheid munte in omloop, waarvan sommige "frank" genoem is, maar ten opsigte van hul metaalgehalte, gewig en ontwerp van mekaar verskil het.

In 1848 is die muntreg weer aan die Switserse Konfederasie oorgedra en die franken, wat onderverdeel is in 100 rappen, as nasionale silwergebaseerde geldeenheid ingevoer. Sy gewig, silwerghalte en deursnee het gelykgestaan aan dié van die Franse franc (5 g, silwergehalte van 900/1000, vanaf 1875 835/1000). Die eerste silwermuntstukke ter waarde van 5, 2, 1 en frank is in 1850-51 nog in Parys geslaan voordat die voormalige Bernse Munt in 1855 tot Federale Munt van Switserland verklaar is. Tussen 1851 en 1852 is alle vroeëre muntstukke deur die nuwe frank vervang.

In die volgende dekades is silwer toenemend deur goud verdring. Die Switerse Konfederasie het vanaf 1883 begin om goue twintigfrank-muntstukke te slaan, vanaf 1911 ook tienfrankmunte en in 1925 - as uitsondering - ook honderdfrankmunte. Switserland het vanaf 1865 saam met Frankryk, België en Italië die sogenaamde Latynse Monetêre Unie gevorm. Met dié ooreenkoms het die Konfederasie dekades lank sekere bevoegdhede op monetêre gebied aan die Paryse regering afgestaan. Tot in die tyd van die Eerste Wêreldoorlog was daar in die Latynse Monetêre Unie alle silwermuntstukke in omloop wat deur die lidstate geslaan is. Hul onderlinge wisselkoers is deur wetgewing bepaal. In 1868 het ook Griekeland tot die Unie toegetree.

Die Frans-Duitse Oorlog van 1870/71 en die gepaardgaande monetêre krisis het die deurbraak gebring vir banknote wat deur nasionale reserwebanke uitgereik is en op dié tydstip reeds 'n halfeeu in omloop was, maar nooit aanklank gevind het by die publiek nie. Die Switserse Konfederasie het al vanaf 1891 die monopolie op die uitreiking van banknote verkry wat egter eers vanaf 1910 met die daarstelling van die Switserse Nasionale Bank uitgeoefen kon word. Teen die begin van die Eerste Wêreldoorlog het die Federale Raad van Switserland 'n amptelike koers vir banknote vasgestel wat nie meer aan dié van muntstukke gekoppel was nie.
Uiteenlopende inflasionêre tendense en wisselkoersontwikkelinge ná die oorlog het in 1920/21 aanleiding tot die nasionalisering van silwermunte gegee. In 1926 is die Latynse Monetêre Unie amptelik ontbind. Die Switerse frank was vir die eerste keer die enigste geldeenheid wat in Switserland in omloop was en is in 1924 ook eensydig deur die Prinsdom Liechtenstein as geldeenheid ingevoer. Eers in 1980 is die monetêre unie tussen Switserland en Liechtenstein amptelik bekragtig.

Deflasionêre tendense in die naoorlogse tydperk het tot 'n massiewe waardestyging van die Switserse frank teenoor ander geldeenhede gelei sodat in 1924 die pariteit tussen banknote en muntgeld herstel is. In 1929 is 'n goudstandaard gevestig waarvolgens die Switserse Nasionale Bank verplig is om 290 mg fyngoud vir een frank te ruil. In 1936 het die Federale Raad die frank met dertig persent gedevalueer tot tussen 190 en 215 mg fyngoud.

Gedurende die Tweede Wêreldoorlog was die Switserse frank die enigste sterk en verwisselbare geldeenheid in Europa - rede genoeg vir die Duitse Ryk se Nasionaal-Sosialistiese bewind om sy transaksies in verband met sogenaamde roofgoud (goud wat in Duits-besette lande gesteel is) in Switserse frank af te handel.

Met die afkondiging van die hersiene Muntgeldwet van 1952 het Switserland teruggekeer tot 'n vaste ruilverhouding van 203,2 g fyngoud vir een frank. Die goudstandaard is beperk tot muntgeld. Vir banknote is dit deur die Federale Raad aanvanklik vir 'n onbeperkte tyd uitgestel en uiteindelik in 2000 volledig opgehef. Die goudstandaard was sodoende slegs vir die frank se buitewaarde van belang. Goudmunte ter waarde van 25 en 50 frank, wat tussen 1955 en 1959 geslaan is, is gevolglik nooit in omloop gebring nie.

Die stygende silwerprys het die frank se metaalwaarde in die 1960's bo sy nominale waarde laat klim. So is vanaf 1968 vir frankmuntstukke, wat gedeeltelik ook in Londen geslaan is, 'n koper-nikkel-legering gebruik. Daarnaas het ook die stelsel van vaste wisselkoerse in die laat sestigerjare onder druk gekom sodat die Federale Raad in 1973 ten gunste van swewende koerse besluit het.



</doc>
<doc id="111503" url="https://af.wikipedia.org/wiki?curid=111503" title="Indiese roepee">
Indiese roepee

Die roepee, of meer spesifiek die Indiese roepee (simbool: ₹; ISO 4217-kode: INR) is die amptelike geldeenheid van die Republiek van Indië. Die uitreiking van die geldeenheid word deur die Reserwebank van Indië beheer. Dit is genoem na die silwer muntstuk, rupiya, die eerste keer uitgereik deur Sultan Sher Shah Suri in die 16de eeu en later voortgesit deur die Mogolryk.

In Hindi staan die roepee bekend as भारतीय रुपया en in Engels as "Indian rupee". Die moderne roepee is teoreties onderverdeel in 100 paise (enkelvoud paisa), maar vanaf 2011 is slegs 50-paise-munte 'n wettige betaalmiddel. Banknote in sirkulasie verskyn in denominasies van ₹5 , ₹10, ₹20, ₹50, ₹100, ₹500 en ₹1000. Rupeemunte is beskikbaar in denominasies van ₹1, ₹2, ₹5, ₹10.

Die Indiese rupeesimbool ₹ (amptelik in 2010 aangeneem, is afgelei van die Devanagari konsonant "र" ("ra"). Die eerste reeks munte met die roepeesimbool is op 8 Julie 2011 uitgereik.

Die Reserwebank bestuur die geldeenheid in Indië en ontleen sy rol in valutabestuur op grond van die Reserwebank van Indiëwet, 1934.


</doc>
<doc id="111504" url="https://af.wikipedia.org/wiki?curid=111504" title="Russiese roebel">
Russiese roebel

Die Russiese roebel (Russies: рубль, "rublʹ", meervoud: рубли́, "rubli"; simbool: ₽; ISO 4217-kode: RUB) is die geldeenheid van Rusland, asook die twee gedeeltelik-erkende republieke van Abchasië en Suid-Ossetië. Die roebel was die geldeenheid van die Russiese Ryk en die Sowjetunie voor sy ontbinding. Wit-Rusland en Transnistrië gebruik geldeenhede met dieselfde naam.

Die roebel is onderverdeel in 100 "kopeks" (soms geskryf as "kopecks" of "copecks"; Russies: копейка, kopeyka; meervoud: копейки, kopeyki). Die Russiese roebel is die wêreld se eerste desimale geldeenheid. Dit is gedesimaliseer in 1704 toe die roebel wetlik gelyk aan 100 kopeks gestel is.


</doc>
<doc id="111505" url="https://af.wikipedia.org/wiki?curid=111505" title="Renminbi">
Renminbi

Die renminbi (ISO 4217-kode: CNY) is die amptelike geldeenheid van die Volksrepubliek China. Die naam (Vereenvoudigde Chinees: 人民币, Tradisionele Chinees: 人民幣; Pinyin: "renminbi") beteken letterlik "die volk se geldeenheid". Die juan (Chinees: 元 / 圆; pinyin: "yuan"; simbool: ¥) is die basiese eenheid van die renminbi, maar word ook algemeen gebruik om te verwys na die Chinese geldeenheid, veral in internasionale konteks.



</doc>
<doc id="111506" url="https://af.wikipedia.org/wiki?curid=111506" title="Hongkong-dollar">
Hongkong-dollar

Die Hongkong-dollar (Chinees: 港元 of 港幣; ISO 4217-kode: HKD) is die amptelike geldeenheid van Hongkong. Die Hongkong-dollar word in 100 sent onderverdeel. Die word ook in die nabygeleë Macau gebruik, waar die amptelike geldeenheid, die Macau pataka, 'n soortgelyke waarde dra.


</doc>
<doc id="111507" url="https://af.wikipedia.org/wiki?curid=111507" title="Singapoer-dollar">
Singapoer-dollar

Die Singapoer-dollar (Maleis: "Ringitt Singapore", Chinees: 新加坡元 of 新币, Tamil: சிங்கப்பூர் வெள்ளி; simbool: $; ISO 4217-kode: SGD) is die amptelike geldeenheid van Singapoer, sowel as Broenei saam met die Broenei-dollar. Die word gewoonlik afgekort met die dollarteken $, of andersins as S$ om dit te onderskei van ander dollar-gedenomineerde geldeenhede. Dit word onderverdeel in 100 sent.


</doc>
<doc id="111508" url="https://af.wikipedia.org/wiki?curid=111508" title="Meksikaanse peso">
Meksikaanse peso

Die Meksikaanse peso (Spaans: "Peso mexicano"; simbool: $; ISO 4217-kode: MXN) is die amptelike geldeenheid van Meksiko. Die word gewoonlik afgekort met die dollarteken $, of andersins as Mex$ om dit te onderskei van dollar-gedenomineerde geldeenhede. Dit word onderverdeel in 100 "centavos".


</doc>
<doc id="111509" url="https://af.wikipedia.org/wiki?curid=111509" title="Suid-Koreaanse won">
Suid-Koreaanse won

Die won (Koreaans: 원; simbool: ₩; ISO-kode: KRW) of die Koreaanse Republiek Won is die geldeenheid van Suid-Korea. 'n Enkele won word verdeel in 100 jeon, die monetêre subeenheid. Die jeon word nie meer gebruik vir alledaagse transaksies nie, en verskyn slegs in wisselkoerse. Die won word uitgereik deur die Bank van Korea, gebaseer in die hoofstad, Seoel.

Die amptelike geldeenheid van Noord-Korea, wat uitgereik word deur die Sentrale Bank van die Demokratiese Volksrepubliek van Korea in sy hoofstad, Pjongjang, is verdeel in dieselfde aantal eenhede, en staan bekend as die Noord-Koreaanse won.


</doc>
<doc id="111510" url="https://af.wikipedia.org/wiki?curid=111510" title="Analemma">
Analemma

In sterrekunde is ’n analemma ’n grafiese voorstelling van die veranderende posisie van ’n hemelliggaam (byvoorbeeld die son) in die hemelruim, soos gesien van ’n ander hemelliggaam (soos byvoorbeeld die aarde) in vergelyking met die hemelliggaam se gemiddelde (of mediane) posisie.

Vir die aardbewoner beweeg die son skynbaar op twee verskillende maniere:
Twee faktore dra by tot die veranderende duur van die sonnedag op aarde:
As mens bovermelde twee faktore (paragrawe 3.1 en 3.2 hierbo) saam voeg, is die son soms ’n bietjie agter sy gemiddelde posisie en soms ’n bietjie voor. Die verskil kan óf deur tyd óf deur die grootte van die hoek gemeet word. Slegs vier keer per jaar is daar geen verskil nie. Dit gebeur op omtrent 15 April, 12 Junie, 1 September en 25 Desember. Tussen 15 April en 12 Junie en tussen 1 September en 25 Desember is die son voor sy gemiddelde posisie. Tussen 12 Junie en 1 September en tussen 25 Desember en 15 April (die volgende jaar) is die son agter sy gemiddelde posisie.

Die tydsverloop tussen 15 April en 1 September is slegs 139 dae. Die tydsverloop tussen 1 September en 15 April is 227 dae. Dit is een van die redes hoekom die grootte van die lusse van die figuur 8-analemma verskil. Die tweede rede waarom hulle van mekaar verskil, is omdat die maksimum verskil tussen die twee tye binne elke lus ook van mekaar verskil. Die gevolg is dat die bekende figuur 8-analemma nooit en nêrens op aarde simmetries kan wees nie. Een van die helftes is nie ’n spieëlbeeld van die ander nie.

Die klein lus sluit die noordelike sonstilstand op 21 Junie in. Die groot lus sluit die suidelike sonstilstand op 21 Desember in.

As iemand die tydsverskil tussen sontyd en horlosietyd wil sien, kan hulle gerus die webwerf http://www.solar-noon.com/ besoek. Mens vul die lengtegraad en tydsone in en sien dan die tydsverskil op elke dag van die jaar. Die tydsverskil bly dieselfde, ongeag die breedtegraad.


</doc>
<doc id="111513" url="https://af.wikipedia.org/wiki?curid=111513" title="Persoonlikheid">
Persoonlikheid

Persoonlikheid is 'n stel individuele verskille wat deur die sosiokulturele ontwikkeling van 'n individu beïnvloed word: waardes, gesindhede, persoonlike herinneringe, sosiale verhoudings, gewoontes en vaardighede. Verskillende persoonlikheidsteoretici het hulle eie definisies vir die woord wat op hulle teoretiese standpunt gegrond is.

Die term "karaktertrek" verwys na blywende persoonlike eienskappe wat in 'n spesifieke gedragspatroon in 'n verskeidenheid situasies na vore kom.

Die teorie van individuele verskille het uit Hippokrates en Galenus se konsep van temperamente ontstaan. Hippokrates se vier liggaamsvloeistowwe het tot vier temperamente aanleiding gegee. In die tweede eeu CE het sy opvolger Galenus die verduideliking uitgebrei. Volgens die "Vier Humore"-teorie is 'n persoon se temperament op die balans van liggaamsvloeistowwe gebaseer: geel gal, swart gal, slym en bloed. Choleriese mense het glo 'n oormaat geel gal gehad wat tot hulle kortgebondenheid aanleiding gegee het. Melancholie is weer deur 'n oormaat swart gal veroorsaak wat deur 'n somber, neerslagtige, pessimistiese uitkyk gekenmerk is. Flegmatiese mense het glo 'n oormaat slym wat tot hulle trae, kalm temperament sou lei. Laastens is daar geglo dat mense wat hoë bloedvlakke het, sanguinies was en deur hulle vrolike, passievolle gesindheid gekenmerk is.

Daar is onenigheid onder navorsers van onderskeidelik temperament en persoonlikheid oor die vraag of temperament deur biologiese verskille gedefinieer word al dan nie. Die teenwoordigheid van hierdie verskille in prekulturele individue (soos diere of klein kindertjies) dui daarop dat dit aan temperament toegeskryf kan word aangesien persoonlikheid 'n sosiokulturele konsep is. Navorsers van volwasse temperament wys daarop dat temperament, net soos seks, ouderdom en geestesiektes, op biochemiese stelsels gebaseer is terwyl persoonlikheid 'n produk van die sosialisering van 'n individu is wat oor hierdie vier kenmerke beskik. Alhoewel daar 'n wisselwerking tussen temperament en sosiokulturele faktore is, kan dit nie deur hierdie faktore beheer of maklik verander word nie. Moderne teorieë van temperament konvergeer na12 komponente wat almal op 'n ensemble-interaksie tussen neurotransmitters gebaseer is.

Temperament moet dus as 'n onafhanklike konsep vir verdere studies beskou word en nie met persoonlikheid vermeng word nie. Verder verwys temperament na dinamiese gedragskenmerke (energie, tempo, sensitiwiteit en emosionaliteit) terwyl persoonlikheid as 'n psigososiale konstruk beskou word wat die inhoudskenmerke (soos waardes, gesindhede, gewoontes, voorkeure, persoonlike geskiedenis, selfbeeld) van menslike gedrag insluit. Navorsers van temperament wys daarop dat die gebrekkige aandag aan bestaande temperamentnavorsing deur die ontwikkelaars van die Groot Vyf-model daartoe aanleiding gegee het dat persoonlikheidsdimensies oorvleuel met dimensies wat vroeër in verskeie temperamentmodelle beskryf is. Neurotisme weerspieël byvoorbeeld die tradisionele temperamentdimensie Emosionaliteit, Ekstroversie die temperamentdimensie "Energie", of "Aktiwiteit", en Openheid vir ervaring die temperamentdimensie Sensasiesoeke.

Persoonlikheid word gewoonlik in vyf komponente verdeel, naamlik openheid vir ervaring, pligsgetrouheid, ekstroversie, vriendelikheid en neurotisme (of emosionaliteit). Hierdie komponente, bekend as die Groot Vyf, is op die lange duur gewoonlik stabiel, en dit blyk dat ongeveer die helfte van die variansie eerder aan 'n persoon se genetika as die effek van sy omgewing toegeskryf kan word.

Navorsers het gaan kyk of die verhouding tussen geluk en ekstroversie wat in volwassenes gesien word, ook by kinders voorkom. Die bevindings kan help om kinders te identifiseer wat meer geneig is om depressie te beleef, en om behandelings te ontwikkel waarop sulke kinders waarskynlik sal reageer. By kinders sowel as volwassenes dui navorsing daarop dat genetika, in teenstelling met omgewingsfaktore, 'n groter invloed op geluksvlakke uitoefen. Dit blyk dat persoonlikheid eers op dertig stabiliseer, en persoonlikheidskonstrukte in kinders word temperament genoem. Temperament word as die voorloper van persoonlikheid beskou. Terwyl McCrae en Costa se Groot Vyf-model persoonlikheidstrekke by volwassenes assesseer, word die EAS-model (emosionaliteit, aktiwiteit en sosialiteit) gebruik om temperament by kinders te assesseer. Die model meet vlakke van emosionaliteit, aktiwiteit, geselligheid en skaamheid by kinders. Die persoonlikheidsteoretici beskou die EAS-temperamentmodel soortgelyk aan die Groot Vyf-model vir volwassenes, maar dit kan as gevolg van bogenoemde samesmelting van die konsepte van persoonlikheid en temperament wees. Bevindings dui daarop dat hoë geselligheidsvlakke en lae skugterheidsvlakke ekwivalent aan volwasse ekstroversie is, en dat dit ook met hoër vlakke van lewenstevredenheid by kinders korreleer.

Nog 'n interessante bevinding is die verband tussen ekstroverte optrede en positiewe affek. Iemand wat ekstroverties optree, is spraaksaam, selfgeldend avontuurlik en spontaan. Vir die doel van hierdie studie word positiewe affek as die ervaring van gelukkige en aangename emosies gedefinieer. Hierdie studie het gaan kyk na die uitwerking van gedrag wat teen 'n persoon se natuurlike aard indruis. Die fokus van die studie was dus op die voordele en nadele van introverte (mense wat skaam, sosiaal teruggetrokke en nie-aggressief is) wat ekstroverties optree, en van ekstroverte wat introverties optree. Nadat hulle ekstroverties opgetree het, het introverte se ervaring van positiewe effek toegeneem terwyl ekstroverte oënskynlik laer vlakke van positiewe affek ervaar en aan ego-uitputting ly. Ego-uitputting of kognitiewe uitputting kom voor wanneer 'n individu sy energie gebruik om openlik op 'n manier op te tree wat teen sy geaardheid ingaan. Wanneer mense op 'n strydige manier optree, word die meeste (of alle) kognitiewe energie ingespan om hierdie vreemde gedragstyl en ingesteldheid te reguleer. Aangesien alle beskikbare energie gebruik word om hierdie strydige gedrag te handhaaf, is daar 'n gebrek aan energie om belangrike en moeilik besluite te neem, vir die toekoms te beplan, emosies te beheer of te reguleer of ander kognitiewe take effektief uit te voer.

Een vraag wat geopper is, is waarom ekstroverte geneig is om gelukkiger as introverte te wees. Die twee teorieë wat ter verduideliking van hierdie verskil voorgehou word, is die instrumentele en temperamentele teorieë. Volgens die instrumentele teorie neem ekstroverte besluite wat hulle in meer positiewe situasies plaas en hulle reageer ook sterker op positiewe situasies as introverte. Volgens die temperamentele teorie het ekstroverte 'n geaardheid wat oor die algemeen veroorsaak dat hulle 'n hoër mate van positiewe affek ervaar. In hulle studie van ekstroversie het Lucas en Baird  geen statistiese steun vir die instrumentele teorie gevind nie, maar hulle het wel bevind dat ekstroverte oor die algemeen 'n groter mate van positiewe affek ervaar.

Daar is ook navorsing gedoen om sekere van die mediators te identifiseer wat vir die korrelasie tussen ekstroversie en geluk verantwoordelik is. Selfbeeld en selfdoeltreffendheid is twee van hierdie mediators. Daar is bevind dat selfdoeltreffendheid met ekstroversie en subjektiewe welsyn verband hou. Selfdoeltreffendheid is 'n individu geloof in sy vermoë om op standaard te presteer, die vermoë om gewenste resultate te behaal en die vermoë om belangrike lewensbesluite te neem. Die verhouding tussen ekstroversie (en neurotisme) en subjektiewe geluk word egter net gedeeltelik deur selfdoeltreffendheid bewerk. Dit impliseer dat daar heel waarskynlik ander faktore is wat die verhouding tussen subjektiewe geluk en persoonlikheidskenmerke tot gevolg het. Selfbeeld is moontlik een so 'n faktor. Individue met meer vertroue in hulleself en hulle vermoëns, blyk 'n groter mate van subjektiewe welsyn en hoër ekstroversievlakke te hê.

Die verskynsel van gemoedshandhawing as nog 'n moontlike mediator is ook ondersoek. Gemoedshandhawing, die vermoë om jou gemiddelde gelukkigheidsvlak binne 'n dubbelsinnige situasie te handhaaf (menende 'n situasie wat die potensiaal het om óf positiewe óf negatiewe emosies by verskillende individue uit te lok) blyk sterker by ekstroverte te wees. Dit beteken dat ekstroverte persone se geluksvlakke minder vatbaar vir die invloed van eksterne gebeure is. Nog 'n implikasie van hierdie bevinding is dat ekstroverte se positiewe gemoedstemmings langer as dié van introverte duur.

Daar is bevind dat omgewingsinvloede 'n meer vormende uitwerkende op persoonlikheidseienskappe het as wat navorsers oorspronklik geglo het. Persoonlikheidsverskille voorspel ook die voorkoms van lewenservarings.

Daar is onlangs gedebatteer oor die bestudering van persoonlikheid in ander kulture. Sommige mense is van mening dat persoonlikheid sy algehele oorsprong in kultuur het en dat daar dus geen sinvolle kruiskulturele studies uitgevoer kan word nie. Ander glo weer dat sommige elemente deur alle kulture gedeel word, en daar word tans gepoog om die kruiskulturele toepaslikheid van "die groot vyf" te demonstreer.

Die moderne konsep van individuele persoonlikheid is 'n produk van kultuurverskuiwings wat by die Renaissance, 'n noodsaaklike element in moderniteit, begin het. In teenstelling hiermee was die Middeleeuse Europa se begrip van die self aan 'n netwerk van sosiale rolle gekoppel: "die huishouding, die familienetwerk, die gilde, die korporasie – dit was die boublokke van individualiteit," skryf Stephen Greenblatt in sy vertelling van die herontdekking (1417) en verloop van Lucretius se gedig "De rerum natura": "aan die kern van die gedig lê die sleutelbeginsels van 'n moderne begrip van die wêreld." "Die individu was afhanklik van die gesin, sonder hulle was hy niks nie," skryf Jacques Gélis.

Die biologiese basis van persoonlikheid is die teorie dat anatomiese strukture in die brein tot persoonlikheidstrekke bydra. Dit spruit uit die neurosielkunde wat die verband tussen die breinstruktuur en verskeie sielkundige prosesse en gedrag bestudeer. By die mens is die frontale lobbe byvoorbeeld verantwoordelik vir vooruitsiening en afwagting, en die oksipitale lobbe vir die prosessering van visuele inligting. Verder word persoonlikheid ook deur sekere fisiologiese funksies soos hormoonafskeiding geaffekteer. Die hormoon testosteroon is byvoorbeeld belangrik vir sosialiteit, emosie, aggressie en seksualiteit. Daarbenewens toon studies dat die uitdrukking van 'n persoonlikheidstrek afhang van die volume van die breinkorteks waarmee dit geassosieer word.

Daar heers ook verwarring onder sommige sielkundiges wat nie genoegsaam tussen persoonlikheid en temperament onderskei nie. Temperament-eienskappe wat op swak neurochemiese wanbalanse binne neurotransmitterstelsels gebaseer is, is baie meer stabiel, kom konsekwent in gedrag voor, en manifesteer in die vroeë kinderjare. Dit kan nie maklik verander word nie, maar gedrag kan daarvoor vergoed. In teenstelling daarmee is persoonlikheidseienskappe en -kenmerke die produk van die sosiokulturele ontwikkeling van mense, en dit kan aangeleer en/of verander word.

Hoë neurotisme is 'n onafhanklike voorspeller vir die ontwikkeling van algemene geestesversteurings.

Personologie volg 'n multidimensionele, komplekse en omvattende benadering tot persoonlikheid. Vanuit 'n holistiese perspektief is personologie 'n studie van persoonlikheid as 'n geheel, as 'n stelsel, maar terselfdertyd in al sy komponente, vlakke en sfere.




</doc>
<doc id="111515" url="https://af.wikipedia.org/wiki?curid=111515" title="Shanxi">
Shanxi

Shanxi (Chinees: 山西 pinyin: "Shānxī" ) is 'n provinsie in die sentraal-noorde van die Volksrepubliek China.

Die een-karakter afkorting is "晋" (pinyin: Jin), na die staat van Jin wat gedurende die lente en herfstydperk hier bestaan het. In 2010 het die bevolking 37 327 378 getel. Die hoofstad en grootste stad is Taiyuan.

Die naam Sjansi beteken "wes van die berge", 'n verwysing na plek wes van die Taihangberge op die provinsie se grens. Shanxi grens aan Hebei in die ooste, Henan in die suide, Shaanxi in die weste en Binne-Mongolië in die noorde en bestaan hoofsaaklik uit 'n plato gedeeltelik begrens deur bergreekse.



</doc>
<doc id="111516" url="https://af.wikipedia.org/wiki?curid=111516" title="Qinghai">
Qinghai

Qinghai (Chinees: 青海 [tɕʰíŋxài̯] ) is 'n provinsie van die Volksrepubliek China, geleë in die noordweste van die land. In 2010 het dit 'n bevolking van 5 626 722 gehad.

As een van die grootste provinsie-vlak administratiewe afdelings van China, is die provinsie die vierde grootste in oppervlak, maar het die derde kleinste bevolking. Dit is grotendeels geleë op die Tibettaanse plato, en die provinsie was lank 'n smeltkroes vir 'n aantal etniese groepe insluitend die Han, Tibettane, Hui, Tu, Mongole en Salare.

Qinghai grens aan Gansu in die noordooste, Xinjiang in die noordweste, Sichuan in die suidooste, en die outonome streek Tibet in die suidweste. Qinghaiprovinsie is in 1928 gestig tydens die tydperk van die Republiek China, toe dit regeer is deur Chinese Moslemkrygshere bekend as die "Ma-kliek". 

Die Chinese naam, "Qinghai" is 'n vernoeming van Qinghai-meer, die grootste meer in China. Die provinsie het voorheen bekendgestaan as Kokonor in Engels, afgelei van die Oirat-naam vir die Qinghai-meer.



</doc>
<doc id="111519" url="https://af.wikipedia.org/wiki?curid=111519" title="Ningxia">
Ningxia

Ningxia (Chinees: 宁夏 [nǐŋɕi̯â]) is 'n outonome gewes van die Volksrepubliek China geleë in die noordweste van die land. Die bevolking is in 2014 op 6 620 000 geskat. Die administratiewe gebied van die gewes beslaan 'n oppervlakte van 66 400 vierkante kilometer (25 600 vierkante myl). Die hoofstad en grootste stad is Yinchuan.

Dit is amptelik getiteld die Ningxia Hui outonome streek; voorheen 'n provinsie, Ningxia, wat met Gansu saamgesmelt het in 1954, maar geskei is van Gansu in 1958 en hersaamgestel as 'n outonome streek vir die Hui-Chinese, een van die 56 amptelik erkende nasionaliteite van China. Ningxia word begrens deur Shaanxi in die ooste, Gansu in die suide en weste, en Binne-Mongolië outonome streek in die noorde en het 'n oppervlakte van sowat 66 400 vierkante kilometer.

Die gebied is yl bevolk, en die merendeelse woestyngebied leuen gedeeltelik op die Löss-plato en in die uitgestrekte vlakte van die Geelrivier. Die Groot Muur van China word langs die noordoostelike grens aangetref. Oor die jare is 'n uitgebreide stelsel van kanale gebou. Uitgebreide landherwinning en besproeiingsprojekte het toegeneem en landbouverbouing is moontlik gemaak.



</doc>
<doc id="111521" url="https://af.wikipedia.org/wiki?curid=111521" title="Goughwaterhoender">
Goughwaterhoender

Die Goughwaterhoender ("Gallinula comeri") is 'n voël wat leef en nesmaak op Gougheiland. Dit is onlangs ook op Tristan da Cunha heringevoer. In Engels staan die voël bekend as die "Gough Island Moorhen".

Die voël word tot 27 cm lank en lyk baie soos die Grootwaterhoender. Die Goughwaterhoender se bene is egter rooi en nie geel nie. Die vlerke is baie kort.

Die voël leef oor die algemeen op die kusplato waar hulle in boomvaring- en adelaarsvaringruigtes skuil om roofmeeue te vermy. Die voël is sku en word eerder gehoor as gesien.




</doc>
<doc id="111523" url="https://af.wikipedia.org/wiki?curid=111523" title="Fedez">
Fedez

Federico Leonardo Lucia (gebore 15 Oktober 1989), beter bekend onder sy verhoognaam Fedez, is 'n Italiaanse rapper, liedjieskrywer, musiekprodusent.



</doc>
<doc id="111525" url="https://af.wikipedia.org/wiki?curid=111525" title="Prinses Victoria van Hesse-Darmstadt">
Prinses Victoria van Hesse-Darmstadt

Prinses Victoria van Hesse-Darmstad (ook Hesse en by die Ryn), later Victoria Mountbatten, die Markiesin van Milford Haven (Victoria Alberta Elisabeth Mathilde Marie; 5 April 1863 – 24 September 1950) was die oudste dogter van groothertog Ludwig van Hesse en sy eerste vrou, prinses Alice van die Verenigde Koninkryk, ’n dogter van koningin Victoria en prins Albert van Sakse-Koburg en Gotha.

Haar ma is oorlede toe haar broer en susters nog jonk was en sy moes vroeg verantwoordelikheid vir haar sibbes aanvaar. Sy is met haar pa se neef, prins Ludwig van Battenberg, getroud. Hy was ’n offisier in die Britse vloot en sy het die grootste deel van haar getroude lewe in verskeie dele van Europa by haar man se vlootbasisse gewoon. Haar familie het haar beskou as liberaal, reguit, prakties en slim.

Tydens die Eerste Wêreldoorlog het sy en haar man afstand van hul Duitse titels gedoen en die van Mountbatten, die Engelse weergawe van Battenberg, aangeneem. Twee van haar susters, Elisabeth en Alix, het in die Russiese adel ingetrou en het onderskeidelik groothertogin Jelizaweta Romanof en tsarina Alexandra Romanof geword. Albei is in die Russiese Rewolusie deur die Bolsjewiste vermoor.

Victoria was die ouma aan moederskant van prins Philip, Hertog van Edinburg.

Victoria is in die Windsor-kasteel gebore in die teenwoordigheid van haar ouma aan moederskant, koningin Victoria. Sy is op 27 April 863 in die arms van die koningin gedoop. Sy het haar vroeë lewe in Darmstadt deurgebring en het ’n hoë vlak van geleerdheid gehad.

Tydens die Pruisiese inval van Hesse in Junie 1866 is Victoria en haar jonger suster, Elisabeth, gestuur om by hul ouma te gaan woon totdat die onrus oor was en Hesse-Kassel en dele van Hesse-Darmstadt by Pruise ingelyf is. In 1872 is Victoria se 18 maande oue broer, prins Friedrich, met hemofilie gediagnoseer. Die diagnose was ’n skok vir die koningsgesinne van Europa; dit was 20 jaar nadat koningin Victoria die lewe geskenk het aan haar seun Leopold, wat die siekte gehad het. Dit was die eerste aanduiding dat bloeiersiekte oorerflik was in die koninklike familie. Friedrich het die volgende jaar uit ’n venster geval en gesterf. Dit was die eerste van baie tragedies wat die Hesse-gesin sou tref.

Vroeg in November 1878 het Victoria witseerkeel gekry. Elisabeth was die enigste lid van die gesin wat die siekte vrygesping het. Hul ma het haar kinders dae lank versorg, maar kon nie haar jongste dogter, prinses Marie, red nie en dié is middel November oorlede. Net toe dit lyk of almal aan die gesond word is, het prinses Alice self siek geword en sy is op 14 Desember oorlede. As oudste kind het Victoria gedeeltelik die rol van ma vir die jonger kinders vertolk.

Victoria is op 30 April 1884 met prins Ludwig van Battenberg, ’n offisier van die Britse vloot, getroud. Hy was haar pa se neef en het vroeër Britse burgerskap aanvaar. Haar pa was teen die huwelik gekant, maar Victoria het haar eie kop gevolg. Haar pa is dieselfde aand in die geheim met sy minnares, Alexandrine de Kolemine, getroud. Sy huwelik met ’n geskeide vrou uit die burgerstand het die Britse adel geskok en weens diplomatieke en familiedruk moes hy sy eie huwelik laat nietig verklaar.

Oor die volgende 16 jaar het Victoria vier kinders gehad:

Sy het saam met haar man by verskeie vlootbasisse in Europa gewoon. Sy het haar eie kinders opgevoed en hulle aan nuwe idees bekendgestel. Haar seun Louis het in 1968 van haar gesê sy was ’n "lopende ensiklopedie". Sy het kennis van verskillende onderwerpe opgebou "en sy kon dit alles interessant maak terwyl sy my dit geleer het. Sy het my geleer om dit te geniet om hard te werk en om deeglik te wees." Sy was buitengewoon uitgesproke en liberaal vir ’n lid van die koninklike familie.

Sy het haar familie oorsee dikwels besoek, ook haar twee susters Elisabeth en Alix wat in die Russiese Huis van Romanof ingetrou het – Elisabeth met groothertog Sergei Aleksandrowitsj en Alix met tsaar Nikolaas II. Victoria was een van die tsarina se familielede wat haar onder die invloed van Raspoetin probeer uitkry het. Toe die Eerste Wêreldoorlog in 1914 uitbreek, was Victoria en haar dogter Louise in Jekaterinburg, Rusland. Hulle het per trein en stoomboot na Sint Petersburg en van daar na Stockholm gereis, en van Noorweë af het hulle met "die laaste skip" terug na Brittanje gevaar.

Prins Ludwig moes noodgedwonge aan die begin van die oorlog uit die Britse vloot bedank toe sy Duitse herkoms ’n verleentheid geword het, en die egpaar het vir die res van die oorlog op die Eiland Wight gaan woon. Toenemende vyandigheid van die Britte teenoor Duitsland het daartoe gelei dat koning George V afstand gedoen het van sy Duitse titels, en op 14 Julie 1917 het prins Ludwig en prinses Victoria ook van hul titels afstand gedoen. Hulle het ’n Engelse weergawe van Battenberg, Mountbatten, as hul van aangeneem en Ludwig het sy naam na Louis verander. Vier maande later het George V vir Louis die titel Markies van Milford Haven gegee. Tydens die oorlog is Victoria se twee susters in Rusland deur die Bolsjewiste vermoor en haar broer, Ernst Ludwig, is in Hesse van die troon gesit.

Ná haar man, Louis, se dood het Victoria by Kensington-paleis ingetrek. In 1930 het haar oudste dogter, Alice, die ma van prins Philip, ’n senu-ineenstorting gehad en is sy met skisofrenie gediagnoseer. In die volgende dekade was Victoria grootliks verantwoordelik vir prins Philip se opvoeding, ook tydens sy ouers se skeiding en sy ma se opname in ’n inrigting. 

In 1937 is Victoria se broer, Ernst Ludwig, dood en kort daarna het haar weduwee-skoonsuster, haar broerskind, kleindogter en twee van haar agterkleinkinders almal in ’n vliegtuigongeluk by Oostende gesterf. Die volgende jaar is Victoria se seun George aan beenkanker dood. Ná die oorlog is haar seun Louis die amp onderkoning van Indië aangebied en hy het dit ondanks haar teenkanting aanvaar. 

In die Britse somer van 1960 het Victoria brongitis gekry. Sy is in Kensington-paleis oorlede.



</doc>
<doc id="111532" url="https://af.wikipedia.org/wiki?curid=111532" title="Dikbekstreepkoppie">
Dikbekstreepkoppie

Die dikbekstreepkoppie ("Nesospiza wilkinsi") is 'n standvoël wat leef en nesmaak op Inaccessible-eiland en Nightingale-eiland. Dit word ook die "Wilkinsstreepkoppie" genoem en in Engels die "Wilkins' Bunting".

Die voël word tot 16 cm lank en leef saam met die Inaccessible-streepkoppie waarmee dit maklik verwar kan word. Die dikbekstreepkoppie het 'n bonkiger voorkoms en 'n dik massiewe snawel wat hom toelaat om harde "Phylica"-neute te kraak. Hulle leef meestal in die "Phylica"-struike en boomvaringsone.




</doc>
<doc id="111534" url="https://af.wikipedia.org/wiki?curid=111534" title="Prinses Alice van Battenberg">
Prinses Alice van Battenberg

Prinses Alice van Battenberg, later prinses Andrew van Griekeland en Denemarke (Victoria Alice Elizabeth Julia Marie; 25 Februarie 1885 – 5 Desember 1969), was die ma van prins Philip, Hertog van Edinburg, en die skoonma van koningin Elizabeth II.

Alice was ’n agterkleindogter van koningin Victoria en het in Duitsland, Engeland en die gebied om die Middellandse See grootgeword. Sy was doof weens oorerflike faktore. Nadat sy in 1903 met prins Andrew van Griekeland en Denemarke getroud is, het sy in Griekeland gewoon totdat die Griekse koninklike familie in 1917 uit die land verban is. Toe haar man ’n paar jaar later terugkeer, is hy gedeeltelik geblameer vir die feit dat Griekeland die Grieks-Turkse Oorlog (1919–1922) verloor het en die gesin is weer eens verban tot met die herstel van die Griekse monargie in 1935.

In 1930 is skisofrenie by haar gediagnoseer en sy is in ’n inrigting in Switserland opgeneem. Daarna het sy en haar man nie meer saamgewoon nie. Ná haar herstel het sy die meeste van haar tyd aan welsynwerk in Griekeland gewy. Sy het ook ’n Oosters-Ortodokse kloosterorde vir nonne gestig met die naam Christelike Susterskap van Martha en Maria.

Ná die val van koning Konstantyn II van Griekeland en die militêre oorname van die land in 1967 is sy deur haar seun en skoondogter genooi om in Buckingham-paleis in Londen te woon waar sy twee jaar later oorlede is.



</doc>
<doc id="111537" url="https://af.wikipedia.org/wiki?curid=111537" title="Louis Mountbatten, 1ste graaf Mountbatten van Birma">
Louis Mountbatten, 1ste graaf Mountbatten van Birma

Vlootadmiraal Louis Francis Albert Victor Nicholas Mountbatten, 1ste graaf Mountbatten van Birma (gebore as prins Louis van Battenberg; 25 Junie 1900 – 27 Augustus 1979), informeel bekend as lord Mountbatten, was ’n Britse staatsman en vlootoffisier, ’n oom van prins Philip, Hertog van Edinburg, en agterkleinneef van Elizabeth II. Hy was die laaste onderkoning van Indië (1947) en die eerste goewerneur-generaal van die Unie van Indië, waaruit die moderne Republiek Indië in 1950 sou ontstaan.

Tydens die Tweede Wêreldoorlog, in Augustus 1943, het Winston Churchill Mountbatten aangestel as bevelvoerder van die Suidoos-Asiatiese Kommandement (SEAC) met die rang admiraal. In dié tyd het sy kommandement toesig gehou oor die herowering van Birma van Japan. Op 27 Augustus 1946 het hy die titel burggraaf Mountbatten van Birma gekry en op 28 Oktober 1947 die titel graaf Mountbatten van Birma.

Op 20 Februarie 1974 is hy aangestel as onderkoning ("viceroy") van Indië om toesig te hou oor die oorgang van Brits-Indië na onafhanklikheid nie later as 1948 nie. Indië en Pakistan het die nag van 14-15 Augustus 1947 onafhanklik geword en Mountbatten het vir nog 10 maande in Nieu-Delhi gebly as Indië se eerste goewerneur-generaal tot in Junie 1948.

Van 1954 tot 1959 was hy "First Sea Lord", ’n pos wat 40 jaar vroeër deur sy pa beklee is. Daarna was hy hoof van die verdedigingstaf tot in 1965 – dit maak hom die langs dienende professionele hoof nog van die Britse weermag.

In 1979 is Mountbatten, sy kleinseun Nicholas en twee ander mense deur die Ierse Republikeinse Leër (IRL) vermoor met ’n bom wat hulle in Mullaghmore, Ierland, in sy vissersboot geplant het.



</doc>
<doc id="111540" url="https://af.wikipedia.org/wiki?curid=111540" title="King's African Rifles">
King's African Rifles

Die King's African Rifles (KAR) was ’n Britse koloniale regiment wat bestaan het uit soldate van die gebiede om die hedendaagse Groot Mere van Afrika, van 1902 tot die streke se onafhanklikwording in die 1960's. Dit was beide militêr en intern as sekuriteitsmagte aktief in die koloniale gebiede en het later buite dié gebiede in die Wêreldoorloë diens gedoen. Die soldate was plaaslike inwoners, terwyl die meeste van die offisiere van die Britse weermag was.

Die King's African Rifles het in die vroeë 1900's deelgeneem aan die veldtogte teen Mohammed Abdullah Hassan in Somalië. Dit was ook deel van die Britse lug- en grondmag wat Hassan in 1920 verslaan het.

Die KAR het aan die begin van die Eerste Wêreldoorlog bestaan uit 21 klein kompanjies in drie bataljonne oor die hele Brits-Oos-Afrika. Daar was in 1914 altesaam 70 Britse offisiere en 2 325 soldate. In 1917 is die KAR in ’n groot mate uitgebrei en van die bataljonne se getalle is verdubbel. Laat in 1918 het die KAR uit 22 bataljonne bestaan.

Die regiment het in WO1 onder andere teen die Duitse bevelvoerder Paul Erich von Lettow-Vorbeck en sy magte in Duits-Oos-Afrika geveg. Teen die einde van die oorlog was daar 1 193 Britse offisiere en 30 658 Afrika-soldate. Altesaam 5 117 soldate is gedood en gewond en nog 3 039 het aan siektes gesterf.

In die Tweede Wêreldoorlog het die KAR in verskeie veldtogte geveg – onder andere teen die Italianers in Italiaans-Oos-Afrika, teen die Franse in Madagaskar en teen die Japannese in Birma. Ná WO2 het die regiment ’n groot rol gespeel teen die oproermakers in die Mau Mau-opstand in Kenia. Die 1ste, 2de en 3de Bataljon het ook in die Maleise noodtoestand diens gedoen waar hulle baie betrokke was by gevegte teen kommunistiese rebelle.

In 1957 is die regiment hernoem tot die Oos-Afrikaanse Landmagte. Hul laaste hoof was koningin Elizabeth II. Toe die onderskeie streke waaruit die KAR-soldate gekom het onafhanklik raak, het die regiment begin disintegreer.

Die mate waarin die KAR se tradisies die moderne leërs van die voormalige Oos-Afrikaanse kolonies beïnvloed, verskil van land tot land. In Tanzanië was daar ’n opstand in 1964, waarna besluit is om weg te beweeg van die Britse militêre model. In Kenia, aan die ander kant, bestaan die naam Kenya Rifles steeds en die veldtogte waarop die KAR presteer het, word steeds gevier. Ook die Malawi Rifles bestaan steeds.





</doc>
<doc id="111551" url="https://af.wikipedia.org/wiki?curid=111551" title="Skuinsstreep">
Skuinsstreep

Die skuinsstreep of per (ook solidus, vorentoe skuinsstreep, virgule, regleunstreep of vooroor skuinsstreep) (“/”) is ’n leesteken wat in die volgende gevalle gebruik word:


In Afrikaans kan die skuinsstreep as leesteken of skryfteken optree. Volgens die AWS (2017) impliseer die skuinsstreep as leesteken beketenisverwantskap tussen die dele weerskante van die skuinsstreep, of dui aan dat daar van die leser verwag word om keuses tussen moontlikhede te maak. 

Bv: hy/sy, ja/nee, dag/nag

Bv: Meneer/Sir, Goeiedag / Good day / Dumela 

Let op die gebruik van spasies in die voorbeeld hierbo. Waar die skuinsstreep afkortings of enkelwoorde skei, is daar geen spasies nie. Waar dit frases of sinne skei, is daar 'n spasie weerskante van die skuinsstreep. In 'n reeks wat bestaan uit enkelwoorde én frases, moet daar spasie aan weerskante van die skuinsstreep wees. (AWS, 2017) 


Bv: man-/vroulik, akteur/-trise






Afrikaanse woordelys en spelreëls, 2017. Kaapstad: Pharos



</doc>
<doc id="111554" url="https://af.wikipedia.org/wiki?curid=111554" title="Hui-Chinese">
Hui-Chinese

Die Hui-Chinese (Chinees: 回族; pinyin: "Huízú", Xiao'erjing: خُوِذُو/حواري, Dungan: Хуэйзў/"Huejzw") is een van die 56 amptelik erkende etniese groepe ("nasionaliteite") in die Volksrepubliek China. Hulle is etnies en taalkundig nou verwant aan die Han-Chinese, met die uitsondering dat die Hui-Chinese oorwegend aanhangers van die Soennitiese Islam is. Kleiner Islamitiese etniese groepe wat nie deur die Chinese regering as eie nasionaliteite erken word nie, word by die Hui-Chinese ingereken.

Hui-Chinese is naas Han-Chinese en Zhuang die derde grootste etniese groep in die Volksrepubliek China. Volgens die sensus van 2011 leef in die Volksrepubliek China 10 586 087 Hui-Chinese, veral in die streke Noordwes-China en die sentrale Zhongyuan. Groot bevolkings van Hui-Chinese leef in die provinsies Ningxia (2 173 820 of 20,52%), Gansu (1 258 641 of 11,88%), in die outonome gewes Xinjiang (983 015 of 9,28%) en Henan (957 964 of 9,04%). Nes Oeigoere is Hui-Chinese een van die grootste groep Moslems in die Volksrepubliek China.

Hui-Chinese praat as moedertaal oorwegend Mandaryns met plaaslike dialekte. Hul dialek word in die aangrensende lande Kirgisië, Kasakstan, Oesbekistan en Tadjikistan Dungan (東干語) genoem. In liturgiese opsig word hul taalgebruik deur leenwoorde uit Arabies, Persies en Turks gekenmerk.



</doc>
<doc id="111558" url="https://af.wikipedia.org/wiki?curid=111558" title="Leesteken">
Leesteken

Punktuasie is die gebruik van leestekens in teks. Leestekens maak dit makliker om 'n bepaalde teks te lees, en is soms noodsaaklik vir die korrekte interpretasie van die teks. Algemene leestekens sluit in: die punt, komma, koppelteken, deelteken, ens.
Leestekens is noodsaaklik vir goeie begrip van 'n teks. Te veel leestekens in 'n teks kan egter net so steurend wees soos die weglating van noodsaaklike leestekens. 

Hier volg 'n lys van die leestekens:

Leestekens verhoog die leesbaarheid van tekste. Hierteenoor lei skryftekens tot die korrekte spelling van woorde.

Hier volg 'n lys van die skryftekens: 


Afrikaanse woordelys en spelreëls, 2017. Kaapstad: Pharos


</doc>
<doc id="111559" url="https://af.wikipedia.org/wiki?curid=111559" title="Trustreep">
Trustreep

Die trustreep of par (ook trusolidus, truskuinsstreep, agtertoe skuinsstreep of agteroor skuinsstreep) (“\”) is ’n leesteken wat in die volgende gevalle gebruik word:




</doc>
<doc id="111560" url="https://af.wikipedia.org/wiki?curid=111560" title="Kongo-krisis">
Kongo-krisis

Die Kongo-krisis (Frans: "Crise congolaise") was 'n tydperk van politieke opstande en konflik in die Republiek van die Kongo (vandag die Demokratiese Republiek van die Kongo) tussen 1960 tot 1965. Die geweld het byna onmiddellik begin nadat België onafhanklikeid aan die kolonie toegestaan het, en het nie-amptelik, vir die hele land onder die bewind van Joseph-Désiré Mobutu (Mobutu Sese-Seko) tot 'n einde gekom. Met die gevolg van 'n reeks burgeroorloë was die Kongo ook 'n gevolmagtigde oorlog in die Koue Oorlog tussen die Sowjetunie en die Verenigde State van Amerika wat die opponerende faksies in die konflikte gesteun het. Nagenoeg 100 000 mense is gedurende die krisis dood.

Dit was die eise van 'n bevrydingsbeweging in die Belgiese Kongo wat gelei het tot onafhanklikheid op 30 Junie 1960. Daar was min voorbereidings hiervoor getref en talle kwessies soos federalisme, en die etniese kwessie is nie vooraf aangespreek nie. Sommer in die eerste week van Julie muit die leër en geweld bars los tussen swart en wit burgerlikes. België stuur troepe in om die vlugtende wittes te beskerm, en twee gebiede in die land, Katanga en Suid-Kasai, skei, met die hulp van die Belge, af. Te midde van die voortslepende onrus en geweld, ontplooi die Verenigde Nasies 'n vredesmag, maar die VN se sekretaris-generaal, Dag Hammarskjöld weier om die troepe te gebruik om die sentrale regering in Léopoldville (vandag Kinshasa) te help teen die afskeidingsgesindes. Die eerste minister Patrice Lumumba, die charismatiese leier van die grootste nasionalistiese faksie, het hulp by die Sowjetunie gaan vra wat dadelik militêre raadgewers en ander hulp gestuur het.

Die Sowjetunie se betrokkenheid lei tot 'n dooiepunt tussen Lumumba en die president, Joseph Kasa-Vubu. Mobutu Sese Seko, in beheer van die leër, breek die dooiepunt met 'n staatsgreep, skop die Sowjet raadgewers uit die land, en stel 'n nuwe regering onder sy beheer aan. Lumumba word aangehou en in 1961 tereggestel. 'n Opponerende regering, wat deur Antoine Gizenga en Lumumba se ondersteuners in die oostelike stad van Staneyville (vandag Kisangani) gevorm word, ontvang steun uit die Sowjetunie, maar word in 1962 omver gewerp. Intussen neem die VN 'n meer aggressiewe houding in met Hammarskjöld se dood in 'n vliegvoorval in laat 1961. Gerugsteun deur VN-troepe, slaag Léopoldville aan die begin van 1963 daarin om die afstigters in Katanga en Suid-Kasai te verslaan.

Met dié twee rebelse streke weer onder die regering se beheer, word daar 'n versoenende rigting ingeslaan en die uitgeweke Katangese leier, Moise Tshmbe word as tussentydse administrateur aangestel terwyl 'n nuwe verkiesing uitgeroep word. Voor dit gebeur kom 'n Maoïstiese rebelle-organisasie wat hulself die "Simbas" noem in die ooste van die land in opstand. Die Simbas neem beheer oor van 'n groot deel van die gebied en verklaar 'n kommunistiese "Volksrepubliek van die Kongo" in Stanleyville. Regeringstroepe herower die gebied weer stelselmatig, en in November 1964 raak die VN en België militêr by die krisis betrokke om gyselaars uit die hande van die Simbas te red. Die Simbas word verslaan, maar met die daaropvolgende verkiesings in Maart 1965, ontstaan daar 'n nuwe politieke dooiepunt tussen Tshombe en Kasa-Vubu wat die regering byna totaal lamlê. Mobutu voer in November 1965 sy tweede staatsgreep uit en neem persoonlik beheer oor. Onder Mobutu se beheer word die Kongo (in 1971 herdoop na Zaïre) 'n diktatorskap wat aangaan tot sy bewind in 1997 omver gewerp word.

Die koloniale heerskappy oor die Kongo het in die laat 19de eeu begin. Leopold II van België was gefrustreerd oor België wat geen internasionale mag en prestige geniet het nie. Hy probeer om die Belgiese regering te oorreed om betrokke te raak by koloniale ekspansionisme in die onontginde Kongo-kom. As gevolg van die Belgiese regering se belangeloosheid, stig Leopold sy eie kolonie. Met die hulp van 'n aantal Westerse lande, wat Leopold as 'n handige bufferstaat tussen opponerende koloniale magte gesien het, kry hy toe sy eie persoonlike kolonie, die Kongo-Vrystaat, in 1885. Teen die einde van die eeu lei die gewelddadige optredes van amptenare in die Kongo-Vrystaat teen die inheemse bevolking sulke ernstige afmetings aan dat ernstige diplomatieke druk België verplig om amptelik beheer oor te neem, en in 1908 is die Belgiese Kongo gestig.

Die Belgiese beheer van die Kongo was gegrond op die "koloniale drie-eenheid" ("trinité coloniale") van regering, Christendom en privaatmaatskappy-belange. Daar was rasse-segregasie en groot getalle wit immigrante, wat na die Tweede Wêreldoorlog na die Kongo getrek het, was altyd as verhewe bo die swartes behandel.

Die Kongo het gedurende die 1940's en 1950's 'n ongekende vlak van verstedeliking ervaar en die koloniale administrasie het verskeie omtwikelingsprogramme ingestel om van die gebied 'n "model-kolonie" te maak. Teen die 1950's het België 'n arbeidsmag tweekeer groter as in enige ander Afrika-kolonie gehad. Die Kongo se natuurlike hulpbronne, insluitende uraan wat deur die VSA vir sy kernprogramme gedurende die Tweede Wêreldoorlog gebruik is, het tot ongekende belangstelling van beide die Sowjetunie en die VSA gelei namate die Koue Oorlog opgewarm het.

In die naskokke van die opstande in Léopoldville, het 'n werkgroep van die Belgiese parlement in sy verslag gesê daar is ernstige eise vir "interne outonomie" in die kolonie. August de Schryver, die minister van kolonies, het 'n hoë-profiel rondetafel-konferensie in Januarie 1960 in Brussel belê. Die leiers van al die belangrikste Kongolese partye het dit bygewoon, en Lumumba, wat met die opstande in Stanleyville, in hegtenis geneem is, is met die aanloop na die konferensie vrygelaat. Die Belgiese regering het gehoop om minstens vir 30 jaar te wag voordat onafhanklikheid ingestel word, maar die druk tydens die konferensie het die Belge laat in gee en op 30 Junie 1960 is die datum waarop ooreengekom is.
Die Belge het teen Lumumba begin saamspan en wou hom isoleer. Hy is as 'n kommunis gebrandmerk. Baie Belge het gehoop dat 'n onafhanklike Kongo deel van 'n federasie kan word, soos die Franse Gemeenskap of die Britse Statebond en dat noue ekonomiese en politieke bande met België sou voortgaan.

Die proklamasie vir die onafhanklikheid van die Kongo en die einde van koloniale beheer, het soos beplan op 30 junie 1960 gebeur. Na Koning Boudewijn se seremoniële toespraak, lewer Lumumba 'n ongeskeduleerde toespraak in die "Palais de la Nation" in Léopoldville en loods 'n woedende aanval op kolonialisme en beskryf onafhanklikheid as die kroonsukses van die bevrydingsbeweging.

Ondanks die onafhanklikheidsverklaring was dit nie die Belge of die Kongolese regering se voorneme om die koloniale sosiale orde oornag te beëindig nie. Die Belgiese regering het gehoop die wittes sal hul posisies vir altyd kan behou. Die Republiek van die Kongo was steeds afhanklik van die koloniale instellings soos die "Force Publique "om van dag tot dag te opereer, en wit tegniese deskundiges, wat deur die Belge aangestel is, is aanehou in die lig van 'n tekort aan behoorlik gewalifiseerde swart Kongolese. Baie Kongolese het geglo dat onafhanklikheid onmiddelike sosiale veranderings teweeg sou bring. Met die wittes wat in belangrike poste aanbly, het die afkeur onder die plaaslike bevolking toegeneem.

Luitenant-kolonel Emile Janssens, die Belgiese bevelvoerder van "Force Publique" het geweier om die Kongolese onafhanklikheid as 'n verandering in sy bevelstruktuur te beskou. Die dag na onafhanklikheid vertel hy vir die swart onderoffisiere van sy garnisoen in Léopoldville dat niks gaan verander nie. Verskeie eenhede het op 5 Julie teen hul wit offisiere by Kamp Hardy naby Thysville gemuit. Dit het die volgende dag na garnisoene elders in die land uitgebrei.

Lumumba se uitdagende houding is deur die Belge as radikaal beskou. Op 9 Julie ontplooi die Belgiese regering valskermtroepe sonder die toestemming van die Kongolese om die vlugtende wittes te beskerm. Kasa-Vubu aanvaar die Belgiese ingryping, terwyl Lumumba dit veroordeel en 'n beroep op alle Kongolese doen om hul republiek te verdedig.

Op 11 Julie 1960 verklaar Moise Tshombe, leier van CONAKAT, die Kongo se suidelike provinsie van Katanga as onafhanklik, met Élisabethville as hoofstad. 

Minder as 'n maand na Katanga se afskeiding, kondig 'n deel van Kasai, ietwat noord van Katanga, op 6 Augustus ook sy afskeiding. Suid-Kahai is baie kleiner as Katanga, maar is ook 'n mynstreek en sy president Albert Kalonji verklaar dat die vervolging van sy Baluba-stam in die res van die Kongo die veraamste rede tot sy besluit is.

Internasionale ongelukkigheid oor die Belgiese steun vir die twee wegbreekprovinsies lei tot oproepe deur die Verenigde Nasies vir die onttrekking van alle Belgiese troepe uit die gebied. op 14 Julie aanvaar die VN se veiligheidsraad Resolusie 143 vir die totale onttrekking van Belgiese magte en dat dit vervang moet word met 'n VN vredesmag in die gebied.

Lumumba ontvlug uit huisarres suid na Stanleyville waar hy hoop om ondersteuning onder die inwoners te werf. Lojale troepe van Mobutu agtervolg hom en hy word op 1 Desember 1960 in die hawe van Francqui gevang en met sy hande agter sy rug geboei teruggevlieg. Lumumba is in aanhouding gemartel en later na Katanga verskuif waar hy aan troepe lojaal aan Tshombe oorhandig is. Hy is op 17 Januarie 1961 deur Katangese soldate naby Élisabethville tereggestel.

Op 24 Desember 1962 raak VN troepe en Katangese gendarmes slaags naby Élisabethville. Pogings om 'n skietstilstand te bereik, faal en die VN troepe beset Élisabethville, waarna Tshombe uit die land vlug. Op 21 Januarie 1963 val Tshombe se vesting by Kolwezi, wat in effek die einde van die Katangese afskeiding beteken.

Met die einde van die Katangese skeiding begin die politieke onderhandelings om die politieke faksies te verenig. Kasa-Vubu stel die uitgweke Katangese leier, Tshombe as die tussentydse eerste minister aan.

Daar was wydverspreide ontevredenheid oor die politieke krisis in die land en baie van die bevolking het vir 'n "tweede onafhanklikheid" gevra. Hierdie eise is deur die Maoïsties- geïnspireerde rebelle gebruik om hul ontevredenheid na 'n volskaalse opstand te dryf.

Die rebelle, wat hulself "Simbas" noem, het 'n vae ideologie gehad, losweg op kommunisme gegrond. Met die rebelle se opmars is daar oral langs die pad grusame slagtings uitgevoer om alle politieke opposisie uit die weg te ruim en die bevolking te terroriseer.

Die rebelle stig die Volksrepubliek Kongo wat deur die Sowjetunie en die Volksrepubliek China erken word. Dié twee moondhede asook Tanzanië voorsien wapens aan die rebelle.

Vanaf die einde van Augustus 1964 begin die rebelle beheer verloor. Albertville en Lisala word vroeg in Augustus en September teruggeneem. Tshombe, met die ondersteuning van Mobutu, werf weer sy wit huursoldate, wat hy in die Katangese veldtog gebruik het, om die Simbas aan te vat. Die huursoldate, onder aanvoering van "Mad" Mike Hoare is deur homself as 'n "klomp boewe" beskryf.

Op 24 November 1964 word Belgiese valskermtroepe met Amerikaanse vliegtuie ingevlieg om te help om die gyselaardrama in Stanleyville op te los. Witmense is deur die Simbas in die Victoria Hotel as gyselaars aangehou. In totaal is sowat 70 gyselaars en 1 000 Kongolese burgerlikes in die konflik dood, maar die meeste is uiteindelik gered.

In die jare na die krisis het Mobutu daarin geslaag om die meeste van die opposieleiers wat sy beheer oor die land bedreig, te neutraliseer.



</doc>
<doc id="111563" url="https://af.wikipedia.org/wiki?curid=111563" title="Inaccessible-streepkoppie">
Inaccessible-streepkoppie

Die Inaccessible-streepkoppie ("Nesospiza acunhae") is 'n standvoël wat leef en nesmaak op die Inaccessible-eiland. Dit word ook die "Tristanstreepkoppie" genoem en in Engels die "Inaccessible Finch".

Die voël word tot 16 cm lank. Die voël leef saam met die dikbekstreepkoppie. Hierdie voël verskil van die Nightingale-streepkoppie te opsigte van die volgende: die snawel is groter en die bruin borskleur is meer vaal. Ook hulle roepe is hoër as dié van die Nightingale-streepkoppie.

Hulle leef as pare of in klein groepies saam en soek kos op die grond, of soek na insekte op die "Phylica"-struike.




</doc>
<doc id="111569" url="https://af.wikipedia.org/wiki?curid=111569" title="Bybelse kanon">
Bybelse kanon

'n Bybelse kanon is 'n lys tekste (of "boeke") wat 'n spesifieke godsdienstige gemeenskap as gesaghebbend beskou. Die woord "kanon" kom van die Griekse κανών wat "reël" of "meetstok" beteken. Die Christene was die eerste persone wat die term met betrekking tot die Skrif gebruik het, maar Eugene Ulrich beskou dit as 'n Joodse konsep.

Die meeste van die kanons wat hieronder gelys is, word as "geslote" beskou (d.w.s. boeke kan nie bygevoeg of weggeneem word nie), menende dat die openbaring tot 'n einde gekom het. In teenstelling hiermee bestaan daar "oop" kanons wat die byvoeging van boeke veroorloof namate verdere openbaring ontvang word.

Hierdie kanons het deur middel van debatvoering (kanonologie) en eenparigheid tussen die godsdienstige gesagsfigure van onderskeie godsdienste en denominasies ontwikkel. Gelowiges beskou kanonieke boeke as Godgeïnspireerd of as 'n uitdrukking van die gesaghebbende geskiedenis van die verhouding tussen God en sy volk.

Rabbynse Judaïsme (Hebreeus: יהדות רבנית) erken die vier-en-twintig boeke van die Masoretiese Teks, algemeen bekend as die Tanak (Hebreeus: תַּנַ"ךְ) of Hebreeuse Bybel. Getuienis dui daarop dat die kanonisering tussen 200 v.C. en 200 n.C. plaasgevind het, en 'n gewilde beskouing is dat die Torah in c. 400 v.C., die Profete in c. 200 v.C. en die Geskrifte in c. 100 n.C. gekanoniseer is.

In die boek Deuteronomium verskyn daar 'n verbod op optel of aftrek (4:2, 12:32) wat moontlik op die boek self van toepassing is (m.a.w. 'n "geslote boek," 'n verbod op toekomstige redigering) of op die gebooie wat Moses op die berg Sinai ontvang het.

Benewens die Tanak beskou Rabbynse Judaïsme die Talmoed (Hebreeus: תַּלְמוּד ) as nog 'n sentrale, gesaghebbende teks. Dit neem die vorm aan van 'n verslag van rabbynse besprekings wat op die Joodse wet, etiek, filosofie, gebruike en geskiedenis betrekking het.

Die Ethiopiese Jode—ook bekend as Beta Israel (Ge'ez: ቤተ እስራኤል—"Bēta Se Isrā'ēl")—beskik oor 'n kanon wat van Rabbynse Judaïsme onderskei kan word. Die naam van hierdie godsdienstige literatuur is die "Mäṣḥafä Kedus" (Heilige Skrifte) en is hoofsaaklik in Ge'ez geskryf. Hulle heiligste boek, die "Orit", bestaan uit die Pentateug, sowel as Josua, Rigters en Rut. Die res van die Ethiopiese Joodse kanon kan as van sekondêre belang beskou word.

Nog 'n weergawe van die Torah is die Samaritaanse alfabet. Hierdie teks word met die Samaritane (Hebreeus: שומרונים; Arabies: السامريون) geassosieer, 'n volk van wie ons in die Joodse Ensiklopedie lees: "Hulle geskiedenis as afsonderlike gemeenskap begin met die Assiriërs se inname van Samaria in 722 v.C."

Daar bestaan steeds onenigheid oor die verhouding tussen die Samaritaanse Pentateug en die Masoretiese Teks. Sommige verskille is klein, soos die ouderdomme van verskillende mense in geslagsregisters, maar daar is ook groot verskille soos die opdrag om monogaam te wees, wat slegs in die Samaritaanse weergawe verskyn. Sommige boekrolle onder die Dooie See-rolle is as proto-Samaritaanse Pentateug tekstipes geïdentifiseer. Daar is ook vergelykings tussen die Samaritaanse Torah en die Septuagint-weergawe getref.

Die oorblyfsel van die Samaritane in hedendaagse Israel/Palestina hou vol dat hulle weergawe van die Torah volkome en gesaghebbend kanonities is. Hulle beskou hulself as die ware "voogde van die Wet."

Alhoewel die Vroeë Kerk die Ou Testament volgens die kanon van die Septuagint (LXX) gebruik het, het die Apostels nie 'n spesifieke stel nuwe geskrifte nagelaat nie; die Nuwe Testament het eerder met verloop van tyd ontwikkel.

Geskrifte wat vermoedelik deur die apostels geskryf is, is onder die vroegste Christengemeenskappe gesirkuleer. Teen die einde van die eerste eeu n.C. is die Pauliniese briewe in versamelde bundels gesirkuleer. Vroeg in die tweede eeu verwys Justinus die Martelaar na die "memoires van die Apostels" wat deur die Christene (Grieks: Χριστιανός) "evangelies" genoem is en wat dieselfde gesaghebbende status as die Ou Testament geniet het.

Marcion van Sinope was die eerste Christelike leier in die aangetekende geskiedenis (hoewel hy later as 'n ketter beskou is) wat 'n uniek Christelike kanon voorgestel en afgebaken het (ca. n.C. 140). Dit het tien briewe van Paulus ingesluit, sowel as 'n weergawe van die Evangelie van Lukas wat vandag as die Evangelie van Marcion bekend staan.

Ná Marcion het Christene begin om 'n onderskeid te tref tussen geskrifte wat met die "kanon" (meetstok) van aanvaarde teologiese denke ooreenstem, en dié wat kettery bevorder. Daar word aangevoer dat die aanvanklike motivering vir die proto-ortodokse Christelike kanoniseringsprojek uit teenstand teen die kanonisering van Marcion gevloei het.

Teen die begin van die 3de eeu het Christelike teoloë soos Origenes van Alexandrië waarskynlik dieselfde 27 boeke gebruik wat in moderne Nuwe Testamentiese uitgawes opgeneem is – of hy was ten minste bekend daarmee. Daar was egter steeds onenigheid oor die kanonisiteit van sekere van die geskrifte (sien ook Antilegomena). Alhoewel daar 'n taamlike debat in die Vroeë Kerk oor die Nuwe Testamentiese kanon gevoer is, is die belangrikste geskrifte teen die middel van die 3de eeu deur amper alle Christene aanvaar.

Origen van Alexandrië (184/5-253/4), 'n geleerde wat by die kodifisering van die Bybelse kanon betrokke was, het 'n deeglike onderrig in die Christelike teologie sowel as heidense filosofie ontvang, maar is na sy dood by die Tweede Konsilie van Konstantinopel in 553 veroordeel aangesien sommige van sy leerstellings as ketters beskou is. Origen se kanon het al die boeke in die huidige Nuwe Testamentiese kanon ingesluit, behalwe vier briewe: Jakobus, 2 Petrus, en die 2de en 3de briewe van Johannes.

Hy het ook die Herder van Hermas ingesluit wat later verwerp is. Dit was een van die eerste pogings om sekere boeke en briewe as 'n geïnspireerde en gesaghebbende kanon vir die Vroeë Kerk saam te stel.

In sy Paasfeesbrief van 367 het Patriarg Athanasius van Alexandrië 'n lys van presies dieselfde boeke ingesluit wat later die Nuwe Testamentiese 27-boek protokanon sou word, en die frase "gekanoniseerd" ("kanonizomena") met betrekking tot hulle gebruik.

Die Oosterse Kerk was oor die algemeen nie so begaan soos dié in die Weste oor die noodsaaklikheid van 'n afgebakende kanon nie. Hulle was nie altyd bereid om te verklaar dat die boeke wat hulle uitgesluit het, geen geestelike kwaliteit gehad het nie. Die Nuwe Testamentiese kanons van die Siriese, Armeniese, Georgiaanse, Egipties Koptiese en Ethiopiese kerke bevat almal geringe verskille. Die Openbaring van Johannes was na bewering die boek waaroor die meeste onsekerheid bestaan het; dit is eers in die tiende eeu in Georgies vertaal en is nooit by die amptelike leesrooster van die Oos-Ortodokse Kerk ingesluit nie.

Die eerste konsilie wat die huidige Katolieke kanon (die Kanon van Trente) aanvaar het, was waarskynlik die Sinode van Hippo Regius in Noord-Afrika (393). 'n Kort opsomming van die akte is by die Konsilies van Kartago in 397 en 419 voorgelees en aanvaar. St. Augustinus wat hierdie konsilies voorgegaan het, het die kanon as reeds geslote beskou. Pous Damasus I se ingebruikneming van die Latynse Vulgaat c. 383, het tot die vaslegging van die kanon in die Weste bygedra.

Martin Luther (1483–1546) het 'n poging aangewend om Hebreërs, Jakobus, Judas en Opebaring uit die kanon weg te laat (deels omdat hulle volgens veronderstelling teen sekere Protestantse leerstellings soos sola scriptura en sola fide ingegaan het), maar die meeste van sy volgelinge het hierdie poging verwerp.

Hierdie boeke is egter laaste in die Duitse Lutherse Bybel ingedeel. Daarbenewens het Luther die boeke wat later die Deuterokanoniek genoem is, na 'n afdeling wat hy die Apokriewe genoem het, verskuif.

Baie moderne Protestante gebruik op die volgende vier "Kriteria vir Kanonisiteit" om die keuse van boeke wat in  die nuwe Testament opgeneem is, te regverdig: (Hierdie idees is egter nie tot die Protestantse teologie beperk nie, maar word ook deur ander Christelike tradisies gebruik.)
In praktyk aanvaar die meeste Protestante die Joodse Tanak as die Ou Testament en die vroeë Kerk se kanon as die Nuwe Testament.

Al die vernaamste Christelike tradisies aanvaar die Hebreeuse protokanon in sy geheel as Goddelik geïnspireerd en gesaghebbend. Daarbenewens het hierdie tradisies, met uitsondering van die Protestante, verskeie deuterokanonieke boeke bygevoeg. In 'n paar Protestantse Bybels – veral die Engelse King James en die Lutherse Bybel – is baie van hierdie deuterokanonieke boeke egter wel as deel van die tradisie in 'n afdeling genaamd die "Apokriewe" behou.
Onder die verskeie Christelike denominasies is die Nuwe Testamentiese kanon 'n algemeen ooreengekome lys van die 27 boeke. Die volgorde waarin hierdie boeke verskyn, mag egter van tradisie tot tradisie verskil.

Die Standaardwerke van Die Kerk van Jesus Christus van die Heiliges van die Laaste Dae (Mormone) bestaan uit verskeie boeke wat 'n oop skriftuurlike kanon vorm, en sluit die volgende in:
Die Standaardwerke word as 'n enkele boekband genaamd 'n "Viervoudige Kombinasie" of as twee afsonderlike boeke, naamlik die Bybel en 'n "Drievoudige Kombinasie" (die ander drie boeke) gedruk en versprei.






</doc>
<doc id="111571" url="https://af.wikipedia.org/wiki?curid=111571" title="Streke van Malawi">
Streke van Malawi

Malawi is in drie streke verdeel wat weer uit 28 distrikte bestaan met ’n kommissaris aan die hoof van elke distrik.

 Noordelike Streek

Die bevolking van 1 708 930 (2008-sensus) is oor 26 931 km versprei. Die hoofstad is Mzuzu. Dit grens in die weste aan Zambië, in die noorde aan Tanzanië, in die ooste aan die Malawimeer en in die suide aan Malawi se Sentrale Streek. Die Likoma-distrik, met beide Chizumulu- en Likoma-eiland, is in die streek geleë.


10 – Chitipa

11 – Karonga

12 – Likoma

13 – Mzimba

14 – Nkhata Bay

15 – Rumphi

Die bevolking is 5 510 195 en die oppervlakte 35 592 km. Die hoofstad is Lilongwe. Die grense is die Malawimeer, Zambië en Mosambiek. Die Chewa-volk maak die grootste deel van die bevolking uit.


1 – Dedza

2 – Dowa

3 – Kasungu

4 – Lilongwe

5 – Mchinji

6 – Nkhotakota

7 – Ntcheu

8 – Ntchisi

9 – Salima

Die bevolking is 5 876 784 en die oppervlakte 31 753 km. Die hoofstad is Blantyre. Die streek grens in die noorde aan die meer en word verder deur Mosambiek omring.


16 – Balaka

17 – Blantyre

18 – Chikwawa

19 – Chiradzulu

20 – Machinga

21 – Mangochi

22 – Mulanje

23 – Mwanza

24 – Nsanje

25 – Thyolo

26 – Phalombe

27 – Zomba

28 – Neno



</doc>
<doc id="111572" url="https://af.wikipedia.org/wiki?curid=111572" title="Dynamo (towenaar)">
Dynamo (towenaar)

Steven Frayne (gebore 17 Desember 1982), algemeen bekend onder sy verhoognaam "Dynamo", is 'n Engelse kulkunstenaar. Hy is die beste bekend vir sy bekroonde televisieprogram, "Dynamo: Magician Impossible", wat vanaf Julie 2011 tot September 2014 uitgesaai is.

Frayne is gebore in Bradford, Engeland van 'n Engelse moeder en 'n vader van Pasjtoense afkoms. Hy ly aan Crohn se siekte, wat hom klein in statuur sy hele lewe lank gemaak het. Hy was geboelie as 'n kind, en een van die eerste towerkunste wat hy kon doen, was iets wat sy oupa hom geleer het om dit te laat lyk asof hy baie swaar is, sodat die ander kinders hom nie kon optel nie.


</doc>
<doc id="111573" url="https://af.wikipedia.org/wiki?curid=111573" title="Mantsjoes">
Mantsjoes

Die Mantsjoes (Mantsjoe: ; Möllendorff: "manju"; Abkai: "manju"; Vereenvoudigde Chinees: 满族; Tradisionele Chinees: 滿族; pinyin: "Mǎnzú"; Wade–Giles: "Man³-tsu²") behoort tot een van die 56 amptelik erkende etniese groepe ("nasionaliteite") in die Volksrepubliek China. Hul tuiste is die Mantsjoerye in Noordoos-China, wat na dié etniese groep genoem is. Tydens die Qing-dinastie (1644–1912), ook bekend as Mantsjoe-dinastie, China se laaste heersende keiserlike dinastie, het die Mantsjoes oor China, Mongolië en aangrensende gebiede geheers.
Die Mantsjoes is die grootste groep van die Toengoesiese volke, maar hul taal, Mantsjoe, is byna uitgestorwe. Mantsjoes praat as moedertaal oorwegend Mandaryns met plaaslike dialekte. Mantsjoes is naas Han-Chinese, Zhuang en Hui-Chinese die vierde grootste etniese groep in die Volksrepubliek China. Hulle is ook die grootste erkende etniese minderheid sonder 'n eie outonome gewes.

Volgens die sensus van 2011 leef in die Volksrepubliek China 10 410 585 Mantsjoes, veral in Noordoos-China, die Mantsjoerye. Groot bevolkings van Mantsjoes leef in die provinsies Liaoning (5 385 287 of 12,88%), Hebei (2 118 711 of 3,18%), Heilongjiang (1 037 080 of 2,86%), Jilin (993 112 of 3,71%), Binne-Mongolië (452 765 of 1,83%) en Beijing (336 000 of 2%). Daarbenewens leef sowat 12 000 Mantsjoes in die Republiek China op Taiwan.



</doc>
<doc id="111574" url="https://af.wikipedia.org/wiki?curid=111574" title="Nightingale-streepkoppie">
Nightingale-streepkoppie

Die Nightingale-streepkoppie ("Nesospiza questi") is 'n standvoël wat leef en nesmaak op die Nightingale-eiland. Dit word in Engels die "Nightingale Finch" genoem.

Die voël word tot 16 cm lank. Die voël leef saam met die Dikbekstreepkoppie en kan maklik verwar word met die Inaccessible-streepkoppie.

Hulle leef as pare of in klein groepies saam en soek kos op die grond of soek na insekte op die "Phylica"-struike.




</doc>
<doc id="111576" url="https://af.wikipedia.org/wiki?curid=111576" title="Roubaix">
Roubaix

Roubaix of Robaais (in historiese kontekste soms "Robeke" of "Roodebeeke") is 'n ou industriële stad in Noord-Frankryk en die suidoostelike gedeelte van die voormalige provinsie Frans-Vlaandere, naby aan die Belgiese grens. Roubaix is ook 'n munisipale gebied en die hoofstad van twee kantons in die arrondissement Lille in die département Nord in die gewes Hauts-de-France.

Die stad is met 'n bevolking van byna 96 duisend inwoners in 2013 die derde grootste stad van die gewes, ná Lille en Amiens. Roubaix vorm die Noordoos-sentrum van die Metropolitaanse Gebied van Lille, met 'n oppervlakte van 13,23 km².

Roubaix was deur die eeue heen 'n bekende wol- en tekstielsentrum. Die stad staan vandag veral bekend as eindbestemming van die Parys-Roubaix-fietswedren. Ten slotte is Roubaix 'n kulturele plek met 'n verskeidenheid museums en ander instellings.

Roubaix is daarna ook aangemoedig:




</doc>
<doc id="111577" url="https://af.wikipedia.org/wiki?curid=111577" title="Likoma-eiland">
Likoma-eiland

Likoma-eiland is die grootste van twee bewoonde eilande in die Malawimeer (ook bekend as die Njassameer) in Oos-Afrika. Die ander een is die nabygeleë Chizumulu-eiland. Albei behoort aan Malawi, al lê hulle ’n paar kilometer van Mosambiek en word hulle deur Mosambiekse water omring. Saam vorm hulle die Likoma-distrik van Malawi.

Die eiland beslaan ’n gebied van 18 km en is in die noordooste van Malawi geleë, 7 km noordwes van Cobue in Mosambiek. Die naaste Malawiese dorp is Chintheche.

In 1880 het sendelinge van die Universiteitesending na Sentraal-Afrika op versoek van David Livingstone hul hoofkwartier op Likoma-eiland gevestig. Vanweë die teenwoordigheid van sendelinge is die eiland aan Malawi toegewys eerder as aan Mosambiek toe die landsgrense in Oos-Afrika ná die Tweede Wêreldoorlog vasgestel is.

Ondanks ’n hoë bevolkingsdigtheid is die natuur op die eiland in ’n groot mate ongerep. Die kus het ’n groot verskeidenheid eienskappe, van rotsagtige skuinstes tot sanderige inhamme en moerasse. Die binneste deel is hoofsaaklik met gras bedek, met baie mango- en kremetartbome (van die spesie "Adansonia digitata").

Die diere is hoofsaaklik klein reptiele, amfibieë en voëls, asook ’n paar ongewerweldes soos skerpioenspinnekoppe. Aan die kus word krokodille soms gesien. Nes in die res van die Malawimeer, kom visse van die kurperfamilie veral in die water voor; van hulle is inheems aan die Likoma-gebied.

Likoma is dig bevolk, met sowat 9 000 bewoners in sowat ’n dosyn nedersettings. Die grootste hiervan is die dorp Likoma. Die grootste etniese groepe is die Nyanja (60%) en Tonga (25%). Kleiner groepe sluit die Tumbuka, Yao en Chewa in. Die grootste ekonomiese bedrywigheid is visvang, hoewel landbou (veral rys en kassawe) ook beoefen word.

Op die dorp Mbamba is ’n besige mark. Dit is ook bekend danksy die Anglikaanse Sint Petruskatedraal, een van Afrika se grootste kerke.

Weens armoede en te min hospitale is openbare gesondheid swak, hoewel malaria (wat algemeen in Malawi voorkom) nog nie gerapporteer is nie. Likoma was onlangs die onderwerp van ’n wetenskaplike studie oor MIV en ander seksueel oordraagbare siektes.

Ondanks die klein mate van ekonomiese ontwikkeling is daar verskeie skole wat al die nedersettings bedien en geletterdheid is dus algemeen.

Likoma het geen teerpaaie nie en daar is min motors. Elektrisiteit word verskaf deur middel van ’n kragopwekker wat gewoonlik saans tienuur afgeskakel word. Daar is ’n klein telefoonnetwerk, maar telefone self is skaars. Hotelle en instellings wat internet het, verkry toegang met ’n radioverbinding.

Die eiland het ’n geteerde vliegveld en kan per vliegtuig bereik word. Nyassa Air Taxi het klein vliegtuie wat gereeld tussen Lilongwe en Likoma vlieg.

Die hoofvervoermiddel is die stoomboot MV Ilala, wat al die groot dorpe aan die Malawimeer en op die eilande aandoen. Daar is ook kleiner bote (insluitende daus) wat na Chizumulu en Cobue vaar. Beide passasiers en goedere word vervoer.

Likoma is ’n toeristebestemming en daar is ’n paar hotelle en hostels vir rugsakreisigers. Die water om die eiland is gewild vir snorkel en duik.



</doc>
<doc id="111599" url="https://af.wikipedia.org/wiki?curid=111599" title="Goughstreepkoppie">
Goughstreepkoppie

Die Goughstreepkoppie ("Rowettia goughensis") is 'n algemene standvoël en endemies aan Gougheiland. In Engels staan dit bekend as die "Gough Bunting".

Die voël word tot 16 cm groot en is demorfies. Die wyfie lyk soos die onvolwasse voël, net ryker gekleur; hulle is ornaje-vaalbruin met 'n swartbeffie op die keel. Die mannetjie is swaar gestreep.

Die voël bly in pare of in klein groepies saam en soek kos op die grond. Hulle klouter ook oor graspolle en "Phylica"-struike op soek na kos. Die voël is nuuskierig en nie bang vir mense nie.




</doc>
<doc id="111603" url="https://af.wikipedia.org/wiki?curid=111603" title="Woestynbergadder">
Woestynbergadder

Die Woestynbergadder ("Bitis xeropaga") is 'n adder wat in die omgewing van die Oranjerivier, naby of in die Richtersveld aangetref word. In Engels staan dit bekend as die "Desert Mountain Adder".

Die slang is skaars, het 'n driehoekige kop en dowwe grys voorkoms. Dit is dof gekleur, is goed gekamoefleer en begrawe homself nie in die sand soos ander adders nie. Dit verkies droë, klipperige heuwelhange om in te leef. Die wyfie kan tot 5 kleintjies hê in die somer.




</doc>
<doc id="111605" url="https://af.wikipedia.org/wiki?curid=111605" title="Ongemerkte bergadder">
Ongemerkte bergadder

Die Ongemerkte bergadder ("Bitis inornata") is 'n skaars adder wat net in die Sneeuberg, noord van Graaff-Reinet tot Cradock voorkom. In Engels staan die slang bekend as die "Plain Mountain Adder".

Die slang word 25 tot 30 cm lank met 'n maksimum van 35cm. Dit is valerig rooibruin, maar kan dowwe, donkerder vlekke op die rug hê. Dit vreet akkedisse en knaagdiertjies.



</doc>
<doc id="111607" url="https://af.wikipedia.org/wiki?curid=111607" title="Rooiadder">
Rooiadder

Die Rooiadder ("Bitis rubida") is 'n adder wat van die Sederberg tot die Roggeveldberge en Kromberg voorkom in die Wes-Kaap. In Engels staan die slang bekend as die "Red Adder". Hierdie slang is eers in 1997 beskryf.

Die slang word 25 tot 30 cm lank met 'n maksimum van 42 cm. Dit is effekleurig rooi of rooibruin en daar is gepaarde vlekke op die rug. Dit skuil onder klippe en struike en kan soms soggens in die son bak. Die slang vreet akkedisse, geitjies, skinke en knaagdiertjies. Die wyfie kan tot 10 kleitjies voortbring in die somer.

Daar is nog geen aanmelding dat mense gebyt is nie.




</doc>
<doc id="111608" url="https://af.wikipedia.org/wiki?curid=111608" title="2016 Europese Grand Prix">
2016 Europese Grand Prix

Die 2016 Formule Een Europese Grand Prix is op 19 Junie 2016 op die Bakoe-straatbaan in Bakoe, Azerbeidjan gehou. Dit was die agtste wedren van die kampioenskapseisoen en is deur Nico Rosberg in sy Mercedes gewen.


</doc>
<doc id="111609" url="https://af.wikipedia.org/wiki?curid=111609" title="2016 Kanadese Grand Prix">
2016 Kanadese Grand Prix

Die 2016 Formule Een Kanadese Grand Prix is op 12 Junie 2016 op die Gilles Villeneuve-renbaan in Montreal, Kanada gehou. Dit was die sewende wedren van die kampioenskapseisoen en is deur Lewis Hamilton in sy Mercedes AMG gewen.

Pirelli het die volgende bande in Kanada verskaf:


</doc>
<doc id="111610" url="https://af.wikipedia.org/wiki?curid=111610" title="Albanie-adder">
Albanie-adder

Die Albanie-adder ("Bitis albanica") is 'n skaars adder wat in die Algoabaai-gebied van die Oos-Kaap aangetref word; dit is dus endemies tot die area. In Engels staan die slang bekend as die "Albany Adder".




</doc>
<doc id="111613" url="https://af.wikipedia.org/wiki?curid=111613" title="Suidelike adder">
Suidelike adder

Die Suidelike adder ("Bitis armata") is 'n adder wat voorkom in die Suidwes-Kaap in laaggeleë kusfynbos. In Engels staan die slang bekend as die "Southern Adder".

Die slang word tot 400mm lank. Dit het klein klossies horings aan die bokant van die oë. Die slang skuil onder kalksteenklipbaaie. Dit vreet akkedisse en knaagdiertjies. Die wyfie bring tot 7 kleintjies voort in die somer. Die slang is vroeg in die oggende of saans op sy aktiefste. 




</doc>
<doc id="111614" url="https://af.wikipedia.org/wiki?curid=111614" title="Dwergadders">
Dwergadders

Die term dwergadders verwys na sewe kleiner slange wat deel vorm van die adders. Die slange lyk amper almal eenders en is moeilik onderskeibaar. Byte deur dié slange is pynlik, maar selde lewensgevaarlik. Kenmerkend van die slange is hulle reghoekige koppe wat baie maklik van die lyf onderskeibaar is. Sommige het 'n enkele horing terwyl ander 'n klossie horings bo die oë het. Hulle is die aktiefste teen sononder of vroeg in die oggend. Hulle sis, blaas en pik aggressief wanneer hulle bedreig word. Hulle word gereeld snags gesien wanneer hulle paaie kruis. Die slange is gemiddeld 250 tot 350 mm lank.

Die sewe dwergadders is:

Hulle word onderskei van die groot adders soos die pofadder, Gaboenadder en Bergadder.




</doc>
<doc id="111615" url="https://af.wikipedia.org/wiki?curid=111615" title="Namakwadwergadder">
Namakwadwergadder

Die Namakwadwergadder ("Bitis schneideri") is die wêreld se kleinste adder en word gemiddeld 200mm lank. In Engels staan die slang bekend as die "Namaqua Dwarf Adder".

Die slang is grysbruin met vlekke en die slang is dus goed gekamoefleer. Dit is meestal snags aktief en bak soggens in die son. Die slang graaf hom soms ook onder sand in. Dit vreet akkedisse. Daar kan tot sewe kleintjies op een slag voortgebring word in die somer. Sy gif hou geen gevaar vir die mens in nie.

Die slang word langs die kus vanaf Klein-Namakwaland tot by Lüderitzbaai in Namibië aangetref.




</doc>
<doc id="111617" url="https://af.wikipedia.org/wiki?curid=111617" title="Namibduinadder">
Namibduinadder

Die Namibduinadder ("Bitis peringueyi") is 'n adder wat kuslangs vanaf die suide van Namibië tot in Angola voorkom. In Engels staan die slang bekend as die "Peringuey's Adder".

Die slang word tot 25cm lank en is bekend om sywaartse te seil. Die manier van seil los kenmerkende S-vormige patrone op die sand. Die adder begraaf homself in die sand en lê sy prooi voor. Die oë wat bo-op die kop sit steek bo die sand uit. Ook die stertpunt steek bokant die sand uit, dit dien as lokaas om akkedisse te lok. Die wyfie kan tot 10 kleintjies voortbring in die somer.




</doc>
<doc id="111623" url="https://af.wikipedia.org/wiki?curid=111623" title="Wipneusnagadder">
Wipneusnagadder

Die Wipneusnagadder ("Causus defilippii") is adder wat voorkom in die natter gedeeltes van Limpopo, Mpumalanga, eSwatini en KwaZulu-Natal asook gedeeltes van Zimbabwe. In Engels staan die slang bekend as die "Snouted Night Adder".

Die slang lyk baie soos die nagadder; dit het ook die donker v-vormige merk op die kop. Dit het 'n wipneus, die snoet is boontoe gevorm. Dit is ook kleiner as die nagadder en word ongeveer 400mm lank.

Die wyfie lê tussen 3 en 9 eiers op 'n slag gedurende die somer. Die kleintjies is ongeveer 100mm lank by geboorte. Die slang vreet paddas en skurwepaddas.

Die gif is sitotoksies en veroorsaak pyn en swelsel maar is nie gevaarlik vir die mens nie.




</doc>
<doc id="111629" url="https://af.wikipedia.org/wiki?curid=111629" title="Haas F1-span">
Haas F1-span

Die Haas F1-span behels die Formule Eenwedrenbedrywighede van die Haas-firma. Die span se ontwikkeling- en fabriekswerke is in Kannapolis in Amerika gesetel, maar hulle het fasiliteite vir wedrenvoorbereiding in Banbury, Verenigde Koninkryk asook
Maranello, Italië.

Haas F1 Racing het in 2016 as 'n selfstandige span begin deelgeneem aan Formule Eenwedrenne. Ferrari verskaf en ondersteun tans die span met spesiaalontwerpte en doelgeboude renmotorenjins.

Op 29 September en 31 Oktober 2015 is aangekondig dat Romain Grosjean die span se eerste en Esteban Gutiérrez die span se tweede renjaer in die 2016-seisoen sal wees. Ondanks goeie voorbereiding van hul renmotors, het die span se jaers weinig sukses behaal, en hul eindig in die agtste plek met 29 kampioenskapspunte in 2016. 

"* Seisoen nog aan die gang"


</doc>
<doc id="111631" url="https://af.wikipedia.org/wiki?curid=111631" title="Vier temperamente">
Vier temperamente

Vier temperamente is 'n proto-sielkundige teorie wat daarop dui dat daar vier fundamentele persoonlikheidstipes is, naamlik sanguinies (optimisties en sosiaal), choleries (kort van draad of prikkelbaar), melancholies (analities en stil), en flegmaties (ontspanne en rustig). Die meeste formulerings sluit die moontlikheid van kombinasies van die tipes in.

Die Griekse geneesheer Hippokrates (c. 460 – c. 370 v.C.) het die vier temperamente as deel van die antieke mediese konsep van humores by sy mediese teorieë geïnkorporeer, naamlik dat liggaamsvloeistowwe menslike karaktertrekke en gedrag beïnvloed. Latere ontdekkings in biochemie het tot die verwerping van die teorie van die vier temperamente gelei. Sommige persoonlikheidstipestelsels van wisselende wetenskaplike inslag maak egter steeds van vier of meer soortgelyke kategorieë gebruik.

Die temperamentteorie het uit die antieke vier humore-teorie ontstaan wat sy oorsprong moontlik in antieke Egipte of Mesopotamië gehad het, maar dit was die Griekse geneesheer Hippokrates (460-370 v.C.) wat dit in 'n mediese teorie ontwikkel het. Hy het geglo dat sekere menslike gemoedstemmings, emosies en gedrag deur 'n oormaat of gebrek aan liggaamsvloeistowwe ("humores") toegeskryf kon word: bloed, geel gal, swart gal en . Ná hom het Galen (129 – c. 200 n.C.) die eerste temperamenttipologie in sy verhandeling "De temperamentis", ontwikkel en na fisiologiese redes vir verskillende gedrag in mense gesoek. Na aanleiding van die klassieke elemente het hy hulle as warm/koud en droog/nat geklassifiseer. Daar kan ook "balans" tussen die kwaliteite wees wat dan op 'n totaal van nege temperamente neerkom. Die woord "temperament" self kom van die Latynse ""temperare"", "om te meng". In die ideale persoonlikheid bestaan daar 'n perfekte balans tussen die komplementêre eienskappe en warm-koel, droog-klam. In vier minder ideale persoonlikhede is een van die vier kwaliteite dominant oor die ander. In die oorblywende vier tipes is daar een paar kwaliteite wat die komplimentêre paar domineer, byvoorbeeld: warm en vogtig domineer koel en droog. Hierdie laasgenoemde vier was die temperamentele kategorieë wat Galen onderskeidelik "sanguinies", "choleries", "melancholies" en "flegmaties" na die liggaamsvloeistowwe vernoem het. Elkeen was die resultaat van 'n oormaat van een van die humores wat die wanbalans in twee-twee kwaliteite geproduseer het.

In sy "Kanon van Geneeskunde" ('n standaard mediese teks aan baie Middeleeuse universiteite), het die Persiese geleerde Avicenna (980-1037 v.C.) op die temperamentteorie uitgebrei en "emosionele aspekte, verstandelike vermoë, morele gesindhede, selfbewussyn, bewegings en drome" daarby ingesluit.

Nicholas Culpeper (1616–1654), het die humores as regulerende beginsels in liggaamlike gesondheid beskryf wat ooreenkomte met die astrologiese toon, en hulle invloed op fisionomie (gesigsuitdrukking) en persoonlikheid verduidelik. Culpeper het voorgestel dat alhoewel sommige mense 'n enkele temperament het, daar by ander mense 'n mengsel van twee voorkom, naamlik 'n primêre en sekondêre temperament. Immanuel Kant (1724–1804), Rudolf Steiner (1861–1925), Alfred Adler (1879–1937), Erich Adickes (1866–1925), Eduard Spranger (1914), Ernst Kretschmer (1920), en Erich Fromm (1947) het almal oor die vier temperamente (met ander name) geteoretiseer en ons moderne teorieë oor temperament grootliks gevorm. Hans Eysenck (1916–1997) was een van die eerste sielkundiges wat persoonlikheidsverskille ontleed het deur van 'n psigo-statistiese metode (faktor-analise) gebruik te maak. Op grond van sy navorsing het hy geglo dat temperament biologies gebaseer is. Die faktore wat hy in sy boek "Dimensions of Personality" voorgestel het, was Neurotisme (N), die geneigdheid om negatiewe emosies te ervaar en Ekstroversie (E), die geneigdheid om positiewe, veral sosiale gebeure te geniet. Deur die twee dimensies te kombineer, het Eysenck opgemerk dat die resultate soortgelyk aan die vier antieke temperamente was.

Ander navorsers het soortgelyke stelsels ontwikkel waarvan baie nie die antieke temperamentname gebruik het nie, en verskeie het ekstroversie met 'n ander faktor gepaar wat verhouding/taak-oriëntering sou bepaal. Voorbeelde is DiSC-assessering, sosiale style en 'n teorie wat 'n vyfde temperament byvoeg. Een van die gewildstes is die Keirsey Temperamentsorteerder (KTS) waarvan die vier temperamente hoofsaaklik op die Griekse gode Apollo, Dionysus, Epimetheus en Prometheus gebaseer is, en na die 16 tipes van die Myers–Briggs Type Indicator (MBTI) afgebeeld is. Hulle is later as Vakman (SP), Bewaker (SJ), Idealis (NF), en Rasionalis (NT) hernoem. Eerder as om ekstroversie en introversie (E/I) en taak-/mensgeoriënteerd te gebruik, het KTS die temperamente na "Sintuiglik" en "Intuïtief" (S/N) afgebeeld (later as "konkreet" en "abstrak" hernoem), met 'n nuwe gepaarde kategorie, "koöperatief" en "pragmaties". Wanneer "Informatiewe" en "Direktiewe" rolle (ooreenstemmend met mens- of taakgeoriënteerd) en uiteindelik E/I ingereken word, word die 16 tipes verkry. Laastens kombineer die Interaction Styles van Linda V. Berens "Direktief" en "Informatief" met E/I om nog 'n groep "style" te vorm wat sterk aan die antieke temperamente herinner, en hulle word saam met die Keirsy-temperamente na die 16 tipes afgebeeld.

Die moderne mediese wetenskap het die teorieë van die vier temperamente verwerp, maar hulle word steeds as 'n metafoor binne sekere sielkundige velde gebruik.

Elkeen van die vier temperamenttipes het in antieke tye met 'n ander persoonlikheidstipe ooreengestem en is met 'n oorheersing van verskeie biologiese funksies geassosieer. Lievegoed het aangevoer dat die temperamente die duidelikste tussen die ouderdom van ongeveer 6 en 14 jaar na vore kom waarná hulle ondergeskikte (dog steeds invloedryke) faktore in persoonlikheid word.

Die sanguiniese temperament word tradisioneel met lug geassosieer. Mense met hierdie temperament is geneig om opgewek, gesellig, sorgvry, spraaksaam en genotsugtig te wees. Hulle is gewoonlik hartlik en optimisties. Hulle maak maklik vriende, is verbeeldingryk en kunstig en het dikwels baie idees. Hulle kan egter wispelturig en wisselvallig wees, wat beteken dat sanguiniese persoonlikhede soms sukkel om take deur te voer en chronies laat en vergeetagtig is.

Pedagogies word hulle die beste bereik deur hulle liefde vir 'n vak en bewondering vir mense aan te wakker.

Die choleriese temperament word tradisioneel met vuur geassosieer. Mense met hierdie temperament is geneig om selfgesentreerd en ekstroverties te wees. Hulle is dikwels liggeraak, impulsief en rusteloos, met aggressie-, energie- en/of passiereserwes, en hulle poog om dit by ander mense te vestig.

Hulle is geneig om taakgeoriënteerd te wees en fokus op die doeltreffende afhandeling van take; hulle leuse is gewoonlik "doen dit nou". Hulle is dikwels ambisieus, wilskragtig en hou daarvan om in beheer te wees. Hulle toon leierskap, is goeie beplanners en is dikwels prakties en oplossinggeoriënteerd. Dit is vir hulle belangrik om respek en waardering vir hulle werk te ontvang.

Pedagogies word hulle deur wedersydse respek bereik en deur toepaslike uitdagings wat aan hulle vermoëns laat reg geskied.

Die melancholiese temperament word tradisioneel met die element aarde geassosieer. Mense met hierdie temperament kan ernstig, introverties, behoedsaam of selfs agterdogtig voorkom. Hulle denke kan deur die tragedie en wreedheid in die wêreld in beslag geneem word en hulle is vatbaar vir depressie en buierigheid. Hulle is gewoonlik gefokus en pligsgetrou. Hulle verkies dit om dinge self te doen – eerstens om aan hulle eie standaard te voldoen en tweedens aangesien hulle nie inherent sosiaal is nie.

Pedagogies word hulle bereik deur hulle simpatie vir ander en die lyding van die wêreld aan te wakker.

Die flegmatiese temperament word tradisioneel met water geassosieer. Mense met hierdie temperament is gewoonlik na binne gekeer en privaat, bedagsaam, verstandig, kalm, geduldig, deernisvol en verdraagsaam. Hulle is geneig om 'n ryker innerlike lewe te hê, 'n stil, vreedsame atmosfeer te verkies en selfgenoegsaam te wees. Hulle is gewoonlik standvastig, konsekwent in hulle gewoontes, en dus bestendige en getroue vriende.

Pedagogies word hulle belangstelling dikwels gewek wanneer hulle ander mense se belangstelling in 'n vak ervaar.

Flegmatiese mense kan taamlik droog of lomp voorkom. Hulle is geneig om stadig of oënskynlik aarselend te praat.

Toe die konsep van die temperamente begin taan, het baie kritici die flegmatiese weggelaat, of dit bloot negatief, soos deur die Duitse filosoof Immanuel Kant, as die afwesigheid van temperament gedefinieer. In die Vyf Temperament-teorie word die Flegmatiese temperament inderdaad as 'n neutrale temperament beskou terwyl die "verhoudingsgeoriënteerde introvert"-posisie wat tradisioneel deur die Flegmaat ingeneem is, as 'n nuwe "vyfde temperament" beskou word.

In Waldorf-onderwys en word die temperamente gebruik om persoonlikheid te help verstaan. Die temperamente word as onderrigkanale beskou; aangesien elke kind oor 'n unieke kombinasie van die vier beskik, kan hulle gebruik word om die metodes te individualiseer waarmee individuele kinders benader word, om 'n klasbalans te skep én om met dissipline te help.

Die Christenskrywer Tim LaHaye het gepoog om die antieke temperamente deur sy boeke te laat herleef.

Die skrywer Florence Littauer beskryf die vier persoonlikheidstipes in haar boek "Personality Plus."

Sien ook Tweefaktor-modelle van persoonlikheid.

In 1946 het George Balanchine 'n ballet gechoreografeer wat hy "Die Vier Temperamente" genoem het en waarvoor wat Paul Hindemith die musiek geskryf het. Die musiek, en dus die ballet, bestaan uit vyf dele: 'n tema en vier variasies getiteld "Melancholies", "Sanguinies", "Flegmaties "en "Choleries".

Émile Zola het die vier temperamente bewustelik in "Thérèse Raquin" ingeweef.

Die Deense komponis se Simfonie #2 (1901-02), Op. 16 getiteld "Die Vier Temperamente" is op die Vier Temperamente gestruktureer.

Warhammer 40,000 se Mournival het die vier temperamente gebruik om elk van die vier lede se persoonlikhede te inspireer.





</doc>
<doc id="111652" url="https://af.wikipedia.org/wiki?curid=111652" title="Sierra Nevada (Verenigde State)">
Sierra Nevada (Verenigde State)

Die Sierra Nevada (Engels: [siˈɛrə nɨˈvɑːdə] of [nɨˈvædə], Spaans: [ˈsjera neˈβaða], "sneeubedekte bergreeks") is 'n bergreeks in die westelike Verenigde State, geleë tussen die Sentrale Vallei van Kalifornië en die Basin and Range Province, 'n uitgestrekte fisiografiese streek wat suidwaarts tot Meksiko strek. Die Sierra Nevada is die hoogste bergreeks in die samehangende landgebied van die Verenigde State buite Alaska en Hawaii en een van die belangrikste waterbronne vir Suid-Kalifornië.

Die grootste deel van die Sierra Nevada is in die deelstaat Kalifornië geleë, behalwe vir die bergreeks Carson Range, 'n uitloper wat grotendeels anderkant die staatsgrens in Nevada geleë is. Die Sierra Nevada maak deel uit van die Amerikaanse Cordillera, 'n byna ononderbroke ketting van bergreekse (Spaans: "cordillera") wat langs die weskus van Noord-, Sentraal- en Suid-Amerika en verder suidwaarts tot Antarktika strek.

Die Sierra Nevada strek oor 'n afstand van 400 myl (640 km) in noord-suidelike rigting, en oor 70 myl (110 km) in oos-westelike-rigting. Geografiese bakens is in die bergreeks geleë soos die varsmatermeer Lake Tahoe (die grootste Alpynse meer in Noord-Amerika), Mount Whitney (die hoogste bergpiek van die VSA buite Alaska en Hawaii op 'n hoogte van 4 421 m bo seevlak) en die Yosemite-vallei, wat deur gletsers in 'n 100 miljoen jaar oue granietmassief gesny is.

Die reeks, wat oorspronklik as 'n kusgebergte gevorm is, het sy huidige binnelandse ligging aan plaattektoniek te danke. Dit is binnelands toe geskuif toe die Stille Oseaanbodem sowat 200 miljoen jaar gelede begin uitbrei het en met die Noord-Amerikaanse plaat gebots het.

Drie nasionale parke, twintig wildernisgebiede en twee nasionale monumente is in die Sierra Nevada geskep, waaronder die Nasionale Yosemite-, Sequoia- en Kings Canyon-parke en die Nasionale Devils Postpile-monument.


</doc>
<doc id="111658" url="https://af.wikipedia.org/wiki?curid=111658" title="Inspringing (argitektuur)">
Inspringing (argitektuur)

'n Inspringing is 'n stapsgewyse terugwyking in 'n muur. Inspringings is oorspronklik om strukturele redes gebruik, maar word vandag dikwels deur grondgebruikswette voorgeskryf, of om estetiese redes aangebring. In dig beboude gebiede word inspringings gebruik om meer daglig en vars lug tot op straatvlak deur te laat.

Inspringings is deur antieke bouers gebruik om hoër klipstrukture te bou deur die gewig  van boumateriale soos klei, klip of bakstene te versprei. Dit is gedoen deur die voetspoor van elke daaropvolgende vlak te verklein. Verder het terugspringings natuurlike erosie laat plaasvind sonder dat die strukturele integriteit van die gebou in die slag gebly het. Die mees grafiese voorbeeld van 'n inspringingstegniek is die trappiramides van Mesopotamië en Antieke Egipte, soos die Teppe Sialk ziggurat of die Piramide van Djoser.

Vir baie eeue was inspringings 'n strukturele noodsaaklikheid vir feitlik alle veelvlakkige vragdraende klipgeboue en strukture. Sedert argitekte geleer het om inspringings in 'n argitektoniese kenmerk te verander, is die meeste inspringings egter minder opvallend as by trappiramides en word hulle dikwels kundig deur ryk versierings verberg.

Die bekendstelling van staalraamstrukture in die laat 19e eeu het 'n einde aan die behoefte aan strukturele inspringings gemaak. Die gebruik van raamboutegnologie gekombineer met geriewe soos hysbakke en gemotoriseerde waterpompe het die fisiese groei en digtheid van geboue in groot stede beïnvloed. Voortgedryf deur die begeerte om die bruikbare vloerarea te maksimeer het sommige ontwikkelaars die gebruik van inspringings vermy en sodoende in baie gevalle 'n verskeidenheid brand- en gesondheidsgevare geskep. Die 38-verdieping hoë Equitable Building wat in 1915 in New York gebou is, het na bewering 'n reuse "middagskaduwee van vier blokke lank gegooi" en naburige eiendomme sodoende van sonlig ontneem.

Baie jurisdiksies maak vandag staat op stadsbeplanningsregulasies wat inspringings gebruik om te verseker dat daar genoeg oop ruimtes en voldoende lig en lug vir strate en erwe is. In hoë digtheidsgebiede soos Manhattan in New York word die voorste mure van geboue teen die straatgrens tot 'n spesifieke hoogte of aantal verdiepings beperk. Wanneer daardie hoogte oorskry word, moet geboue terugspringend agter 'n teoretiese skuinsvlak, naamlik 'n "lugblootstellingsvlak", gebou word wat nie deur die gebou se buitemuur binnegedring kan word nie. Om dieselfde rede kan inspringings in laer digtheidsdistrikte gebruik word om die hoogte van buitemure te beperk, waarbó 'n gebou 'n spitsdak of inspringing moet hê voordat dit tot op die toegelate hoogte gebou word.

In baie stede voeg inspringings waarde by tot die binnenshuise eiendom langs die inspringing deur bruikbare buiteruimtes te skep: Hierdie terugspringende terrasse word aangeskryf vir die vars lug, uitsigte en ontspanningsgebruike soos tuinmaak en buitelugete's wat hulle bied. Daarbenewens is inspringings bevorderlik vir brandveiligheid deur spasie tussen geboue vir die deurgang van brandweerapparate te skep.

In die Verenigde State wissel inspringingsvereistes tussen munisipaliteite. Die afwesigheid van lugblootstellingsvlak-vereistes in Chicago se Soneringskode maak dat die Chicago-horison baie anders as dié van New York daar uitsien waar die bou van hoë geboue sedert 1916 aan die soneringsordonnansie onderhewig is. New York het 'n verdere inspringingsriglyn ingestel, een wat daarop gemik was om die hoeveelheid publieke ruimtes in die stad te vermeerder. Dit word verkry deur die minimum inspringing op straatvlak te vergroot om sodoende 'n oop ruimte, dikwels 'n plaza genoem, voor 'n gebou te skep.




</doc>
<doc id="111661" url="https://af.wikipedia.org/wiki?curid=111661" title="Fluviaal">
Fluviaal

Fluviaal is 'n term in geografie en geologie wat na die prosesse verwys wat met riviere en strome en die gevolglike afsettings en landvorme geassosieer word. Wanneer strome of riviere met gletsers, ysplate of yskappe geassosieer word, word die term glasiofluviaal of fluvioglasiaal gebruik.

Fluviale prosesse behels die beweging van sediment en erosie of afsetting op die rivierbedding.

Erosie deur bewegende water kan op twee maniere plaasvind. Eerstens oefen die bewegende water bokant die bedding 'n skuifspanning op die bedding uit. As die kohesiekrag van die substraat laer as die stroomskuiwing is, of as die bedding uit los sediment bestaan wat deur sulke spanning gemobiliseer kan word, sal die bedding deur skoonwatervloei verlaag word. As die rivier egter aansienlike hoeveelhede sediment dra, kan hierdie materiaal die verwering van die bedding verhoog (abrasie). Die fragmente self word terselfdertyd gemaal en word kleiner en meer gerond (attrisie).

Sediment in riviere word óf as beddingvrag (die growwer fragmente wat naby die bedding beweeg) óf as suspensievrag (fyner fragmente wat in die water gedra word) vervoer. Daar is ook 'n komponent wat as ontbinde materiaal gedra word.

Vir elke korrelgrootte daar is 'n spesifieke snelheid waarteen die korrels begin beweeg, naamlik die "sleursnelheid". Die korrels sal egter steeds vervoer word, al val die snelheid tot onder die sleursnelheid weens verminderde (of afwesigheid van) wrywing tussen die korrels en die rivierbedding. Uiteindelik sal die snelheid in so 'n mate daal dat die korrels afgeset word. Dit word deur die Hjulstrøm-kurwe aangetoon.

'n Rivier is deur sy hele loop voortdurend besig om soliede deeltjies klip en grond van die bedding op te tel en af te set. Waar die rivier vinnig vloei, word meer deeltjies opgetel as afgeset. Waar die riviervloei stadig is, word meer deeltjies afgeset as opgetel. Areas waar meer deeltjies neergesit word, word  of vloedvlaktes genoem, en die afgesette deeltjies word genoem.

Alluviale afsettings kom selfs by klein stroompies voor, maar dit is in die vloedvlaktes en deltas van die groot riviere dat groot, geologies beduidende alluviale afsettings voorkom.

Die vrag wat deur 'n groot rivier gedra word, is enorm. Baie riviername is afgelei van die kleur wat die vervoerde deeltjies die water gee. Die Huang Hy in China word byvoorbeeld letterlik as "Geelrivier" vertaal, en die Mississippirivier in die Verenigde State word ook "the Big Muddy" genoem. Na beraming dra die Mississippirivier jaarliks 406 miljoen ton sediment na die see, die Huang Hy 796 miljoen ton, en die Po-rivier in Italië 67 miljoen ton.






</doc>
<doc id="111662" url="https://af.wikipedia.org/wiki?curid=111662" title="Knipmes">
Knipmes

'n Knipmes is 'n spesiale soort draagbare mes, met een of meer lemme wat binne die handvatsel toevou, en wat dan nog steeds in 'n sak pas.

Die normale lemlengte is 5 tot 10 cm (2 tot 4 duim). Knipmesse is veelsydige gereedskap, en kan vir amper enigiets gebruik word van die oopmaak van 'n koevert, om tou of lyn te sny, biltong te kerf, vars vrugte af te skil of selfs vir selfverdediging.


</doc>
<doc id="111663" url="https://af.wikipedia.org/wiki?curid=111663" title="Polohemp">
Polohemp

'n Polohemp – ook bekend as 'n gholfhemp of tennishemp (alhoewel dié soort hemde as sportkledingstukke van 'n mengsel van sintetiese materiale vervaardig word) – is 'n hemp met kortmoue en 'n sagte kraag wat slegs bo toegeknoop kan word. Net soos T-hemde word dit oor die kop aangetrek.

Alhoewel dit oorspronklik as sportkleding ontwerp is – vandaar die benaming – en meestal van ligte en sweetabsorberende materiaal soos katoen of katoenpikee vervaardig word, word die polohemp deur sowel mans as vroue in 'n verskeidenheid style gedra wat van formeel tot semi-formeel kan strek.

Die polohemde van enkele luukse mode-etikette soos Lacoste (Frankryk), Tommy Hilfiger, Ralph Lauren (albei Verenigde State) en Fred Perry (Verenigde Koninkryk) het ikoonstatus in die modewêreld bereik.

'n Roklengteweergawe van die hemp is bekend as 'n polorok.

Gholfhemde vir dames

Polohemde vir mans – stylgidse


</doc>
<doc id="111668" url="https://af.wikipedia.org/wiki?curid=111668" title="Parallelle teks">
Parallelle teks

’n Parallelle teks is ’n teks wat langs sy vertaling of vertalings geplaas word. Parallelleteksbelyning is die identifikasie van die ooreenstemmende sinne in beide helftes van die parallelle teks. Die Loeb Classical Library en die Klei Sanskrit-Biblioteek is twee voorbeelde van tweetalige reekse van tekste. Verwysingbybels kan die oorspronklike tale en ’n vertaling bevat, of ’n hele paar vertalings self, vir gemaklike vergelyking en studie; Origen se Hexapla (Grieks vir "sesvoudig") plaas ses weergawes van die Ou Testament langs mekaar. Die mees bekende voorbeeld is die Rosetta Stone.

Groot versamelings van parallelle tekste word parallelle korpora genoem (sien tekskorpus). Belynings van parallelle korpora op sinsvlak is ’n voorvereiste vir baie areas van taalkundige navorsing.
Tydens die proses van vertaling kan sinne verdeel word, of saamgevoeg, verwyder, ingevoeg of geherrangskik word deur die vertaler. Belyning word derhalwe beskou as ’n nie-triviale taak.

Vier hooftipes korpora kan onderskei word.

’n "Parallelle korpus met geruis" bevat tweetalige sinne wat nie perfek belyn is nie of wat swak vertaal is. Die grootste deel van die inhoud is egter tweetalige vertalings van ’n spesifieke dokument.

’n "Vergelykbare korpus" word gebou uit onbelynde (op sinsvlak) en onvertaalde tweetalige dokumente, maar die dokumente is belyn op die vlak van die onderwerp.

’n "Deels vergelykbare korpus" sluit baie heterogene en nie-parallelle tweetalige dokumente in wat moontlik op onderwerpsvlak belyn mag wees of nie.

Die seldsaamste parallelle korpora is korpora wat vertalings van dieselfde dokument in twee of meer tale bevat en ten minste belyn is op sinsvlak.

Groot korpora wat gebruik word as opleidingstelle vir masjienvertaalalgoritmes word gewoonlik onttrek uit groot liggame van soortgelyke bronne, soos databasisse van nuusartikels wat in die eerste en tweede tale geskryf is en wat soortgelyke gebeure beskryf.

Onttrekte fragmente kan geruis bevat, met ekstra elemente wat by elke korpus bygevoeg kan word. Onttrekkingstegnieke kan onderskei tussen tweetalige elemente wat in beide korpora voorkom en eentalige elemente wat in slegs een korpus voorkom, sodat skoner parallelle fragmente van tweetalige elemente onttrek kan word. Vergelykbare korpora word gebruik om direk kennis te onttrek vir vertalingsdoeleindes. Parallelle data van ’n hoë gehalte is egter moeilik om te bekom, veral vir tale wat oor weinig taalhulpbronne beskik.

’n Biteks is, in die veld van vertaalstudies, ’n saamgevoegde dokument wat bestaan uit weergawes van beide die bron- en die teikentale van ’n gegewe teks.

Bitekste word gegenereer deur ’n stuk sagteware wat ’n belynings- of 'n "biteks-instrument" genoem word, wat outomaties die oorspronklike en vertaalde weergawes van dieselfde teks belyn. Die instrument belyn gewoonlik die twee tekste sin vir sin. ’n Versameling bitekste staan bekend as ’n "biteks-databasis" of ’n "tweetalige korpus", en kan geraadpleeg word deur middel van ’n soekinstrument.

Die konsep van die "biteks "toon sekere ooreenkomste met dié van die vertaalgeheue. Oor die algemeen is daar een belangrike verskil tussen ’n biteks en ’n vertaalgeheue:


Sommige implementasies van die vertaalgeheue, soos Translation Memory eXchange (TMX) (’n standaard XML-formaat vir die uitruil van vertaalgeheues tussen rekenaargesteunde vertaalprogramme (sogenaamde CAT-programme), maak voorsiening vir die behoud van die oorspronklike sinsorde.

Bitekste is ontwerp om geraadpleeg te word deur ’n menslike vertaler, nie deur ’n masjien nie. As sulks is klein belyningsfoute of geringe verskille wat sou veroorsaak dat ’n vertaalgeheue misluk van geen belang nie.

In sy oorspronklike artikel van 1988 stel Brian Harris dat bitekste ’n verteenwoordiging is van hoe vertalers hul bron- en teikentekste in hul werkende herinneringe bymekaarhou soos hulle vorder. Hierdie hipotese is egter nie opgevolg nie.






</doc>
<doc id="111671" url="https://af.wikipedia.org/wiki?curid=111671" title="Na’eem Jeenah">
Na’eem Jeenah

Na’eem Jeenah (gebore op 8 Augustus 1965 in Durban, Suid-Afrika) is 'n akademikus en leier van verskeie anti-kapitalistiese en anti-oorlogbewegings in Suid-Afrika. Na'eem Jeenah is tans (2016) uitvoerende direkteur van die Afro-Midde-Ooste-sentrum, 'n navorsingsinstituut gewy aan die bestudering van die Midde-Ooste en Noord-Afrika sowel as die verhoudings tussen daardie gebiede en die res van Afrika. Hy het voorheen gewerk as bedryfsdirekteur vir die Instituut vir Spraakvryheid in Johannesburg, Suid-Afrika. Hy was ook 'n dosent van Politieke Studies aan die Universiteit van die Witwatersrand in Johannesburg.







</doc>
<doc id="111672" url="https://af.wikipedia.org/wiki?curid=111672" title="Irrfan Khan">
Irrfan Khan

Sahabzade Irrfan Ali Khan (gebore 7 Januarie 1967), ook Irrfan Khan of eenvoudig net Irrfan, is 'n Indiese filmakteur wat in Hindifilms verskyn. Hy is ook bekend vir sy verskynings in Britse films, sowel as in Hollywood. Hy word beskou deur film-kritici, tydgenote, en ander kenners as een van die beste akteurs van die Indiese Filmwêrld. Om sy bydrae tot die gebied van kuns het Khan in 2011 die Padma Shri ontvang, wat die vierde hoogste burgerlike toekenning in Indië is.





</doc>
<doc id="111680" url="https://af.wikipedia.org/wiki?curid=111680" title="Wêreldgemeenskap van Gereformeerde Kerke">
Wêreldgemeenskap van Gereformeerde Kerke

Die Wêreldgemeenskap van Gereformeerde Kerke (WGGK) is die grootste liggaam van Gereformeerde kerke in die wêreld en die vyfde grootste Christelike gemeenskap in die wêreld, na die Rooms-Katolieke Kerk, die Oosters-Ortodokse Kerk, die Anglikaanse Gemeenskap en die Wêreld Metodisteraad. Dit het 229 denominasies as lede in 108 lande, wat na raming ongeveer 80 miljoen mense verteenwoordig. Hierdie Christelike ekumeniese liggaam is gevorm in Junie 2010 deur die samesmelting van die Wêreldbond van Gereformeerde Kerke (World Alliance of Reformed Churches, of WARC) en die Gereformeerde Ekumeniese Raad (Reformed Ecumenical Council, of REC).

Onder die grootste denominasies in die WGGK is die Presbiteriaanse Kerk van Afrika, Presbiteriaanse Kerk van Nigerië, Presbiteriaanse Kerk van Oos-Afrika, die Verenigde Kerk van Kanada, Presbiteriaanse Kerk in die VSA, die Gereformeerde Kerk in Hongarye, die Gereformeerde Kerk in Roemenië, Protestantse Kerk in Indonesië, en die Kerk van Skotland. Die denominasies wat lede is van die WGGK kan in die geheel as meer liberaal beskou word as die lede van die Internasionale Konferensie van Gereformeerde Kerke (International Conference of Reformed Churches) of die World Reformed Fellowship, wat ook groot Gereformeerde ekumeniese liggame is.

Na 'n tweedag-vergadering wat eindig op 1 Februarie 2006, het Douwe Visser, voorsitter van die Gereformeerde Ekumeniese Raad en Clifton Kirkpatrick, voorsitter van die Wêreldbond van Gereformeerde Kerke, in 'n gesamentlike brief aan hul lidkerke gesê: "Ons is verheug oor die werk van die Heilige Gees wat ons glo ons daartoe gelei het om aan te beveel dat die tyd aangebreek het om die werk van die Wêreldbond van Gereformeerde Kerke en die Gereformeerde Ekumeniese Raad saam te bring in een liggaam wat die eenheid en getuienis van Gereformeerde Christene kan uitbou."

Nadat die potensiële liggaam aanvanklik "Gereformeerde Wêreldgemeenskap" genoem is, is dit verander in "die Wêreldgemeenskap van Gereformeerde Kerke".

'n Verenigde Algemene Raad van die WGGK, wat die organisasie byeengebring het, het plaasgevind vanaf 18-26 Junie 2010 by Calvin College in Grand Rapids, MI, VSA. Die byeenkoms het as hooftema daarop gefokus om die "eenheid wat die Gees tussen julle gesmee het, te handhaaf deur in vrede met mekaar te lewe" soos genoem in Efesiërs 4:3. Dit het 'n toon van wedersydse begrip en aanvaarding onder lidkerke en geassosieerde kerke te vestig, om verskille en ander kwessies ter syde te stel terwyl hulle kon begin om saam met mekaar op reis te gaan terwyl elkeen poog om te onderskei wat die wil van God is en voortgaan in die stryd om geregtigheid en vrede in die wêreld.

In 2010 het die Verenigende Algemene Vergadering gesê die WGGK moet "geroepe wees tot gemeenskap en verbind tot geregtigheid." Die twee belangrikste programkantore fokus daarom op hierdie aspekte, met teologiese werk ingesluit onder gemeenskap. Die Kantoor vir Teologie en Gemeenskap dien as koördineerder vir amptelike gesprekke met ander godsdienstige organisasies, organiseer 'n twee-jaarlikse Global Institute of Theology, en bring Gereformeerde teoloë byeen vir allerlei besprekings. Die Kantoor vir Geregtigheid bevorder ekonomiese, ekologiese en menslike geregtigheid, en baseer baie van hulle werk op die Accra-belydenis, 'n verklaring wat in 2004 by die Algemene Vergadering van die Wêreldbond van Gereformeerde Kerke (World Alliance of Reformed Churches, WARC) aanvaar is en in 2010 herbevestig is by die Verenigende Algemene Vergadering van die WGGK.

Die WGGK het ook 'n Algemene Sekretariaat wat die sekretaris-generaal se kantoor en die kommunikasiekantoor insluit, en na ander organisatoriese verantwoordelikhede omsien. Die huidige algemene sekretaris is die ds. Chris Ferguson, 'n predikant van die United Church of Canada. Deur die Algemene Sekretariaat bevorder die WGGK dialoog tussen kerke, beywer die WGGK hulle vir sake van wêreldbelang, en ondersteun hulle die aktiwiteite van hulle lidkerke op verskillende maniere.

Die wêreldwye hoofkantoor van die WGGK is in 2013 weens kosteoorwegings van Genève, Switserland, verskuif na Hannover, Duitsland, terwyl daar ook 'n takkantoor in Grand Rapids, Michigan, VSA is.

Chris Ferguson is 'n predikant, teoloog en kampvegter vir sosiale geregtigheid van die United Church of Canada. Hy is in Mei 2014 tot sekretaris-generaal van die Wêreldgemeenskap van Gereformeerde Kerke verkies, en het sy sewejaartermyn op 1 Augustus 2014 begin. Ferguson het voorheen gedien as internasionale ekumeniese adviseur vir die Program vir Ekumeniese Begeleiding in Colombië (2011–2014), as verteenwoordiger van die Wêreldraad van Kerke (WRK) by die Verenigde Nasies (2006–2010), as die Wêreldraad van Kerke se verteenwoordiger in Jerusalem (2004–2006) en as uitvoerende beampte van die United Church of Canada se Eenheid vir Geregtigheid, Globale en Ekumeniese Betrekkinge (2002–2004).

Die volgende is 'n lys van die WGGK se lidkerke in Februarie 2016:





</doc>
<doc id="111681" url="https://af.wikipedia.org/wiki?curid=111681" title="Anchieta se Kobra">
Anchieta se Kobra

Anchieta se Kobra ("Naja anchietae") is 'n slang wat voorkom in die noorde van Namibië, die suide van Angola, die noorde van Botswana, die weste van Zambië en Zimbabwe en die suide van die Demokratiese Republiek van die Kongo. In Engels staan die slang bekend as "Anchieta's Cobra".





</doc>
<doc id="111682" url="https://af.wikipedia.org/wiki?curid=111682" title="F.P. van Heerden">
F.P. van Heerden

Floris Petrus Albertus van Heerden (noemnaam oom Pietie, distrik Steynsburg, Kaapkolonie, 23 Junie 1898 – Bethlehem, Oranje-Vrystaat, 8 Oktober 1978) was ’n Suid-Afrikaanse bouaannemer en later ook ontwerper van veral NG kerke. Hy het reeds in Mei 1954 die eerste sooi van sy 50ste kerkgebou omgekeer, tot in daardie stadium almal in die destydse Transvaal, Kaapland en Oranje-Vrystaat, hoewel ’n kerksaal op Vryheid deur hom indertyd ook in aanbou was. Toe reeds het hy ses ander kerksale en sewe pastorieë agter sy naam gehad het. Sy personeel het destyds drie kantoorwerkers en 60 buite-werkers getel. Tot en met sy dood het hy 74 nuwe kerke gebou, 10 herstel, en 11 kerksale en nege pastorieë opgerig. Van die 74 kerke het hy 49 self ontwerp, hoewel hy nooit opleiding as argitek gehad het nie. Buiten jare lange kerkraadslid van die NG gemeente Germiston-Suid, het hy ook baie jare in die Kommissie vir Kerkbou in Transvaal gedien.

Van Heerden is op 'n plaas in die distrik Steynsburg gebore. Tot 1922 het hy geboer, maar swaar jare en die genadelose Karoo het hom, soos menige ander in dié moeilike jare, enduit laat boer tot hy nie meer verder kon nie. Hy het later vertel: “In 1922 was ek genoodsaak om iets anders te gaan soek—en ek moes maar vat wat ek kon kry.” Hy het vir die groot elektrisiteitsvoorsieningsmaatskappy (waarskynlik Evkom) aan die Rand as messelaar gaan werk. Mettertyd het hy 'n vakman geword. Op verskeie plekke moes hy ketels vir die kragsentrales bou. Stoomketels was sy eintlik spesialiteit tot hy in 1929 besluit het om sy eie onderneming te begin.

As boumeester het hy huise en elke ander soort gebou aangepak, behalwe kerke. Deur die toeval het hy kerke begin bou. Dit was aan die begin van die oorlogsjare, toe hy in Germiston-Suid gewoon het. Germiston-Suid was 'n nuwe NG gemeente sonder 'n eie kerk. Daar is toe besluit om 'n kerk te bou. Van Heerden was kerkraadslid en toe dit by die bou van die kerk kom, sit die ongelukkige predikant, ds. J.J. Fick, in die interneringskamp. Die gemeente het swaargekry. Die kerkman in Van Heerden het na vore gekom en hy het aangebied om die gemeente se kerk teen kosprys te bou, sonder 'n pennie wins. So pak hy sy eerste kerk aan. Dit is gebou teen sowat £6 000. Reeds in 1954 sou so ’n kerk minstens vier keer meer gekos het om op te rig. Vir dieselfde gemeente het Van Heerden later ook 'n saal en pastorie gebou.

Algaande, nadat hy nog kerke gebou het, het hy sy hele onderneming so ingerig om net kerke te bou. Teen die 1950’s het hy ook self die kerke ontwerp. Toe het hy 'n vaste tekenaar gehad wat voltyds op kantoor gewerk het.

Van Heerden, wat diep gelowig was, het sy werkers so ver moontlik probeer keur. Hulle moes van 'n godsdienstige en goeie karakter wees. Die bou van 'n kerk was iets wonderliks, het hy op ’n keer aan Die Burger gesê. “Wanneer die mense onder begin, sien jy hoe hulle grappies maak, rook, en ander gewone dingetjies doen. Maar sodra die kerk begin vorm aanneem, merk jy hoe hulle hul sigaretstompies weggooi voor hulle binnekant gaan. Nog later, wanneer die kerk byna voltooi is, haal die manne die hoede eerbiedig buitekant af voor hulle in die gewyde gebou gaan werk.”

Hoewel hy later nie selfs aan die bouery deelgeneem het nie, het Van Heerden elke stuk werk van hom omtrent 20 keer besoek en dit self geïnspekteer. Dikwels het sy tekenaar saamgegaan. Dit het meegebring dat hy baie moes reis, want hy het soms in drie provinsies tegelyk gewerk. Ook het hy veel van sy tyd op kantoor deurgebring, want hy is dikwels regstreeks deur 'n gemeente genader om 'n kerk te bou. Elke hoeksteenlegging en elke inwyding het hy bygewoon. Tot in 1954 het reeds meer as £600 uitgegee aan silwer troffels en silwer sleutels vir dié plegtighede.

Van Heerden was eers getroud met Hendrina Catharina Schoombie (geb. 1 Januarie 1884 op Steynsburg en oorlede op 22 Oktober 1931). Dié huwelik was kinderloos. Sy tweede huwelik was met Christina Antoinette Marguerite (Christa) Smit, van Malmesbury. Van Heerden se enigste kind was Anna Catherina, gebore op 26 Julie 1941. Sy is later met ’n boer, Fouche, getroud en is in Junie 2014 oorlede. Sy was 'n musiekonderwyseres aan 'n skool op Bethlehem.

Die Van Heerden-egpaar het in hul latere jare op Bethlehem in die Vrystaat gewoon sodat hy nader aan sy dogter en kleinkinders kon wees. In die NG gemeente Bethlehem-Panorama het hy ook 'n krag geword, 'n vriend van die pastorie wat graag die leraar op huisbesoek vergesel het. Hy is onverwags in die ouderdom van 80 jaar oorlede. Ds. Burger van Bethlehem-Panorama (gestig in 1970) het die begrafnisdiens waargeneem. Christa van Heerden is ook op Bethlehem begrawe. Sy het 'n volledige kerkorrel in hul huis by Barry de Kocklaan 18 laat installeer, kompleet met pype wat in 'n klein vertrekkie aangebring is. Dié orrel is later verkoop aan 'n kerk op Warden.

Ds. Neels Lamprecht het in Van Heerden se lewensberig in "Die Kerkbode" geskryf: "Wanneer 'n mens terugkyk oor die lewe van Oom Pietie, dan besef jy dat hy nie net kerke gebou het nie, maar ook 'n bouer op geestelike gebied was." Hy beskryf Van Heerden as "'n ouderling na die hart van elke predikant. Getrou in sy huisbesoek, siekebesoek en belangstellende besoeke, het hy sy wyk omskep in 'n liefdesgemeenskap." Ds. Lamprecht skryf van Christa van Heerden (noemnaam tant Pop): "Sy was 'n begaafde orreliste, wat in verskeie gemeentes gewerk het. Mev. Van Heerden is 'n persoon wat die amp van die gelowige ten volle uitlewe. Sy is 'n besieling vir enige mens."






</doc>
<doc id="111684" url="https://af.wikipedia.org/wiki?curid=111684" title="Pwasa">
Pwasa

Pwasa of poewasa (van Sanskrit: "upvaasa") is een van die belangrikste aspekte van Islam. Dit beteken om te vas. Die vas word uitgevoer volgens die Islamitiese jurisprudensie (Fikh). In die Islamitiese reg beteken pwasa om nie te eet en te drink gedurende die dag nie. Hierdie vas vind plaas gedurende die heilige maand van Ramadan. Dit word beskou as een van die Vyf Pilare van die Islam.


</doc>
<doc id="111685" url="https://af.wikipedia.org/wiki?curid=111685" title="2016 HO3">
2016 HO3

469219 () is ’n asteroïde wat op 27 April 2016 ontdek is en moontlik die Aarde se stabielste kwasi-satelliet is.

Terwyl om die Son beweeg, lyk dit of dit ook om die Aarde wentel. Hoewel dit te ver is om as ’n ware natuurlike satelliet van die Aarde beskou te word, is dit die naaste en tot dusver stabielste voorbeeld van ’n naby-aarde-voorwerp, of kwasi-satelliet.

"Omdat om ons planeet beweeg, maar nooit ver weg gaan terwyl ons om die Son wentel nie, verwys ons daarna as ’n kwasi-satelliet van die Aarde," sê Paul Chodas, bestuurder van Nasa se Sentrum vir Naby-aarde-voorwerp (NAV)-studies by die Jet Propulsion Laboratory in Pasadena, Kalifornië. "Een ander asteroïde – – het meer as 10 jaar gelede vir ’n ruk ’n soortgelyke wentelpatroon gevolg, maar het intussen ons omgewing verlaat. Hierdie asteroïde is stabieler. Ons ramings toon is al meer as ’n eeu lank ’n stabiele kwasi-satelliet van die Aarde en sal dit nog eeue lank bly."

In sy wentelbaan om die Son is die asteroïde meer as die helfte van die tyd nader aan die Son as die Aarde en beweeg dit voor ons uit. Die ander helfte van die tyd is dit verder weg as die Aarde en raak dit agter. Sy wentelbaan is ook effens gekantel, en daarom beweeg dit een keer per jaar op en af deur die Aarde se wentelbaan. Hierdie oorspringspeletjie met die Aarde sal nog eeue lank duur.

Die asteroïde se wentelbaan beweeg van jaar tot jaar effens vorentoe of agtertoe, maar sodra dit te ver weg beweeg, hou die Aarde se swaartekrag dit terug sodat dit nooit verder as 100 keer die afstand van die Maan is nie, sê Chodas. "Dieselfde effek keer ook dat die asteroïde ooit nader aan die Aarde kom as sowat 38 keer die maanafstand. Hierdie klein asteroïde is eintlik in ’n soort dans met die Aarde gewikkel."



</doc>
<doc id="111686" url="https://af.wikipedia.org/wiki?curid=111686" title="Al-Ghazali">
Al-Ghazali

Abū Ḥāmid Muḥammad ibn Muḥammad al-Ghazālī (ca. 5 Julie 1057 – 19 Desember 1111; Persies: ابو حامد محمد ابن محمد الغزالی), ook bekend onder die naam Algazel in die westerse wêreld, was 'n Islamitiese teoloog, regsgeleerde, filosoof, kosmoloog, sielkundige en mistieke van Persiese afkoms. Hy word beskou as een van die mees invloedryke geleerdes in die geskiedenis van Sunni-moslem denke. Hy is gebore in Tus, Provinsie Khorasan, Persië.

Hy word beskou as die pionier van die metodes van skeptisisme. Binne een van sy groot werke, "Die onsamehangendheid van die Filosowe", het hy die vroeë Islamitiese filosofie uitgedaag. Hy was teen die vroeë Islamitiese filosofie van Islamitiese metafisika wat sterk deur antieke Griekse en Hellenistiese filosofie beïnvloed was. Die nuwe Islamitiese filosofie wat deur Al-Ghazali voorgestel is, is gebaseer op die teorie van oorsaak-en-effek wat word bepaal deur God of intermediêre engele, 'n teorie nou bekend as occasionalisme.

Al-Ghazali word soms gevier in beide die Ooste en die Weste as die grootste Moslem sedert Mohammed.


</doc>
<doc id="111687" url="https://af.wikipedia.org/wiki?curid=111687" title="Ahl al-Bayt">
Ahl al-Bayt

Ahl al-Bayt (Arabies: أهل البيت) is 'n Arabiese frase wat "Mense van die Huis" of "Familie van die Huis" beteken. Die frase word gebruik voor die stigting van die Islam in Arabië om na iemand se stam te verwys. Binne Islam verwys die frase na die familie van die profeet Muhammad. Volgens Shia-moslems bestaan die Ahl al-Bayt uit vyf mense: Muhammad, Ali, Fatimah, Hassan en Hussain. In Sunni-Islam word Mohammed se vroue ook ingesluit in die Ahl al-Bayt.


</doc>
<doc id="111691" url="https://af.wikipedia.org/wiki?curid=111691" title="Doggersland">
Doggersland

Doggersland was ’n landgebied wat nou onder die suidelike Noordsee lê en wat Brittanje en die Europese vasteland tydens en ná die laaste ystyd verbind het. Dit is daarna, omstreeks 6500–6200 v.C., geleidelik oorvloei weens stygende seevlakke. Geologiese opnames het getoon dit het waarskynlik gestrek van die Britse ooskus tot by Nederland en die weskus van Duitsland en die skiereiland Jutland. Dit was vermoedelik in die Middel-Steentydperk ’n vrugbare habitat met menslike bewoners, hoewel dit weens stygende seevlakke tot laagliggende eilande gekrimp het voordat dit eindelik heeltemal vernietig is, moontlik ná ’n tsoenami wat deur die Storegga-aardverskuiwing veroorsaak is.

Die argeologiese potensiaal van die gebied is die eerste keer in die vroeë 20ste eeu bespreek, maar belangstelling het in 1931 toegeneem nadat ’n handelsboot die punt van ’n horing uitgesleep het wat dateer van die tyd toe die gebied toendra was. Ander bote het daarna die oorblyfsels van mammoete, leeus en ander landdiere uitgesleep, asook ’n paar prehistoriese stukke gereedskap en wapens.

Doggersland is genoem na die Doggersbank, wat op sy beurt genoem is na 17de-eeuse Nederlandse vissersbote, doggers.

Tot die middel van die Pleistoseen was Brittanje ’n skiereiland van Europa wat met ’n enorme kalk-plooirug, die Weald-Artois-plooirug, oor die Straat van Dover daarmee verbind was. Tydens die Middel-Pleistoseen-ystyd, sowat 450 000 jaar gelede, het ’n ysplaat ’n groot deel van die Noordsee gevul, met ’n groot gletsermeer in die suidelik deel wat water uit die Ryn-, Schelde- en Teemsrivierstelsels gekry het. Die katastrofale oorvloeiing van die meer het ’n kanaal deur die plooirug gekalwe en gelei tot die vorming van die Kanaalrivier, wat die gesamentlike Schelde- en Teemsrivier na die Atlantiese Oseaan gelei het. Dit het waarskynlik die moontlikheid geskep dat Brittanje afgesny sou raak van die kontinent in tydperke met hoë seevlakke. Sommige wetenskaplikes voel egter die finale wegkalwing het nie plaasgevind nie voordat ’n tweede gletsermeer sowat 340 000 of 240 000 jaar gelede oorvloei het.

Tydens die laaste glasiale maksimum, wat in dié gebied sowat 18 000 jaar gelede geëindig het, was die Noordsee en feitlik die hele Brittanje bedek met gletserys en die seevlak was sowat 120 m laer as vandag. Daarna het die klimaat warmer geword en ’n groot deel van die Noordsee en die Engelse Kanaal was ’n uitgebreide gebied van laagliggende toendra wat omstreeks 12000 v.C. tot by die huidige noordpunt van Skotland gestrek het.

Daar is bewyse, onder meer die kontoere van die huidige seebodem, dat die waterskeiding tussen die Noordsee en die Engelse Kanaal ná die eerste groot Ystydperk van Oos-Anglië af oos gestrek het en daarna suidoos tot by die Hoek van Holland, eerder as oor die Straat van Dover, en dat die Seine, Teems, Meuse, Schelde en Ryn byeengekom en ’n lang pad saam gevloei het tot by die Atlantiese Oseaan. Teen omstreeks 8000 v.C. het die noordelike kusgebied van Doggersland ’n kuslyn gehad van lagunes, brak vleie, moddervlaktes en strande sowel as binnelandse strome, riviere, moerasse en soms mere. Dit kon in die Middel-Steentydperk die vrugbaarste jag- en hengelterrein van Europa gewees het.

Namate die dik ysplaat geleidelik weggesmelt het aan die einde van die laaste ystyd, het seevlakke gestyg en die land gestyg en gedaal as reaksie op die swaar ys wat verdwyn het. Eindelik het Doggersland verdwyn onder die Noordsee en so is die voormalige skiereiland Brittanje omstreeks 6500 v.C. van die vasteland afgesny. Die Doggersbank, ’n hoogliggende gebied van Doggersland, het vermoedelik tot 5000 v.C. as ’n eiland oorgebly. Voordat dit heeltemal oorvloei is, was Doggersland ’n groot vlakte met ingewikkelde rivierstelsels, kanale en mere.

’n Onlangse hipotese is dat ’n groot deel van die oorblywende land, wat reeds aansienlik verklein was, omstreeks 6200 v.C. oorvloei is deur ’n reuse-tsoenami wat veroorsaak is deur ’n landverskuiwing naby die kus van Noorweë bekend as die Storegga-landverskuiwing. Volgens dié teorie "sou die Storegga-landverskuiwing ’n katastrofale uitwerking gehad het op die destydse bevolking van die Middel-Steentydperk. Dit lyk of Brittanje ná die tsoenami weens die Storegga-landverskuiwing finaal van die vasteland geskei geraak het." Volgens ’n studie wat in 2014 gepubliseer is, was die enigste oorblywende dele van Doggersland ten tye van die Storegga-landverskuiwing laagliggende eilande, maar dit steun die siening dat die gebied omtrent dieselfde tyd as die tsoenami ontruim is.

’n Ander weergawe is dat die tsoenami Doggersland verwoes maar in die see teruggespoel het, en dat die latere oorvloeiing van die Agassiz-meer soveel varswater vrygelaat het dat die seevlakke oor twee jaar hoog genoeg gestyg het om ’n groot deel van Doggersland te oorspoel en van Brittanje ’n eiland te maak.

Teen die laat 19de eeu is besef die plek wat nou as Doggersland bekend is, het bestaan. Die oorblyfsels van plante wat van die Doggersbank na die oppervlak gebring is, is reeds in 1913 deur die paleobioloog Clement Reid ondersoek, en die oorblyfsels van diere en werkende vuurstene uit die Neolitikum is aan die rande van die gebied ontdek. In sy boek "The Antiquity of Man", wat in 1915 gepubliseer is, bespreek die anatoom sir Arthur Keith die argeologiese petensiaal van die gebied. In 1931 het die vissersboot "Colinda" ’n stuk veengrond oos van Norfolk opgehark. Dit het die punt van ’n horing bevat wat waarskynlik as ’n harpoen of visvangspies gebruik is. Dit was 220 mm lank en later is bevind dit dateer van tussen 4000 en 10000 v.C.

Belangstelling in die gebied het weer in die 1990's opgevlam danksy die werk van professor Bryony Coles, wat die gebied "Doggersland" genoem het ("na die groot banke in die suidelike Noordsee") en ’n paar spekulatiewe kaarte van die gebied geteken het. Hoewel sy erken het die huidige reliëf van die suidelike Noordseebodem is nie ’n voldoende gids vir die topografie van Doggersland nie, is die topografie in onlangse tye meer wetenskaplik gerekonstrueer met seismiese opnames.

’n Deel van die kopbeen van ’n Neanderdaller van meer as 40 000 jaar oud is ontdek in materiaal uit die Middeldiep, ’n gebied van die Noordsee aan die kus van Zeeland; dit is in 2009 in Leiden uitgestal.

In Julie 2012 is die bevindings van ’n 15 jaar lange studie van Doggersland deur die Universiteite van St. Andrews, Dundee en Aberdeen by die Royal Society in Londen uitgestal. Dit het artefakte ingesluit, asook ’n ontleding van die bevindings.

In September 2015 het argeoloë van die Universiteit van Bradford in Engeland ’n groot projek aangekondig wat die kartering in 3D van Doggersland insluit, asook die intensiewe bestudering van DNS uit die see.




</doc>
<doc id="111692" url="https://af.wikipedia.org/wiki?curid=111692" title="Wangsermeer">
Wangsermeer

Die Wangsermeer (Duits: "Wangsersee") is 'n bergmeer in die Switserse Kanton St. Gallen suidwes van die munisipaliteit Vilters-Wangs. Die klein meer is geleë bo Wangs noordoos van die bergspits Pizol op 2 206 meter bo seevlak, digby die Pizolhütte, die bergstasie van die Wangser Pizolbahn. Die 5-mere-staproete lei by hom verby.


</doc>
<doc id="111693" url="https://af.wikipedia.org/wiki?curid=111693" title="Vilters-Wangs">
Vilters-Wangs

Vilters-Wangs (tot 1996 amptelik "Vilters" genoem) 'n munisipaliteit in die Kanton St. Gallen. Dit is geleë in die kiesafdeling Sarganserland.

Vilters-Wangs is op die westelike helling van die Rynrivier-vallei geleë by die snelweg-vertakking Sarganserland. Die munisipaliteit strek tot by die bergspitse van die Pizol wat die "Grauen Hörnern" (grys horings) genoem word.

Op die heuwel "Severgall" bo Vilters is argeologiese vondse uit die steentydperk, die bronstydperk, die laat Latène- sowel as die Romeinse tydperk gemaak. Vilters-Wangs is deel van die kerkgemeente van Mels. Sedert 1487 is Vilters-Wangs 'n selsfstandige Pfarrei.

In die laat middeleeue het grensgeskille tussen Vilters en Wangs ontstaan as gevolg van die Tobel Valeis, sodat die Abdy van Pfäfers, die beskadigde "St Medard"s Kerk in 1785 nuut laat herbou het. In 1816 het Vilters en Wangs saamgesmelt, sodat beide deel van die politieke munisipaliteit van Bad Ragaz geword het.

In 1800 vernietig 'n vuur die hele dorp, behalwe die Kerk, die pastorie en die meule. In 1909 het nog 'n brand die dorp verwoes. Die Rynrivier-vallei en die dorp is herhaaldelik deur vloede oorspoel, soos in 1764 en 1840. Die boere het die Alpe en die Rynrivier-vallei (Allmenden Baschär en Rheinau) as weiding benut.

In die moderne tyd het die saaiboerdery naby die dorp, en by Rheinau belangriker geword. Die ekonomiese situasie verbeter tussen 1865–1876 na die regstelling van die Saarrivier wat sy oog op Vilterser gebied het, later is ook die Vilterserstroom gekorrigeer. Die maatskappy Elco (Losser) & co. (olie- en gasverhittingstelsels) is in 1928 gestig en het gou 'n belangrike ekonomiese faktor in die dorp geword.

Die private seunshoorskool Sonnenberg bestaan sedert 1950. In 2000 het die laerskole en hoërskole van Wangs en Vilters saamgesmelt.

Die munisipaliteit besit 'n groot gedeelte van die Pizol streek, wat in die winter en in die somer 'n gewilde toeriste-aantreklikheid is. Naas staptoere is daar is ook 'n wye netwerk van kabelkarre.





</doc>
<doc id="111694" url="https://af.wikipedia.org/wiki?curid=111694" title="Pizol">
Pizol

Die Pizol (Romaans vir "Hoë Bergspits"), is 'n 2 844 m hoë bergmassief in die Sarganserland in die kanton St. Gallen. Dit is 16 km noordwes van Chur, tussen die Weisstannental, die Taminavallei en die Calfeisental geleë. Ander bergspitse in die massief is die Zanaihorn (2821 m) en die Muntaluna (2422 m). Die Pizol is die hoogste berg van die kanton St. Gallen .

Aan die oostekant van die spits van die Pizol is die ongeveer 400 meter lange "Pizol-gletser".

Die Pizolgebied is vandag, saam met die naburige gebied Flumserberg, bekend onder die handelsnaam Heidiland.

Die Pizol se staproete is 'n gewilde vakansiebestemming in die somer.

Die bekendste is die 5-mere stap. Die staptog begin by die Pizolhütte by die Wangsermeer. Dan klim die roete op na die Wildsee op 2 493 m, van waar 'n pragtige uitsig oor die Pizol-gletser, die Pizolgipfel en die Graue Hörner geniet kan word. Die staproete duur sowat 5 ure.

Die ski-gebied Pizol bied toeriste 40 km van pistes.


</doc>
<doc id="111695" url="https://af.wikipedia.org/wiki?curid=111695" title="Vlad Țepeș">
Vlad Țepeș

Vlad Tepes verwys na die volgende mense:

Vlad Tepes is die naam van die volgende plekke in Roemenië:


</doc>
<doc id="111697" url="https://af.wikipedia.org/wiki?curid=111697" title="Warskouverdrag">
Warskouverdrag

Die Warskouverdrag (voorheen die Verdrag van Vriendskap, Samewerking, en Gemeenskaplike Bystand, soms ook kortweg na verwys as WarPac, in opposisie tot NAVO; Russies: Договор о дружбе, сотрудничестве и взаимной помощи) was 'n kollektiewe verdedigingsverdrag tussen die Sowjetunie en sewe ander satellietstate in Sentraal- en Oos-Europa tydens die Koue Oorlog. Die Warskouverdrag was die militêre aanvulling tot die Raad vir Gemeenskaplike Ekonomiese Bystand, die streeksorganisasie vir die kommunistiese state in Sentraal- en Oos-Europa. Die Warskouverdrag is gestig in reakie tot die integrasie van Wes-Duitsland by NAVO, in 1955 asook oor die Parysverdrae van 1954, maar daar was ook geglo dat die organisasie gemotiveer is deur die Sowjetunie se strewe om beheer te behou oor die militêre magte van Sentraal- en Oos-Europa.

Hoewel die Waskouverdrag gestig is as 'n magsbalans, of teenwig teen NAVO, was daar nooit werklike konfrontasie tussen die twee magte nie. Pleks hiervan is die konflik op 'n ideologiese basis geveg. Beide NAVO en die Warskouverdrag het tot die uitbreiding van militêre magte gelei, en die integrasie daarvan by die onderskeie blokke. Die Warskouverdrag se grootste militêre betrokkenheid was die Warskouverdrag se inval in Tsjeggo-Slowakye (met die deelname van al die Verdraglande, behalwe Roemenië en Albanië). Die Verdrag het nie daarin geslaag om op te tree toe die Rewolusies van 1989 in Oos-Europa posgevat het nie. Dit het met die Solidarność-beweging in Pole begin en in Junie 1989 in sy doel geslaag.

Die Verdrag se ontbinding is op 25 Februarie 1991 op 'n vergadering van verdedigings- en ministers van buitelandse sake van die oorblywende lidlande in Hongarye bespreek. Op 1 Julie 1991 verklaar die Tsjeggo-Slowaakse president Václav Havel die formele ontbinding van die Warskouverdrag van Vriendskap, Samewerking, en Gemeenskaplike Bystand, wat in 1955 gestig is. Die Ontbinding van die Sowjetunie self het hierna in Desember 1991 gevolg.

Die Warskouverdrag se organisasie was tweeledig: die politieke raadplegende komitee, wat die politieke aangeleenthede hanteer het, en die gekombineerde bevel van die verdraglande se weermagte, wat die multi-nasionale gevegsmagte vanuit sy hoofkwartier in Warskou, Pole, beheer het. Die opperbevelhebber van die verenigde gewapende magte van die Warskouverdrag, was ook altyd die eerste- adjunkminister van verdediging van die Sowjetunie, en ook die hoof van die gekombineerde magte van die verdraglande, en ook 'n eerste-adjunkhoof van die generale staf van die gewapende magte van die Sowjetunie. Dus, hoewel dit oënskynlik 'n internasionale veiligheids-alliansie moes wees, het die Sowjetunie die Warskouverdrag se gewapende magte beheer.

Die strategie agter die stigting van die Warskouverdrag was die Sowjetunie se begeerte om Sentraal- en Oos-Europa te domineer. Hierdie beleid is gedryf deur ideologiese en geostrategiese oogmerke. Ideologies gesproke het die Sowjetunie vir homself die reg opgeëis om sosialisme en kommunisme te definieer en as wêreldleier van die globale sosialistiese beweging op te tree. 'n Uitvloeisel uit hierdie idee was die noodsaaklikheid van ingryping waar dit lyk of 'n land die kern van die sosialistiese idee en funksionering van die Kommuniste Party oortree, soos dit vasgestel was in die Brezhnef Doktriene. Geostrategiese beginsels het ook druk op die Sowjetunie geplaas om invalle op sy gebiede vanuit die Europese magte te verhoed.

Voordat die Warskouverdrag gesluit is, het die Tsjeggo-Slowaakse leierskap, wat bang was vir Wes-Duitsland se herbewapening, 'n veiligheidspakt met Oos-Duitsland en Pole gesluit. Hierdie lande het hul baie skerp uitgespreek teen die her-militarisering van Wes-Duitsland. Die Warskouverdrag is hoofsaaklik gestig omdat Wes-Duitsland binne NAVO toegelaat is om militêr weer op te bou. Soos die Sowjetunie, was Europese lande in beide die Weste sowel as die Ooste, bang as Wes-Duitsland weer 'n militêre mag word, aangesien die Duitse militarisme van Nazi-Duitsland nog vars in almal se geheue was. Die Sowjetunie het reeds bilaterale verdrae met al sy oostelike satellietstate gehad, die Verdrag was ook vir 'n lang tyd as "oorbodig" beskou, en omdat dit so inderhaas gesluit is, het NAVO-amptenare dit as 'n "kartondoos-kasteel" beskryf. In Maart 1954 het die Sowjetunie, uit vrees vir 'n nuwe gemilitariseerde Wes-Duitsland, aansoek gedoen om lidmaatskap van NAVO.

Die Sowjets het, in die nadraai van die Berlynse Konferensie van Januarie-Februarie 1954, gevra om lid te word van NAVO. Die Sowjet minister van buitelandse sake, Molotof, het 'n voorstel ingedien om Duitsland te herenig en 'n verkiesing te hou vir 'n pan-Duitse regering, met die voorwaardes dat die Geallieerde Magte se leërs onttrek en Duitsland neutraal bly. Al die ander ministers van buitelandse sake, die Verenigde State, die Verenigde Koninkryk en Frankryk, het dit geweier.

Op 23 Oktober 1954 - skaars nege jaar nadat die Geallieerdes Nazi-Duitsland oorwin, en 'n einde aan die Tweede Wêreldoorlog in Europa gebring het - is daar finaal besluit om Wes-Duitsland as deel van NAVO toe te laat. Die inkorporasie van Wes-Duitsland op 9 Mei 1955 by die organisasie, is beskryf as "'n beslissende keerpunt in die geskiedenis van ons kontinent", deur Harvard Lange, die Noorweegse minister van buitelandse sake van daardie tyd. In November 1954 vra die Sowjetunie vir 'n nuwe Europese vredesverdrag, in 'n finale poging om die herbewapening van Wes-Duitsland te verhoed, maar dit word geweier.

Die Sowejunie en sewe ander Europese lande vergader op 14 Mei 1955 vir "die bevestiging van hul strewe om 'n stelsel van kollektiewe sekuriteit in Europa te vestig wat gegrond is op die deelname van alle Europese lande, ongeag hul sosiale- en politieke bedelings", en stig die Warskouverdrag in reaksie op die integrasie van Wes-Duitsland by NAVO. Die groep verklaar tydens die stigtingsvergadering dat "'n gemilitariseerde Wes-Duitsland en sy integrasie by die NAVO-blok, gevare inhou van nog 'n oorlog en skep 'n bedreiging van die nasionale sekuriteit van die vredevolle lande... onder die omstandighede moet die vredevolle Europese lande die nodige stappe neem om hul eie veiligheid te verseker".

Die Sowjetunie het een van die stigterslande van die Warskouverdrag, die Duitse Demokratiese Republiek (Oos-Duitsland) toegelaat om te herbewapen en die Nasionale Volksleër op die been te bring, as teenvoeter vir Wes-Duitsland.

Die agt lidlande van die Warskouverdrag het onderneem om mekaar te verdedig indien enige van hul lande aangeval word. Die onderlinge verhouding was gegrond op gemeenskaplike nie-ingryping by mekaar se interne aangeleenthede, respek vir nasionale soewereiniteit, en politieke onafhanklikheid. Byna al daardie lidlande was egter onregstreeks deur die Sowjetunie beheer.

Die stigterslande van die Verdrag van Vriendskap, Samewerking en Gemeenskaplike Bystand, was die volgende kommunistiese lande:


NAVO en die Warskoulande het vir 36 jaar nooit regstreeks teen mekaar in Europa, die VSA, of die Sowjetunie, en hul respektiewelike bondgenote oorlog gemaak nie. Strategiese beleide is gebruik om mekaar in bedwang te hou, terwyl daar binne die wyer Koue Oorlog op die internasionale teater teen mekaar gewerk en geveg is.

Toe die regering van Imre Nagy in 1956 vir Hongarye uit die Warskouverdrag onttrek, het Sowjet-troepe inbeweeg en die regering verwyder. Die Sowjetsoldate het die Hongaarse Rewolusie landwyd met geweld onderdruk en sowat 2 500 Hongare is dood.

Die multi-nasionale gewapende magte se enigste gesamentlike optrede was die Warskouverdrag se inval in Tsjeggo-Slowakye in Augustus 1968. Alle lidlande, behalwe die Sosialistiese Republiek van Roemenië en die Volksrepubliek van Albanië het aan die inval deelgeneem.

Die begin van die einde van die Koue Oorlog het aangebreek met die reeks rewolusies wat in laat 1989 begin het, toe opstande en openbare onmin die kommunistiese regerings van die Warskouverdaglande van hul mag ontneem het. Terselfdertyd het nasionalisme die klimaat geskep vir perestroika en glasnost om die institusionele ineenstorting van die kommunistiese regering in die Sowjetunie teweeg te bring.

Die kommunistiese regerings in Pole, Hongarye, Tsjeggo-Slowakye, die Duitse Demokratiese Republiek, Roemenië en Bulgarye is tussen 1989 en 1991 in opstande tot 'n val gebring.

Op 25 Februarie 1991 is die Warskouverdrag op 'n vergadering van verdedigings- en ministers van buitelandse sake van die Verdraglande wat nog oorgebly het, in Hongarye ontbind. Op 1 Julie 1991 kondig die Tsjeggo-Slowaakse president Václav Havel in Praag formeel die einde van die 1955 Warskouverdrag van Vriendskap, Samewerking en Gemeenskaplike Bystand aan, na 36 jaar van militêre alliansie met die Sowjetunie. Die verdrag was inderdaad "de facto" in Desember 1989 ontbind met die gewelddadige rewolusie in Roemenië toe die regering omver gewerp is sonder enige ingryping deur enige ander lidland. Die Sowjetunie het homself in Desember 1991 onttrek.

Die Tsjeggiese Republiek, Hongarye en Pole sluit op 12 Maart 1999 by NAVO aan, saam met Bulgarye, Estland, Letland, Litaue, Roemenië en Slowakye wat in Maart 2004 aansluit, Albanië en Kroasië volg hulle voorbeeld op 1 April 2009.

Rusland en sommige van die ander post-Sowjetunie-lande sluit aan by die Gesamentlike Veiligheidsverdrag-organisasie.

In November 2005 open die Poolse regering sy Warskouverdrag-argiewe vir die Instituut vir Nasionale Herinneringe wat in Januarie 2006 sowat 1 300 gedeklassifiseerde dokumente publiseer. Honderd dokumente is teruggehou hangende militêre deklassifikasie, 30 hiervan is later gepubliseer, terwyl sowat 70 dokumente geheim en ongepubliseer bly.



</doc>
<doc id="111698" url="https://af.wikipedia.org/wiki?curid=111698" title="Mosambiekse Vryheidsoorlog">
Mosambiekse Vryheidsoorlog

Die Mosambiekse Vryheidsoorlog was 'n gewapende konflik tussen die guerrillamagte van FRELIMO ("Frente de Libertação de Moçambique") en Portugal. Die oorlog het amptelik op 25 September 1964 begin en met 'n skietstilstand op 8 September 1974 tot 'n einde gekom. 'n Onderhandelde onafhanklikheid is in 1975 beklink.

Portugal se oorloë teen vryheidsvegters in sy 400 jaaroue Portugese Ryk, het in 1961 met die Angolese Oorlog vir Onafhanklikheid begin. In Mosambiek het die konflik in 1964 begin met onrus en frustrasies onder baie van die inheemse Mosambiekse bevolkings, wat die buitelandse regeerders as 'n vorm van uitbuiting en onderdrukking beskou het, wat net tot voordeel van die Portugese ekonomie gestrek het. Baie Mosambiekers het ook die Portugese se beleid teenoor die plaaslike bevolkings geminag, wat neergekom het op diskriminasie, en beperkte toegang tot die Portugese lewenstyl-opvoeding en geskoolde werksgeleenthede.

Namate suksesvolle selfbeskikkings-bewegings na die Tweede Wêreldoorlog regdeur Afrika posgevat het, het talle Mosambiekers progressief nasionalisties in hul politieke denke begin raak, en toenemend gefrustreerd geraak met die onderdanigheid waaronder hul volk aan 'n buitelandse regeerder uitgelewer was. Aan die ander kant was daar weer die gekultiveerde inheemse Afrikane wat ten volle by die sosiale kringe van die Portugese-Mosambiekers ingeskakel was – veral diegene in die stedelike sentra – wat met gemengde gevoelens, ongemak en agterdog, die eise vir onafhanklikheid, beskou het. Die etniese Portugese van die gebied, wat meestal die regerende owerheid was, het met 'n toename in militêre teenwoordigheid en vinnige ontwikkelingsprojekte hierop gereageer.

'n Massa-uittog van Mosambiek se intelligentsia na naburige lande het veilige hawens vir radikale Mosambiekers geskep waarvandaan aksieplanne opgestel, en politieke onrus in hul geboorteland gestook kon word. Die stigting van die guerrilla-organisasie FRELIMO en die steun van die Sowjetunie, China, Kuba, Joego-Slawië, Bulgarye, Tanzanië, Zambië, Egipte, Algerië, en Moeammar al-Ghaddafi se regering in Libië met wapens en raadgewers, het gelei tot die uitbreek van geweld wat vir meer as 'n dekade voortgewoed het.

Uit 'n militêre oogpunt, het die Portugese Weermag die oorhand behou oor die guerrillamagte. Desnieteenstaande, slaag Mosambiek daarin om sy onafhanklikheid op 25 Junie 1975 te verkry toe 'n burgerlike opstand in Portugal, genaamd die Angelier-rewolusie, die militêre diktatuur, wat deur die Verenigde State ondersteun is, omver gewerp het. Dit was die einde van Portugal se 470 jaar van koloniale heerskappy in die Oos-Afrikastreek. Volgens geskiedkundiges was die staatsgreep in Portugal in 'n mate deur die opstande oor die Portugese troepe se slegte behandeling van die Mosambiekse plaaslike bevolking aangevuur.

San-jagters en versamelaars, afstammelinge van die Khoisan, was die eerste bewoners van die streek wat vandag as Mosambiek bekend staan, gevolg gedurende die eerste en vierde eeu deur die Bantoe-sprekende mense wat oor die Zambezirivier na die gebied migreer het. Portugese skeepsvaarders land in 1498 aan die Mosambiekse kuslyn. Portugal se invloed in Oos-Afrika groei regdeur die 16de eeu, verskeie kolonies, bekend as Portugees-Oos-Afrika, word gestig. Slawerny en goud word winsgewende bedrywe vir Europa.

Mosambiek was gekenmerk deur groot ongelykhede tussen die ryk Portugese en die meerderheid van die groot landelike Afrika-bevolking. Armer wittes, waarvan baie nuwe immigrante was, insluitende ongeletterde kleinboere, het voorkeur bo die swart bevolking gekry in laevlak stedelike werk, waar 'n stelsel van arbeidsafbakening gegeld het. In die landelike gebiede het Portugese die handelsposte beheer waar die plaaslike kleinboere sake gedoen het. Baie van die plaaslike bevolking moes toekyk hoe hul kultuur en tradisies oorheers word deur die volksvreemde Portugese kultuur. 'n Klein opgevoede Afrika-klas het verrys, maar moes aansienlike diskriminasie verduur.

Uitgesproke politieke andersdenkendes, wat die Portugese bewind gekritiseer en onafhanklikheid geëis het, is in ballingskap gedwing. Vanaf die middel-1920's is vakbonde en linksgesinde opposisie deur 'n reeks van outoritêre regerings in Portugal, in die land self en in die kolonies, verbied. Die swart Mosambiekse boere is deur die Portugese regering gedwing om rys of katoen vir die uitvoermark te produseer, maar is baie min daarvoor betaal. Baie ander werkers – meer as 250 000 teen 1960 – moes in die steenkool- en goudmyne in buurlande, hoofsaaklik Suid-Afrika, gaan werk waar hulle 30% van die ondergrondse arbeidsmark uitgemaak het. Teen 1950 het net 4 353 Mosambiekers uit 'n bevolking van 5,7 miljoen stemreg gehad. Die kloof tussen die Portugese setlaars en die Mosambiekse boorlinge word goed uitgebeeld deur die klein aantal mense met gemegde Portugese- en Mosambiekse oorsprong ("mestiço") wat net 31 465 uitmaak in 'n bevolking van 8 tot 10 miljoen volgens die 1960 sensusopnames.

Die Mosambiekse Bevrydingsfront FRELIMO ("Frente de Libertação de Moçambique"), wat sedert 1977 formeel op die leerstellings van Karl Marx en Wladimir Lenin geskoei was, was egter sedert die laat 1960's 'n navolger hiervan. Die guerrillamag is op 25 Junie 1962 in Dar-es-Salaam, die grootste stad in die naburige Tanzanië deur Mosambiekse politieke leiers wat in ballingskap was, gestig. FRELIMO het ontstaan met die samesmelting van verskeie bestaande nasionalistiese groepe.

'n Jaar later, in 1963, vestig FRELIMO sy hoofkwartier in Dar-es-Salaam onder die leierskap van die sosioloog, Eduardo Mondlane, en begin eise stel vir die onafhanklikheid van Mosambiek. Ná twee jaar van vrugtelose pogings om deur politieke maneuvers op 'n vreedsame wyse onafhanklikheid te verkry, begin Mondlane in 1964 'n veldtog van guerrilla-oorlogvoering.

Die Verenigde Nasies plaas ook druk op Portugal vir dekolonisasie. Portugal dreig om uit NAVO te bedank. Dit het die wenslike uitwerking vir Portugal en die steun aan die nasionalistiese groepe word gestaak en so ook die druk op Portugal. Dit dwing FRELIMO om sy heil by die Sowjetbloklande te gaan soek.

Gedurende die Koue Oorlog, en in besonder in die laat 1950's, het die Sowjetunie en die Volksrepubliek China 'n strategie van destabilisasie teen die Westerse moondhede gehandhaaf deur hul houvas op die kolonies in Afrika te ontwrig. Nikita Chroesjtsjof, in besonder, het die "onderontwikkelde derde van die mensdom" as 'n metode gesien om die Weste te verswak. Die Sowjetunie het Afrika uitgebuit om 'n wig tussen die Westerse moondhede en hul kolonies in te dryf, en om pro-kommunistiese state in Afrika te vestig om sodoende toekomstige betrekkinge te kweek.

Eduardo Mondlane se opvolger, die toekomstige president van Mosambiek, Samora Machel het hulp van beide Moskou en Beijing aanvaar en die twee lande beskryf as "die enigste wat ons werklik sal help...hulle het gewapende stryde geveg, en enigiets wat hulle geleer het, en relevant vir ons is, kan ons gebruik." Die guerrillas is opgelei in ondermyning en politieke oorlogvoering, en het ook militêre hulp ontvang. In 1972 is daar 'n vrag van 122 mm artillerie-vuurpyle na FRELIMO verskeep, saam met 1 600 raadgewers uit Rusland, Kuba en die Duitse Demokratiese Republiek.

Aan die begin van die oorlog was daar maar min hoop vir 'n konvensionele militêre oorwinning vir FRELIMO met sy skrale 7 000 vegters teen 'n veel groter Portugese mag. Hul hoop was die steun van die plaaslike bevolkings sodat 'n onderhandelde onafhanklikheid met Lissabon bereik kan word. Portugal het sy eie soort van uitgerekte oorlog gevoer, en 'n groot militêre mag is deur die Portugese regering gestuur om die onrus te onderdruk. Die troepesterkte is tussen 1964 en 1967 van 8 000 tot 24 000 aangevul. Die aantal plaaslike soldate wat gewerf is, het in dieselfde tydperk na 23 000 man gegroei.

Die militêre vleuel van FRELIMO was onder die bevel van Filipe Samuel Magaia, wie se troepe in Algerië opgelei is. Die guerrillas is met 'n verskeidenheid van wapens toegrus, baie hiervan het van die Sowjetunie en Sjina gekom. Die algemeenste wapens was die Mosin-Nagant slotaksie geweer, SKS en AK-47 automatiese gewere, en die Sowjet PPSh-41. Masjiengewere soos die Degtyaref ligte masjiengeweer was algemeen in gebruik, so ook die DShK en die SG-43 Gorunof. FRELIMO het ook mortiere, terugslaglose gewere, RPG-2's en RPG-7's, lugafweer-wapens, soos die ZPU-4, en vanaf 1974 die Strela 2, gebruik.

Die Portugese magte was onder die bevel van Genl. António Augusto dos Santos, 'n man wat geglo het in die moderne teen-insurgensie-strategieë. Augusto dos Santos was ten gunste van samewerking met Rhodesië om Afrika verkennerseenhede en ander spesiale magte op te lei. In gevalle het die Rhodesiese magte hul eie onafhanklike operasies tydens die konflik geloods.

Hoewel helikopters nie in dieselfde mate n Mosambiek, soos in die Viëtnamoorlog gebruik is nie, is die Alouette III baie algemeen aangewend. Die SA 330 Puma is ook met groot sukses gebruik. Die Portugese Vloot het patrolliebote, landingsvaartuie, en opblaas-Zodiacs in die oorlog gebruik.

Pogings vir vreedsame onderhandelings is in 1964 deur FRELIMO laat vaar en op 25 September 1964 begin Mondlane met sy aanvalle op teikens in die noorde van Mosambiek uit sy basis in Tanzanië. FRELIMO-soldate, met logistieke hulp van die plaaslike bevolking, val die administratiewe buitepos by Chai Chai in die Cabo Delgado aan. FRELIMO-militantes het daarin geslaag om agtervolging en waarneming te ontduik deur klassieke guerrilla-taktiek toe te pas: hinderlae vir die Portugese patrollies, die sabotasie van kommunikasielyne en treinspore, en tref-en-trap aanvalle op koloniale buiteposte waarna die aanvallers in die niet verdwyn.

Na die eerste aanvalle in Chai Chai het die gevegte uitgebrei na Niassa en Tete in die sentrale gebiede van Mosambiek. In die beginfase van die oorlog is FRELIMO se bedrywighede met klein, peloton-grootte aanvalle, teistering en strooptogte op installasies uitgevoer. Die FRELIMO-soldate het dikwels in klein groepies van 10 tot 15 man opgetree. Die wydverspreide aard van FRELIMO se aanvanklike optrede was daarop gemik om die Portugese troepe uiteen te dryf.

Die Portugese het in November in die noordelike streek van Xilama ongevalle begin ly. Met baie steun onder die plaaslike bevolking kon FRELIMO suid begin opruk na Meponda en Mandimba, en skakel met die guerrillas in Tete. Ondanks die vinnige uitbreiding van sy operasionale gebied het FRELIMO steeds voortgegaan om kleinspanne te gebruik om maklike teikens, soos buiteposte, aan te val. Kano's is op die Ruvumarivier en die Malawimeer gebruik vir kommunikasie- en logistieke lyne.
Soos met soortgelyke konflikte teen die Franse en die Amerikaanse Gewapende Magte in Viëtnam, het die insypelaars landmyne gebruik om die Portugese troepe lam te lê, en sodoende verdere las op die gewapende magte se infrastruktuur te plaas en die soldate te demorialiseer.

FRELIMO se aanvalsmagte het ook in getalle groter geword, en in sommige gevalle met meer as 100 man in 'n eenheid begin opereer. Hulle het ook begin om vrouevegters te gebruik. Dit was op 10 of 11 Oktober nadat Filipe Samuel Magaia vanaf 'n besoek aan die front op pad terug Tanzanië toe was, wat hy deur 'n mede-soldaat, Lourenço Matola, doodgeskiet is. Matola het vermoedelik vir die Portugese gewerk.

Teen 1967 was een sewende van die bevolking en 'n vyfde van die land reeds onder die beheer van FRELIMO, met 8 000 guerrillas op die slagveld.

Eduardo Mondlane sterf op 3 Februarie 1969 in 'n ontploffing. Volgens verskeie bronne was dit die Portugese geheime polisie wat 'n pakkie na sy kantoor in Dar-es-Salaam gepos het. In die pakkie was 'n boek met 'n ontploffingsmeganisme wat ontplof het toe hy die boek oopmaak. Ander bronne sê weer dat 'n bom onder sy stoel by FRELIMO se hoofkwartier ontplof en die faksie wat daarvoor verantwoordelik was nooit geïdentifiseer is nie.

Die oorspronklike ondersoek het vir Silverio Nungo (wat later tereggestel is), en Lazaro Kavandame, FRELIMO se leier in Cabo Delgado vir die sluipmoord verantwoordelik gehou. Kavandame het nooit 'n geheim gemaak van sy wantroue in Mondlane nie en hom as 'n té konserwatiewe leier beskou. Die Tanzaniese polisie het hom ook daarvan beskuldig dat hy saam met PIDE (Portugal se geheime polisie) gewerk het om Mondlane dood te maak. Kavandame het hom in April daardie selfde jaar aan die Portugese oorgegee.

Mondlane se opvolger was die gematigde Eerw. Uria Simango wat die adjunkpresident van FRELIMO onder Mondlane was. In die daaropvolgende magstryd is Simango deur die meer ongenaakbare Samora Machel en Marcelino dos Santos uitgewerk. Hy is later uit FRELIMO geskors en na onafhanklikheid in 1975 tereggestel.

Generaal António Augusto dos Santos is in 1969 van sy pos as bevelvoerder onthef en Genl. Kaúlza de Arriaga volg hom in Maart 1970 op. Hy was ten gunste van meer regstreekse aanvalle op die insypelaars en het die gevestigde plaaslike teen-insurgensie-eenhede met Portugese soldate vervang.

Daar was teen 1972 groeiende druk van ander bevelvoerders, veral van Kaúlza de Arriaga's se tweede-in-bevel, Genl. Francisco da Costa Gomes, om inheemse soldate in Flechas-eenhede te gebruik. Flechas (Pyle) is ook in Angola gebruik waar sulke eenhede onder die bevel van die Portugese PIDE geval het. Hulle het bestaan uit plaaslike stamlede wat goed was in verkenning, spoorsny en teen-terroristiese operasies.

Die Portugese Leër loods 'n reuse teenoffensief op 10 Junie 1970. Die "Gordiaanse Knoop Operasie" (Portugees: "Operação Nó Górdio") het die permanente kampe en infiltrasieroetes vanuit die Tanzaniese grondgebied in die noorde van Mosambieke vir sewe maande lank geteiken. Sowat 35 000 Portugese soldate, in besonder elite-eenhede soos valskermsoldate, kommando's, mariniers en vloot-fusiliers is vir die uitgerekte operasie ontplooi.

Die Portugese probleme het begin toe die reënseisoen aanbreek en dit ernstige logistieke probleme veroorsaak het. Daar was nie meer genoeg lugsteun nie en die Portugese ongevalle het meer as FRELIMO s'n begin word.

Die Portugese het uiteindelik aangekondig dat 651 FRELIMO-soldate dood en 1 840 gevang is vir die verlies van 132 Portugese soldate. Die getal dooies aan die kant van FRELIMO word egter meer realisties op 440 geraam. Hoewel "Gordiaanse Knoop" as die suksesvolste offensief van die oorlog beskou word en die guerrillas se vermoëns ernstig geknou is tot op die vlak dat FRELIMO nie meer 'n wesenlike bedreiging was nie, is dit deur sommige offisiere en die regering as 'n mislukking beskryf.

Die groeiende onrus in Portugal is op 25 April 1974 op die spits gedryf toe daar met die sogenaamde Angelier-rewolusie 'n bloedlose, linksgesinde staatsgreep uitgevoer is. Duisende Portugese burgers verlaat Mosambiek en die nuwe Portugese regeringshoof, Genl. Antonio de Spinola, vra vir 'n skietstilstand. Met die bewindsverandering in Lissabon, weier baie van die soldate om verder te veg en bly in hul kasernes, eerder as om op patrollie te gaan. Die Lusaka-akkoord word, na onderhandelings met die Portugese regering, op 7 September 1974 onderteken, waarvolgens die totale mag aan FRELIMO oorhandig word. Die datum vir die formele onafhanklikheidswording word op 25 Junie 1975 vasgestel – op die 13-jarige stigtingsdag van FRELIMO.

Samora Machel word die eerste Mosambiekse president. Eerwaarde Uria Simango, sy vrou, en ander FRELIMO andersdenkendes, word in 1975 in hegtenis geneem en sonder verhoor aangehou. Binne twee jaar begin die burgeroorlog tussen FRELIMO en RENAMO. RENAMO se oorlog word deur Rhodesië en Suid-Afrika befonds. Vrede word eers in 1992 bewerkstellig toe die land vir die eerste keer in verskeie dekades relatiewe stabiliteit kon ervaar.



</doc>
<doc id="111700" url="https://af.wikipedia.org/wiki?curid=111700" title="Koraalskildneuskobra">
Koraalskildneuskobra

Die koraalskildneuskobra ("Aspidelaps lubricus") is 'n slang wat in Suider-Afrika voorkom. In Engels staan die slang bekend as die "Cape coral snake". Daar is twee subspesies, naamlik die koraalskildneuskobra ("A. lubricus lubricus") en die Kuneneskildneuskobra ("A. lubricus cowlesi").

Die slang kom weswaarts vanaf Somerset-Oos en Port Elizabeth tot by Kaapstad en noordwaarts tot in die suide van Namibië voor. Dit kom ook in die noorde van die Oos-Kaap en die suidweste van die Vrystaat voor.

Die slang se rugkant is oranjegeel tot koraalrooi met 20 tot 47 smal swart of donkerbruin dwarsbande wat soms die lyf en stert omkring. Die pens is geelwit met swart dwarsbande.

Die slang verkies klipbanke en klipperige droë, sanderige streke in dorre savanne, Karoostruikveld, fynbos en woestyn. Hulle vreet akkedisse, pootlose akkedisse wat meestal ondergronds leef asook klein slange en knaagdiere.

Die gif is neurotoksies wat die asemhaling kan aantas. Byte is pynlik en veroorsaak 'n mate van swelsel. Daar is nie 'n teengif vir die slang se byt nie.




</doc>
<doc id="111703" url="https://af.wikipedia.org/wiki?curid=111703" title="Storegga-aardverskuiwing">
Storegga-aardverskuiwing

Die drie Storegga-aardverskuiwings word beskou as van die grootste bekende aardverskuiwings. Hulle het onder die water plaasgevind, aan die rand van Noorweë se kontinentale plat (Storegga is Noorweegs vir "die Groot Rand "), in die Noorse See, 100 km noordwes van die Møre-kus. Dit het ’n baie groot tsoenami veroorsaak in die Noord-Atlantiese Oseaan. 

Die verskuiwing het ’n kuslyn van sowat 290 km lank geraak en ’n totale volume van 3 500 km puin geskep. Dit is gelyk aan die volume van ’n gebied so groot soos Ysland wat 34 m diep begrawe word.

Volgens die radiokoolstofdatering van plantmateriaal wat verkry is uit afsaksels wat deur die tsoenami veroorsaak is, was die laaste voorval omstreeks 6225–6170 v.C. In Skotland is oorblyfsels gevind tot 80 km die binneland in en 4 m bo die huidige normale getyvlakke.

Teen die tyd van die aardverskuiwing, of net daarvoor, het ’n landbrug wat geoloë en argeoloë Doggersland noem, bestaan. Dit het Brittanje, Denemarke en Nederland verbind oor wat nou die suidelike Noordsee is. Die gebied het vermoedelik uit ’n kuslyn van lagunes, brak vleie, moddervlaktes en strande bestaan wat ’n vrugbare terrein vir jag en hengel was vir die mense van die Middel-Steentydperk.

Hoewel Doggersland fisies weens ’n geleidelike toename in seevlakke onder die water verdwyn het, is voorgestel dat kusgebiede van beide Brittanje en die Europese vasteland, wat dele insluit wat nou onder die water is, oorstroom sou gewees het deur ’n tsoenami wat deur die Storegga-aardverskuiwing veroorsaak is. Dis sou ’n katastrofale impak op die beskawings in hierdie gebiede gehad het, en mense van Brittanje afgesny het van dié op die vasteland.



</doc>
<doc id="111705" url="https://af.wikipedia.org/wiki?curid=111705" title="Marjolein">
Marjolein

Marjolein ("Origanum majorana", sinoniem "Majorana hortensis" Moench, "Majorana majorana" (L.) H. Karst) is 'n effens koudsensitiewe meerjarige plant of struikie met soet denne- en sitrusgeure. In sommige Midde-Oosterse lande, is marjolein sinoniem met origanum en die name soetmarjolein en geknoopte marjolein word gebruik om dit te onderskei van ander plante van die genus "Origanum". Dit word ook potmarjolein genoem, hoewel hierdie naam ook gebruik word vir ander aangeplante spesies van Origanum.



</doc>
<doc id="111706" url="https://af.wikipedia.org/wiki?curid=111706" title="Kruisement">
Kruisement

Kruisement, uit die Griekse míntha, is 'n genus van plante in die familie "Lamiaceae" (kruisement-familie). Die verskillende spesies is nie duidelik onderskeibaar nie, en skattings van hulle aantal wissel van 13 tot 18. Verbastering tussen sommige van die spesies kom natuurlik voor.

Die genus is wydversprei oor die hele Europa, Afrika, Asië, Australië en Noord-Amerika.

Kruisement is aromatiese, byna uitsluitlik meerjarige, selde jaarlikse, kruie. Hulle het 'n wye verspreiding van ondergrondse en bogrondse stolons en regop, vierkantige, vertakte stamme. Die blare word gedra in teenoorgestelde pare van langwerpig tot lansetvormig. Blare is dikwels donserig met 'n getande rand. Blaarkleure wissel van donkergroen en grysgroen tot pers, blou en soms liggeel. Die blomme is wit tot pers en vorm vals kranse. Die bloemwyse is dubbel gelip met vier lobbe, die boonste lob is gewoonlik die grootste. Die vrug is 'n neutjie, met een tot vier sade.


</doc>
<doc id="111707" url="https://af.wikipedia.org/wiki?curid=111707" title="Laventel">
Laventel

Laventel ("Lavandula angustifolia"), meestal ware laventel of English lavender, alhoewel nie oorspronklik van Engeland nie, voorheen "L. officinalis", is 'n blomdraende plant in die familie "Lamiaceae". Dit is inheems aan die Mediterreense gebied (bv. Spanje, Frankryk, Italië en Kroasië).

Dit is 'n sterk aromatiese struik wat tot 2 m hoog kan groei. Die blare is immergroen, 2-6 cm lank en 4-6 mm wyd. Die blomme is pienkpers (laventelkleur), en word gedra op spiese 2-8 cm lank aan die bopunt van slanke, blaarlose stamme wat 10-30 cm lank is.


</doc>
<doc id="111712" url="https://af.wikipedia.org/wiki?curid=111712" title="Ottomaanse Turks">
Ottomaanse Turks

Ottomaanse Turks [ˈɒtəmən] of Ottomaanse taal (لسان عثمانى‎‎ "Lisân-ı Osmânî"; ook bekend as تركچه‎ "Türkçe" of تركی‎ "Türkî", "Turks") is die variasie van die Turkse taal wat voorheen in die Ottomaanse Ryk gebruik is. Hierdie variasie van Turks se woordeskat is sterk deur Persies en Arabies beïnvloed. Dit is in die Ottomaanse Turkse alfabet geskryf, wat 'n variasie van die Arabiese alfabet is. Die aantal woorde van Arabiese oorsprong het die inheemse Turkse woorde oortref.


</doc>
<doc id="111713" url="https://af.wikipedia.org/wiki?curid=111713" title="Jalal Uddin Rumi">
Jalal Uddin Rumi

Jalāl ad-Dīn Muhammad Rūmī (Persies: مولانا جلال الدین محمد بلخى رومی), ook bekend as Jalāl ad-Dīn Muhammad Balkhī (جلال‌الدین محمد بلخى; Balch, 30 September 1207 – Konya, 17 Desember 1273) was 'n filosoof, soefi-mistikus en digter van Persiese afkoms. Rumi was 'n tydgenoot van die Sufi-mistieke Haji Bektash Veli. Rumi is een van die belangrikste figure uit die Persiese digkuns. In godsdienstige kringe staan hy ook bekend as Mawlānā/Mevlânâ (مولانا, "ons meester") of Mevlevî/Mawlawī (مولوی, "my meester"). 'n Bekende werk van Rumi is die Masnavi.

Rumi het sy skryfwerk in 1258 begin maar voordat dit voltooi is, is hy in 1273 oorlede. Die Masnavi bevat meer as 25 000 verse en word ook die 'Persiese Koran' genoem.

Rumi se onderwyser was die geheimsinnige Shams Tabrizi. Die boek "Liefde ken veertig reëls" deur Elif Shafak vertel die 40 reëls van Shams Tabrizi sowel as die ontmoeting tussen Shams en Rumi.


</doc>
<doc id="111716" url="https://af.wikipedia.org/wiki?curid=111716" title="Top League">
Top League

Die Top League is ’n rugbykompetisie in Japan. Dit is die hoogste vlak van rugbykompetisies in Japan en is ’n industriële liga, wat beteken dat talle spelers werknemers is van hul maatskappy en die spanne elkeen deur groot maatskappye besit word. Die Japanse Rugbyvoetbalunie het die kompetisie in 2003 op die been gebring deur die Japanse Maatskappy-rugbyvoetbalkampioenskap te absorbeer sodat die algehele standaard van die sport verbeter kan word, die gewildheid van die sport toeneem en die resultate van die Japanse nasionale rugbyspan verbeter. Twaalf spanne het aan die eerste seisoen in 2003–04 deelgeneem. In 2006–07 is die kompetisie na veertien spanne uitgebrei en in 2013–14 na sestien.

Die meesterbrein agter die liga was Hiroaki Shukuzawa wat die dringendheid aan ’n verbetering van die Japanse plaaslike maatskappy-rugbykompetisie na ’n professionele vlak gevoel het, wat Japan uiteindelik in staat sou stel om meer mededingend te wees in internasionale rugby. Talle buitelanders het hulself al beskikbaar gestel om in die Top League te speel. In die 2010’s het salarisse in die Top League van die hoogste in die rugbywêreld geword met Jaque Fourie wat in 2012 die bes betaalde rugbyspeler in die wêreld was.

Notes:

<nowiki>* </nowiki>NEC Green Rockets het die Microsoftbeket in 2003–04 gewen. Die beker is geag as ’n afsonderlike kompetisie van die Top League voor 2007.


</doc>
<doc id="111718" url="https://af.wikipedia.org/wiki?curid=111718" title="Karwy">
Karwy

Karwy, ook bekend as Persiese koemyn, ("Carum carvi") is 'n tweejarige plant in die familie "Apiaceae", inheems aan Wes-Asië, Europa en Noord-Afrika.

Die plant is soortgelyk in voorkoms aan ander lede van die wortelfamilie, met fyn verdeelde, veeragtige blare met draadagtige afdelings, en groei op 20-30 cm steeltjies. Die hoofblomsteel is 40-60 cm lank, met klein wit of pienk blomme in skerms. Karwyvrugte (verkeerdelik "sade" genoem) is halfmaanvormige vruggies, ongeveer 2 mm lank, met vyf bleek kante.


</doc>
<doc id="111726" url="https://af.wikipedia.org/wiki?curid=111726" title="Panasonic Wild Knights">
Panasonic Wild Knights

Die Panasonic Wild Knights (voorheen Sanyo) is ’n Japanse rugbyspan wat in Ōtastad, Gunmaprefektuur geleë is en deelneem aan die Top League. Die span het die 2007–08-seisoen van die kompetisie, onder leiding van Tony Brown (hoewel hy nie die kaptein was nie) oorheers en was die eerste span wat onoorwonne in ’n Top League-seisoen was.

Die Wild Knights is in 1960 gestig deur alumni van die Kumagai Industriële Skool en werknemers van die Toshiba-korporasie. Dit was aanvanklik ’n amateurspan wat gedurende die 1960’s in die Kantō-ligas deelgeneem het en stelselmatig boontoe gevorder het in die rugbypiramide van die prefektuur.

In 1968 het die span hul eerste toer onderneem toe hulle na Suid-Korea gereis het waar hulle teen ’n aantal maatskappy- en universiteitspanne gespeel het. In 1971 het hulle vir die eerste keer die Kantō-rugbykampioenskap gewen nadat hulle slegs 9 jaar vantevore in die vierde divisie begin het. Hierdie sukses is opgevolg deur nog ’n kampioenskapstitel.

Na ’n aantal tweede plekke het die klub sewe agtereenvolgende titels tussen 1976 en 1982 gewen en so die dominante rugbyspan in Kantō-chihō geword. Hulle het in 1986 en ’87 weer gewen en is daarna by die Oos-Japanse Rugbykampioenskap ingeskryf om teen ander topklubs van Kantō en Tōhoku deel te neem. Rugby was ’n groterwordende sport in Japan en het in gewildheid en mededingendheid begin toeneem buite die normale vestings van maatskappye en universiteite. Hoewel dit in naam nog ’n amateursport was, het die Wild Knights nietemin hul posisie in die Toshiba-korporasie gebruik om talentvolle buitelanders te huur om vir die maatskappy te ‘werk’ met die eintlike bedoeling om vir die rugbyspan te speel. Hierdie praktyk het hoogty gevier in rugby en ook in voetbal en bofbal.

Die nooienseisoen van die nuwe Oos-Japanse Rugbykampioenskap is in 1988 deur die Wild Knights gewen, en weer in 1990 en 1991. Later in die 1990’s het die span nog ’n paar seisoene gewen en in Mei 1997 is die klub se nuwe stadion in Ryumai-cho amptelik bekendgestel.



</doc>
<doc id="111729" url="https://af.wikipedia.org/wiki?curid=111729" title="Besparing">
Besparing

Besparing of besuiniging is die vermindering van uitgawes. Die regering, maatskappye, huishoudings en indiwidue kan bespaar op hulle uitgawes.

In politiek is dit 'n maatreël wat politici kan instel indien daar 'n te groot skuld of 'n te groot begrotingstekort sou wees. Besuiniging lei deels tot besparings. Ministeries besuinig oor die algemeen wanneer uitgawes dreig om die inkomste te oortref. Die kredietkrisis het wêreldwyd gelei tot grootskaalse besuinigings.

Besparing het egter ook 'n nadeel. Indien die regering besuinig het burgers en maatskappye ook minder inkomste en sal hulle dus ook uitgawes moet sny. Hierdeur verlaag besteding en ekonomiese groei word vertraag. Daarby bestaan ​​die risiko dat die regering of instansies besuinig op uitgawes wat agterna nuttig blyk te gewees het, waardeur ons dan die nadeel sal ervaar. Dink bv. aan die ontslag van 'n duur maar baie produktiewe bestuurder van 'n onderneming. Die onderneming spaar dadelik koste, maar beleef na 'n rukkie dat sy omset in duie stort. Sou die regering besluit om bv. nie 'n gevangenis te bou nie, sal korrektiewe dienste dalk na 'n paar jaar met 'n seltekort sit. En wanneer mense nie meer op hul vakliteratuur inteken nie, bestaan ​​die kans dat daar 'n agterstand in die kennis van die ontwikkeling in die beroep of die bedryf ondervind sal word.






</doc>
<doc id="111730" url="https://af.wikipedia.org/wiki?curid=111730" title="Paraffien">
Paraffien

Paraffien is 'n helder ontvlambare vloeistof wat verkry word wanneer ru-olie geraffineer word. Paraffien word algemeen as brandstof vir vliegtuie asook in sommige vuurpylenjins gebruik. Daarnaas word dit ook vir die kook van voedsel (paraffienstoof) en vir beligting (paraffienlampe) gebruik. In sommige lande staan paraffien as keroseen bekend.


</doc>
<doc id="111736" url="https://af.wikipedia.org/wiki?curid=111736" title="Thaise basilie">
Thaise basilie

Thaise basilie (Viëtnamees: húng quế) ("Ocimum basilicum") is 'n soort basilie wat van Suidoos-Asië afkomstig is, en gekweek word om sekere uitstaande kenmerke te besit. Dit word wydverspreid deur Suidoos-Asië benut, en sy geur en smaak, beskyf as anys- en likories-agtig en effens spesery-agtig, is stabieler onder hoë of lang kooktemperature as soetbasilie. 

Die Thaise basilie het klein, smal blare, pers stamme en pienk-pers blomme.


</doc>
<doc id="111743" url="https://af.wikipedia.org/wiki?curid=111743" title="Stedelike hitte-eiland">
Stedelike hitte-eiland

'n Stedelike hitte-eiland (SHE) is 'n stedelike of metropolitaanse gebied wat as gevolg van menslike aktiwiteite aansienlik warmer as die omliggende landelike areas is. Die temperatuurverskille is snags groter as gedurende die dag, en is veral duidelik wanneer winde swak is. SHE'e is die opmerklikste in die somer en die winter. Die hoofoorsaak van die stedelike hitte-eiland effek is veranderde landoppervlakke. Die minder algemene term hitte-eiland verwys na enige gebied, hetsy bevolk of nie, wat konstant warmer as die omligende area is.

Daar is verskeie oorsake van 'n stedelike hitte-eiland (SHE); donker oppervlakke absorbeer byvoorbeeld aansienlik meer sonstraling. Dit veroorsaak dat paaie en geboue in stedelike konsentrasies bedags meer as voorstedelike en landelike omgewings verhit. Nog 'n groot rede is die gebrek aan evapotranspirasie (deur byvoorbeeld 'n gebrek aan plantgewasse) in stedelike areas. As gevolg van die verminderde hoeveelheid plantegroei is daar 'n verlies aan skaduwee en die verkoelende effek van bome, asook die wegruiming van koolstofdioksied.

Nog 'n oorsaak van stedelike hitte-eilande is geometriese faktore. Die hoë geboue in stedelike gebiede bevat baie oppervlakke vir die weerkaatsing en absorbering van sonlig. Dit word die "stedelike canyon-effek" genoem. Nog 'n effek van geboue is die blokkering van die wind. Dit verhinder afkoeling deur konveksie en voorkom dat besoedeling opklaar. Afvalhitte van motors, lugversorgers, industrieë en ander bronne dra ook by tot die SHE. Hoë besoedelingsvlakke in stedelike gebiede kan die SHE-effek verhoog aangesien die atmosfeer deur baie vorms van besoedeling verander word. Namate stedelike temperature styg, is daar ook 'n verhoging in osoonkonsentrasie, 'n kweekhuisgas waarvan die produksie deur hoë temperature versnel word.

Die stedelike hitte-eiland is snags gewoonlik op sy die grootste. Wat seisoene betref, kom SHE'e in die somer en winter voor. Daar is gewoonlik 'n temperatuurverskil van etlike grade tussen die middestad en omliggende areas.

Mierkolonies in stedelike hitte-eilande het 'n verhoogde hittetoleransie sonder dat hulle kouetoleransie geaffekteer word.

Spesies wat in kolonies voorkom, kan hitte-eilandtoestande gebruik om in streke buite hulle natuurlik milieu te floreer. Die vlieënde vos (Pteropus poliocephalus) wat in Melbourne Australië aangetref word, het hulle in stedelike habitatte gaan tuismaak nadat daar 'n toename in plaaslike temperature was. Verhoogde temperature wat warmer wintertoestande veroorsaak het, het die stad 'n meer soortgelyke klimaat as die spesie se meer noordelike, natuurlike habitat gegee.

Pogings om die effek van hitte-eilande te verlig en te beheer, lei ook tot veranderde temperature en 'n afname in die beskikbaarheid van kos en water. Stedelike hitte-eilande sal die groeiseisoen verleng en sodoende die aanteelstrategieë van inwonende spesies verander. Dit is veral sigbaar in die uitwerking wat SHE'e op watertemperatuur het. Met die hoë temperature van nabygeleë geboue sal neerslag vinnig warm word. Die afloop na strome, mere en riviere sal oormatige termiese besoedeling veroorsaak. Die toename in hierdie besoedeling kan watertemperature met etlike grade laat styg. Hierdie toename sal daartoe lei dat visspesies termiese spanning en skok opdoen wat deur die vinnige verandering in temperatuur veroorsaak word.

Die hitte-eilande wat deur stede veroorsaak word, het ook 'n uitwerking op die natuurlike seleksieproses. Selektiewe druk soos tydsgewyse variasie in kos, predasie (verorbering deur diere) en water word verslap, en veroorsaak dat daar 'n nuwe stel selektiewe kragte uitgeoefen word.

Die teenwoordigheid van nie-inheemse spesies is baie afhanklik van die hoeveelheid menslike aktiwiteit. 'n Voorbeeld hiervan kan in die getalle swaeltjies gesien word wat onder huise se dakrande in stedelike habitatte nesmaak. Die bykomende beskerming wat huise bied en 'n gebrek aan roofdiere veroorsaak hulle toevloei na stede.

Benewens die effek op temperatuur kan SHE'e ook 'n sekondêre uitwerking op plaaslike meteorologie hê, insluitend die verandering van plaaslike windpatrone, die ontwikkeling van wolke en mis, humiditeit en presipitasiekoers. Die ekstra hitte as gevolg van die SHE lei tot 'n toename in opwaartse beweging wat bykomende reënbuie en donderstormaktiwiteit kan veroorsaak. Verder skep die SHE 'n plaaslike laagdrukgebied waar relatief vogtige lug van die landelike omstreke saamvloei en moontlik tot verdere gunstige toestande vir wolkvorming lei. Reënvalkoerse windaf van stede het met 48% tot 116% toegeneem.

 Navorsing wat in 'n paar gebiede gedoen is, dui daarop dat stedelike gebiede minder vatbaar vir swak tornado's is weens die turbulente vermenging wat deur die warmte van die stedelike hitte-eiland veroorsaak word. Deur van satellietbeelde gebruik te maak, het navorsers ontdek dat stadsklimate 'n merkbare invloed van tot 10 km vanaf stadgrense op groeiseisoene het. Die groeiseisoene in 70 stede van Noord-Amerika was ongeveer 15 dae langer in stedelike as in landelike gebiede.

SHE'e kan 'n direkte uitwerking op stedelike inwoners se gesondheid en welsyn uitoefen. In die Verenigde State alleen sterf 'n gemiddeld van 1 000 mense per jaar weens uiterste hitte. Aangesien SHE'e deur verhoogde temperature gekenmerk word, kan hulle die intensiteit en duur van hittegolwe in stede laat toeneem. Navorsing het bevind dat die sterftesyfer gedurende 'n hittegolf eksponensieel toeneem, 'n toestand wat deur die SHE vererger word. Die nagtelike uitwerking van SHE'e kan tydens 'n hittegolf veral skadelik wees aangesien dit stedelike inwoners van die koel verligting ontneem wat snags in landelike gebiede ondervind word.

Verhoogde temperature kan sonsteek, hitte-uitputting, hittesinkopee (floutes) en hittekrampe veroorsaak. Sommige studies het ook bevind dat erge sonsteek tot permanente skade aan orgaanstelsels kan lei. Hierdie skade kan die risiko van vroeë sterftes verhoog aangesien orgaanfunksie ernstig ingekort kan word. Ander komplikasies van sonsteek sluit respiratoriese stressindroom by volwassenes en gedissemineerde intravaskulêre stolling in. Navorsers het opgemerk dat individue met kognitiewe gesondheidskwessies (bv. depressie, demensie, Parkinson se siekte) sensitief vir hoë temperature is word gemaan om "ekstra versigtig" te wees aangesien kognitiewe prestasie deur hitte geaffekteer word. Mense wat diabetes het, oorgewig is, aan slaapontneming ly of kardiovaskulêre/serebrovaskulêre toestande het, moet oormatige blootstelling aan hitte vermy. Hitte kan ook 'n invloed op menslike gedrag hê. 'n Amerikaanse studie dui daarop dat hitte mense prikkelbaar en aggressief kan maak, en navorsers het waargeneem dat daar 'n korrelasie tussen 'n toename in geweldsmisdade en stygende temperature is.

Daar is bevind dat daar 'n korrelasie tussen 'n hoë SHE-intensiteit en die verhoogde konsentrasies besoedelingstowwe is wat snags versamel, en dat dit die volgende dag se luggehalte kan affekteer. Dit, gekombineer met die hoër temperature in SHE'e, kan die produksie van osoon, 'n skadelike besoedelingstof, versnel.

Verhouding tussen woonbuurtinkomste en boombedekking

Die afgelope paar jaar het navorsers 'n sterk korrelasie tussen woonbuurtinkomste en boombedding ontdek. In 2010 het navorsers aan die Auburn University en die University of Southern California bevind dat die teenwoordigheid van bome baie sensitief vir veranderinge in woonbuurtinkomste is. Lae-inkomste woongebiede is geneig om aansienlik minder bome as woonbuurte met hoër inkomstes te hê.

Bome is noodsaaklik vir die bekamping van die stedelike hitte-eilandeffek aangesien hulle lugtemperature met tot 10 grade, en grondtemperature met tot 45 grade kan laat daal. Navorsers beweer dat minder gegoede woonbuurte nie oor die finansiële middele beskik om bome te plant en in stand te hou nie. Welgestelde woonbuurte kan meer bome bekostig, op "openbare sowel as privaateiendomme."

SHE'e het ook 'n nadelige uitwerking op watergehalte. Warm sypaadjies en dakoppervlakke kan hulle oortollige hitte aan stormwater oordra wat dan in afvoerpype afloop en watertemperature laat styg wanneer dit strome, riviere, dame en mere bereik. In Augustus 2001 het reën oor Cedar Rapids, Iowa, die water van 'n nabygeleë stroom binne 'n uur met 10,5 °C laat styg en 'n visvrekte veroorsaak. Aangesien die temperatuur van die reën self relatief koel was, kon dit aan die warm plaveisel van die stad toegeskryf word. Deurlatende sypaadjies kan hierdie effek verlig deur water deur die plaveisel na ondergrondse stoorruimtes te laat deursyfer waar dit deur absorbering en verdamping kan opklaar.

Nog 'n uitwerking van stedelike hitte-eilande is die groter behoefte aan elektrisiteit vir lugversorging en verkoeling in stede met relatief warm klimate. Aan die ander kant sal stede in koue klimate soos Moskou, Rusland, 'n kleiner behoefte aan verhitting as die omliggende platteland hê.

Verligtingstrategieë sluit in:


</doc>
<doc id="111756" url="https://af.wikipedia.org/wiki?curid=111756" title="Sebra-bontpaling">
Sebra-bontpaling

Die Sebra-bontpaling ("Gymnomuraena zebra") is 'n bontpaling wat wydverspreid voorkom in die Stille en Indiese oseane; meer spesifiek die Rooisee en aan die ooskus van Afrika suidwaarts tot by die suide van KwaZulu-Natal. In Engels staan die vis bekend as die "Zebra moray".

Die vis word tot 100 cm lank en is donkerbruin tot swart met kenmerkende nou wit ringe om die kop en lyf. Die tande is naby mekaar en lyk soos klein klippies. Die bontpaling het geen slagtande nie.

Die vis is 'n alleenloper, geheimsinnig en mak. Hulle leef in kusrotsriwwe asook aflandige riwwe in water wat van 1 tot 40 m diep is. Die bontpaling vreet skaaldiere en ander klein rifdiertjies.





</doc>
<doc id="111758" url="https://af.wikipedia.org/wiki?curid=111758" title="Swartwang-bontpaling">
Swartwang-bontpaling

Die Swartwang-bontpaling ("Gymnothorax breedeni") is 'n vis wat wydverspreid in die Stille- en Indiese oseane voorkom, en meer spesifiek aan die ooskus van Afrika suidwaarts tot by die suide van KwaZulu-Natal. In Engels staan die vis bekend as die "Blackcheek moray".

Die bontpaling word tot 75 cm lank en die lyf is geelbruin met donker vlekke op. Daar is 'n kenmerkende swartvlek wat strek van agter die oog tot agter die bek. Daar is ook 'n swartvlek oor die kieue-opening.

Die bontpaling leef in rotsareas en aflandige koraal- en rotsriwwe in water wat 10 tot 30m diep is. Die vis is 'n alleenloper en skuil in gate en skeure in die rif. Deur die dag steek slegs sy kop by sy skuiling uit. Hierdie bontpaling kan aggressief wees en het 'n reputasie dat hulle skubaduikers byt indien hulle te naby kom. Die vis jag snags en vreet slegs klein vissies.





</doc>
<doc id="111761" url="https://af.wikipedia.org/wiki?curid=111761" title="Geelrant-bontpaling">
Geelrant-bontpaling

Die Geelrant-bontpaling ("Gymnothorax flavimarginatus") is 'n bontpaling wat wydverspreid voorkom in die Stille en Indiese oseane; meer spesifiek die Rooisee en aan die ooskus van Afrika suidwaarts tot by die suide van KwaZulu-Natal. In Engels staan die vis bekend as die "Yellow-edged moray".

Die vis word tot 120 cm lank en is een van die grootste bontpalings. Die lyf is geelbruin en vol bruin spikkels. Die voorkop is persbruin, die oë oranje en daar is 'n groot swart vlek op die kieue-opening. Die agterkant van die vinne het geelgroen rante.

Die vis leef in kusrotsareas, platriwwe en aflandige koraal- en rotsriwwe in water wat 1 tot 50 m diep is. Die vis is 'n alleenloper en skuil in gate en skeure in die riwwe. Hulle word dikwels gesien waar net die kop uit sy skuiling steek; hulle verlaat die skuiling min bedags. Die bontpaling is nie aggressief nie behalwe as dit uitgelok word. Hulle maak snags jag op skaaldiere en klein vissies.





</doc>
<doc id="111763" url="https://af.wikipedia.org/wiki?curid=111763" title="Sterretjies-bontpaling">
Sterretjies-bontpaling

Die Sterretjies-bontpaling ("Gymnothorax nudivomer") is 'n bontpaling wat wydverspreid voorkom in die Stille en Indiese oseane; meer spesifiek die Rooisee en aan die ooskus van Afrika suidwaarts tot by die Oos-Kaap. In Engels staan die vis bekend as die "Yellowmouth moray".

Die vis word tot 180 cm lank. Die bontpaling is geelbruin en die lyf is bedek met klein, wit kolletjies met donkerbruin rante wat digby mekaar is. Die kolletjies word groter en minder vanaf die kop na die stertvin.

Die bontpaling leef in kusrotsareas en aflandige koraal- en rotsriwwe in water wat 10 tot 165 m diep is. Hulle is gewoonlik alleenlopers maar kom ook in pare voor. Bedags word die vis gesien met net die kop wat by die skuiling uitsteek. Die vel is toksies, moontlik om homself te beskerm teen parasiete of aanvallers. Hulle jag snags op klein vissies en seekatte.





</doc>
<doc id="111765" url="https://af.wikipedia.org/wiki?curid=111765" title="Reusebontpaling">
Reusebontpaling

Die Reusebontpaling ("Gymnothorax javanicus") is 'n bontpaling wat wydverspreid voorkom in die Stille en Indiese oseane; meer spesifiek die Rooisee en aan die ooskus van Afrika suidwaarts tot by die suide van Mosambiek, moontlik die noorde van KwaZulu-Natal. In Engels staan die vis bekend as die "Giant moray".

Die reusebontpaling is normaalweg 240 cm lank maar kan tot 300 cm lank word. Dit is die grootste van sy soort in die Indiese Oseaan. Die vis se lyf is ligbruin tot taankleurig en daar is klein swart kolletjies op die kop en rug. Daar is ook 'n swart vlek op die kieue-opening.

Die vis leef in 'n verskeidenheid rif habitatte; vanaf rotskusareas tot aflandige koraalriwwe in water wat ten minste 50m diep is. Hulle vreet hoofsaaklik vis en skaaldiere. Die bontpaling is alleenlopers en normaalweg passief maar kan beserings veroorsaak indien dit aangehits word.





</doc>
<doc id="111768" url="https://af.wikipedia.org/wiki?curid=111768" title="Sout-en-peper bontpaling">
Sout-en-peper bontpaling

Die Sout-en-peper bontpaling ("Gymnothorax eurostus") is 'n bontpaling wat wydverspreid voorkom in die Stille en Indiese oseane; meer spesifiek vanaf Mosambiek suidwaarts tot by die Oos-Kaap. In Engels staan die vis bekend as die "Salt and pepper moray".

Die vis word tot 57 cm lank. Die bontpaling se kleur kan varieer maar dit is gewoonlik persbruin met geel kolletjies wat dig oor die voorste gedeelte van die lyf versprei is en minder dig raak na agter.

Hulle leef in rotskusareas en aflandige riwwe in water wat 1 tot 25m diep is. Die visse is alleenlopers en word selde uit hulle skuiling gesien. Hulle vreet hoofsaaklik vis en skaaldiere.





</doc>
<doc id="111772" url="https://af.wikipedia.org/wiki?curid=111772" title="Dawid Kruiper Plaaslike Munisipaliteit">
Dawid Kruiper Plaaslike Munisipaliteit

Die nuut gestigte Dawid Kruiper Plaaslike Munisipaliteit is een van die Plaaslike Munisipaliteite in die ZF Mgcawu-distriksmunisipaliteit in die Noord-Kaap, Suid-Afrika. Dit is 'n samesmelting van die voormalige //Khara Hais en Mier Plaaslike Munisipaliteite.

Die munisipaliteit se naam, Dawid Kruiper, is 'n vernoeming van die bekende ontslape Khoisanleier van die Kalahari.




</doc>
<doc id="111773" url="https://af.wikipedia.org/wiki?curid=111773" title="Paballelo">
Paballelo

Paballelo is 'n township van Upington, geleë digby die oewer van die Oranjerivier in die Noord-Kaap, Suid-Afrika.


</doc>
<doc id="111774" url="https://af.wikipedia.org/wiki?curid=111774" title="Tarentaal-bontpaling">
Tarentaal-bontpaling

Die Tarentaal-bontpaling ("Gymnothorax meleagris") is 'n bontpaling wat wydverspreid voorkom in die Stille en Indiese oseane en aan die ooskus van Afrika suidwaarts tot by die noorde van KwaZulu-Natal. In Engels staan die vis bekend as die "Guineafowl moray" of die "White-mouth moray".

Die bontpaling word tot 120 cm lank. Die kop en lyf is donkerbruin met klein, wit kolletjies met donker rante wat dig verprei is oor die lyf. Die binnekant van die mond is wit. Hierdie bontpaling is sku en skuil in gate en skeure in koraalryke water wat 1 tot 35 m diep is. Hulle is alleenlopers en word soms gesien waar die kop by die skuiling uitsteek.

Die bontpaling is bedags en snags aktief en vreet klein vissies en krappe.





</doc>
<doc id="111777" url="https://af.wikipedia.org/wiki?curid=111777" title="Wille Martin">
Wille Martin

Wille Martin (7 November 1934- 25 Junie 2016) was 'n Suid-Afrikaanse skrywer. Martin publiseer ongeveer 200 romans gedurende haar loopbaan onder haar eie naam, waarvan die meeste liefdesverhale is. Sy publiseer ook verskeie jeugverhale as Wille Martin en publiseer 'n verdere vier romans onder die skuilname Stella Barrie en Corinna Louw. Martin se skryfwerk val onder 'n wye genre en sy skryf onder meer wetenskapsfiksie, historiese romans (wat onderskeidelik in die Anglo-Boereoorlog en die ou Kaapse tyd afspeel), eksotiese buitelanse romans, speurromans en 'n paar romans wat rondom die Mara-hospitaal in Chiwanda in midde-Afrika sentreer.

Wille Postma is op 7 November 1934 op Bethulie in die Vrystaat gebore as die oudste van ses kinders. Haar vader is Philippus Snyman Postma (seun van ds. Willem Postma wat onder die skrywersnaam Dr. O'Kulis bekendheid verwerf) en haar moeder is Magdalena Jacomina (Minnie) Wille, die bekende skryfster Minnie Postma. Sy het drie susters (Kumi, Werda en Yda), en ’n broer (Okulis). Haar ander suster, Philmi, is baie jonk oorlede. Haar ouers is beide onderwysers en die gesin verander gereeld van woonplek wanneer haar pa nuwe betrekkings aanvaar. Sy gaan eers na die Koot Niemann-skool op die Riebeeck-hoewes naby Bloemfontein en daarvandaan na die laerskool in Bloemfontein wat haar oupa se naam dra, die Laerskool Willem Postma. In die oorlogsjare gaan sy vir ’n ruk na die Bloemfonteinse Normaalkollege se oefenskool, waar klasse van graad een tot graad agt deurmekaar was, net soos in ’n plaasskool, en die studente van die Normaalkollege as oefening vir hulle klas gee. Hiervandaan gaan sy in graad twee na Oranjeskool toe. Dan trek hulle na Heidelberg in die Transvaal en sy gaan hier skool tot met standerd sewe en daarna na Queenstown waar sy matrikuleer. Na matriek behaal sy ’n B.A.-graad aan die Universiteit van die Oranje-Vrystaat in Bloemfontein.

Op 2 Januarie 1956 begin sy as joernalis by "Die Volksblad" werk en ontmoet hier haar toekomstige man, die joernalis Earl Martin. Sy en Earl het drie kinders, Frits, Hendrik en Minja, wat al drie loopbane in die joernalistiek volg. Na hulle troue verhuis hulle na Johannesburg, waar haar man verbonde is aan die redaksies van "Die Transvaler" en "Die Vaderland". In Johannesburg maak sy kinders groot en hou haar besig met skryf. In 1976 is sy van haar man geskei en is hierna eers vryskutskrywer. Dan keer sy terug na Heidelberg en gee skool by die nywerheidskool Emmasdal, waarna sy weer joernalis word en by "Die Transvaler" en "Die Vaderland" se redaksies betrokke is. Vanaf 1983 skryf sy voltyds. Sy is op Saterdag 25 Junie 2016 in die Heidelberg-hospitaal aan hartversaking oorlede.

Reeds op skool blink sy uit met haar opstelle. Aanvanklik skryf sy kortverhale vir tydskrifte, maar sedert 1958 skryf sy ook romans, terwyl sy ook etlike radiovervolgverhale, tydskrifvervolgverhale en jeugverhale skryf. Sy spits haar hoofsaaklik toe op ontspanningslektuur. Die grootse gros van haar uitsette van oor die tweehonderd boeke is liefdesromans.

In "Mariska" (1970) is die hoofkarakter in Suid-Afrika gebore maar woon van jonk af reeds in Londen. Sy kom terug na Suid-Afrika met volmag van haar moeder om namens haar op te tree in die verkooptransaksie van die plaas waar sy gebore is. Die aanbod van vyftig duisend rand is vir hulle ’n fortuin. In die koerant lees sy iets wat haar laat besef dat iets nie pluis is wat betref die plaas Doringdrif nie en sy is vasbeslote om vas te stel wat dit is. Sy loop haar vas teen die Wes-Transvaalse boer Philip en die hare waai. 

Dawid, Karen en hul niggie en aangenome suster, Tamara, ontmoet in "Die dagboek van Tamara" (1972) vir Roelof de Wet tydens ’n vakansie aan die strand. Dawid en Tamara het ’n verhouding en Karen raak verlief op Roelof. Toe Roelof ná die vakansie kom kuier, was dit baie gou duidelik dat dit vir Tamara is wat hy kom kuier en nie vir Karen nie. Hulle trou en Karen en haar broer Dawid bly met gebroke harte agter. Karen gaan oorsee om van haar smarte te vergeet en wanneer sy na ’n paar jare terugkom, hoor sy dat Tamara onder vreemde omstandighede verongeluk het. Karen gaan na Roelof se Bosveldplaas, Leeupoort, om agter die geheim van Tamara se dood te probeer kom. Roelof se ma laat haar duidelik verstaan dat sy nie welkom is nie en sy vind uit dat Tamara se naam onder geen omstandighede genoem mag word nie. Wanneer Karen egter op Tamara se dagboek afkom, word die meeste van die geheime op verrassende wyse opgeklaar.

In "Doringroos" (1972) ontmoet Nicolette Joubert onverwags weer vir Gideon Havenga wanneer sy saam met die ivoorjagters op Bergendal aandoen. Gideon het sewe jaar gelede op die punt gestaan om aan haar verloof te raak, maar verbreek die verhouding in ’n brief waarin hy sê dat hy iemand anders lief gekry het. Sy word hierna saam met haar vader en broer ’n ivoorjagter. Op Bergendal vind sy uit dat Gideon nooit weer na hy hulle verhouding verbreek het na ’n ander meisie gekyk het nie en soos ’n kluisenaar op sy plaas leef saam met sy suster Madeleine. Nicolette is vasberade om die waarheid uit te vind oor wat werklik gebeur het. 

'n "Tyd om lief te hê" (1972) vertel van Cas de Winter, wat ideale het om ’n skrywer te word en wegbreek van sy dominerende vader se heerskappy. Sy vader is Leeu de Winter, multi-miljoenêr sakeman. Wanneer Leeu ernstig siek word, ontbied hy sy seun, wat nou te kampe kry met verskeie jong vroue. 

In "Legende van die spookvrou" (1973) vind dr. Roelf Storm vir Ninon haweloos in die strate van Parys en hy help haar, trou met haar en bring haar terug na sy familie in die deftige herehuis buite Johannesburg. Hy staan egter oënskynlik onverskillig teenoor haar vroulikheid en deel nie sy slaapkamer met haar nie. In die groot huis, Hawerland, is sy tussen mense en tog eensaam. Sy ontmoet die kunstenaar Chris von Gera en Roelf se vrygesel-broer, Dawie. Die groot raaisel is die identiteit van die Spookvrou van Hawerland, wat Ninon self een nag sien, die nag toe Roelf haar die eerste keer met hartstog gesoen het. 

"Die vergulde draak" (1973) is die naam van Konstant de Heer se sloep waarmee hy Lobitobaai binnevaar. Hier ontmoet hy vir Frederika Ferreira, wat hom vra om haar Suid-Afrika toe te neem. Hierdie verhaal verskyn aanvanklik as vervolgverhaal in "Die Huisgenoot". 

In "My niggie, Mike" (1974) is dit tradisie by die wilde Conways van Bulkraal dat jy ’n vrou vat as jy haar wil hê, al moet jy haar ontvoer. Michelle glo dat hierdie metode ook vir ’n vrou moet kan werk. 

"Trots van Gelderland" (1974) se hoofkarakter is Hugo van Gelder, ’n Johannesburgse ginekoloog. Sy vrou, Vera, verlaat hom onverwags en vertrek Europa toe. Na dertig jaar stap sy egter weer by sy spreekkamer in, kort na sy tweede vrou se dood. 

In "Afspraak op Somerhoek" (1977) is Charmaine getroud met dr. Leo Malan, maar haar begeerte na die rolprentheld Alex Brand dreig om ’n wig tussen hulle in te slaan. Hulle drie het saam met Alex se vrou Linda ’n afspraak op Somerhoek om die antwoord op hulle lewensprobleme te probeer vind. 

Deanna is in "Alleenpad van die liefde" (1978) getroud met Barry, maar sy is verlief op Ian. Wanneer hy haar uitnooi om ’n middag in sy geselskap deur te bring, kan sy die uitnodiging nie weerstaan nie. 

"Huil nie, harlekyntjie" (1980) is Helder Viviers, dogter van ’n miljoenêr, se verhaal. Sy vind uit dat die man wat sy bemin net met haar wil trou omrede haar vader se skatte en haar pa dring boonop aan dat sy met ’n jong baron moet trou. Sy vlug en word ’n sirkusartieste in Europa. In stede van die einde, is dit egter net die begin van haar liefdesprobleme. 

"Elizabeth van Summerfield" (1982) speel in twintigerjare van die twintigste eeu in die Vrystaat af. Elizabeth Summerfield wil veearts word, maar in daardie tyd was dit ongehoord dat ’n vrou so iets aanvang. Sy druk egter ondanks kwaai teenkanting van veral haar pa, sir Henry Summerfield, deur en voltooi haar studie. Sir Henry wil egter niks daarvan weet dat sy praktiseer nie en weier dat sy aan enige siek dier op sy Vrystaatse plaas raak. Slegs dokter Wim Dreyer, die plaaslike veearts, mag. Elizabeth bou hieroor ’n wrok op teen Wim, wat vererger word deurdat Wim soveel tyd in Antje Bloem se geselskap deurbring. Dan daag Edmund, die Summerfields se verlore seun, en Rodney Drummond, wat deur Elizabeth se ouers vir haar as man uitgesoek is, kort na mekaar onverwags op die plaas op. 

In "Harte agter skanse" (1982) bedreig ’n nuwe snelweg die rustige lewe op die klein Skotse nedersetting Loch Lomond, wat naas Johannesburg geleë is. 

In "Droom nie meer, Nicole" (1984) is Nicole Pellissier na haar vader se dood genoodsaak om te gaan werk. Sy kry ’n pos as goewernante vir die De la Rey-dogter. By die De la Reys aangekom, vind sy dat Philippe du Morvan, die dogter se voog, glad nie so oud is soos sy verwag het nie. Die dogter, Celestine, is sestien en rebels en haar broer, Rogier, verklaar sy liefde vir haar, al is hy baie jonger as sy. Dan is daar boonop die geheim van die De la Rey-kinders se vermiste moeder. 

In "Liefste meneer" (1986) is Laurette ’n matriekleerling van wie daar baie goeie resultate in die eindeksamen verwag word. Toe meneer Nic Neethling egter opgedaag het om vir die matrieks Afrikaans te gee, het al wat skooldogter is op hom verlief geraak, Laurette inkluis. Nic het vroeër jare met haar ousus, Mandie, uitgegaan. Een van die dae kom Mandie weer van oorsee af terug huis toe. Hierdie roman handel oor die hartseer maar ook die vreugde van ’n jong meisie se grootwordproses, waartydens sy ook haar hart leer ken. 

Suzanne Cronjé en Henk Christiaansen word in "Gesoek - 'n verlore hart" (1993) soos broer en suster in een huis groot. Suzanne het nog altyd die leiding geneem en Henk het gevolg. ’n Gesamentlike belangstelling in die argeologie bring die twee uit by ’n opgrawingswerf in die Kalahari. Om die argeologiese ekspedisie te kan meemaak, moet Suzanne en Henk egter ’n kamma huwelik aangaan en dis hier waar hul ou, gemaklike verhouding van broer en suster begin skeefloop. Ook op die ekspedisie is die hartebreker professor Erwin en die wulpse professor Ursula. 

"Bolandse Bokkie" (1998) is die verhaal van Maryn Euvrard se dilemma. Na die skielike afsterf van haar suster moet sy besluit of sy moet voorgee sy is haar buite-egtelike susterskind se ma, of anders die gesiene Bolandse Bouvier-familie die waarheid vertel en die risiko loop dat hulle klein Barry van haar af sal wegvat.

In "Van mense en engele" (2006) is dokter Ralda Schmidt se dogtertjie, Tharina, so fraai soos 'n slaappop, maar net so passief. Dan ontdek professor Erna Roodt iets wat 'n radikale invloed kan hê op menslike ontwikkeling. Ralda hoop dat die nuwe ontdekking Tharina sal help en vind tot haar verbasing sy kan in haar tyd van nood op die dinamiese Philip Herselman staatmaak. 

"Lady Philippa" (2007) en Kosie kan mekaar nie uitstaan nie, want sy dink hy is onbeskof en hy dink sy is vreemd. In "Kring van betowering" (2008) pas Robyn haar sieklike ma, Moekie, op. Robyn het geen sosiale lewe nie, maar wanneer Moekie se ryk kleinneef Hendrik ’n partytjie in sy weelderige huis gee, kry sy weer te doen met Vonk. Hy is die draak wat haar as tienermeisie gespot en geterroriseer het. 

In "Prins sjarmant" (2008) is Saskia de la Rey in ekstase omdat haar geliefde, Tertius, uiteindelik terug is van Irak af. Hul herontmoeting verloop egter nie glad nie soos wat sy verwag het nie. Boonop word sy deur ’n aantreklike vreemdeling dopgehou wat haar later na haar blyplek volg, in ’n Maserati nogal. Soos in die verlede neem sy haar Internet-kletsmaat, Konrad, in haar vertroue. Toe sy en Konrad mekaar uiteindelik ontmoet, kry Saskia die een skok en verrassing op die ander.

Sy skryf ’n groot aantal boeke wat afspeel in die ou Kaapse tyd. 

In "Die Franse goewernante" (1972) is Michel du Maurier-Nivelles, wat hom as Céleste se voog beskou, en Céleste Dupré, ’n jong Franse goewernante, per skip op pad na Batavia in die Ooste. Hulle skip doen die Kaap die Goeie Hoop aan, waar hulle die gesiene oupa Belsasar Cordier ontmoet. Céleste kry die betrekking as goewernante vir die sesjarige klein Willie, oupa Belsasar se agterkleinkind. Sy moet die sesjarige seuntjie onderrig en versorg, want na die skok van sy ma se dood het die kind stom geword. Céleste bevind haar skielik in ’n maalstroom van verskeie mense, gebeure, indrukke en emosies. Op ’n dag wat alles vir Céleste verlore lyk, praat klein Willie opeens. 

"Die vreemdeling uit Lier" (1972) is ’n ou-Kaapse verhaal van rondom 1795. Die Viviers-gesin van La Valance en die Van Breda-familie van die buurplaas Brendasvlei was eers vriende, maar na die dood van Herman van Breda ontwikkel daar kwaaivriendskap weens die bepalings van sy testament. 

In "Bruidskat van vrees" (1974) spog baron Von Lilienfeld teenoor Paula dat hy enige vrou kan verower as hy wil. Hoewel sy vir Gerard de Leeuw liefhet, voel sy tog sterk aangetrokke tot die verraderlike baron. 

"Meisie met die goue hare" (1975) is die verhaal van Glaudine. Sy kom as wit slavin en eiendom van Etienne van Rhyn in die Kaap aan, ’n geskenk vir Etienne se moeder. Etienne se verloofde, Marlies, is glad nie in haar skik dat hierdie aanvallige slavin onder dieselfde dak as Etienne moet vertoef nie. 

In "Die donker kavalier" (1983) was Gaspard d’Albion bereid om sy seerowersbestaan te verruil om aan die Kaap ’n ordentlike bestaan saam met Isabella Cordier te voer. Dinge loop egter skeef, maar in sy testament laat hy tien miljoen gulden aan sy kleinseun Eduard na as hy met Isabella se kleindogter, ook Isabella, sal trou. Isabella weier egter en Eduard ontmoet vir Madeleine Hoogenhout, self ’n kleindogter van die oorspronklike Isabella Cordier. Hulle raak verlief, maar Isabella kom haar fout agter en wil nou vir Eduard hê. 

"La Fantaisie" (1984) is ’n verhaal uit die ou Kaapse tye. Die Hollandse weeskind Annemarie Tiedt vertrek uit Antwerpen na die Kaap de Goede Hoop. Hier loop sy in haar ewebeeld, Mariëlle Darrieux, vas. Mariëlle is ’n ryk, verwende meisie wat met die handskoen getroud is en op pad is na haar man, die eienaar van die Kaapse spogplaas, La Fantaisie. Sy is egter verlief op ’n jong luitenant en bied Annemarie die kans om haar plek te neem en die vrou van La Fantaisie te word. Hulle bedrog veroorsaak later talle vraagstukke, veral wanneer Annemarie ontvoer word. 

In "Sabeldans" (1988) tree Sabre de la Tour op soos ’n man, maar sy is ’n meisie. Haar vader, Armand, het haar soos ’n seun grootgemaak om haarself te kan handhaaf tussen vrybuiters en ruwe seemanne. Toe Armand eendag op ’n sakereis gaan met een van sy drie skepe en nie op die afgesproke tyd terugkeer nie, gee Marc L’Inconnu, die rooikop-onderbevelhebber, aan Sabre ’n brief deur haar pa geskryf met sekere onthullings in. Marc seil weg met ’n tweede skip om na Armand te gaan soek en daar en dan besluit Sabre om na die Kaap van Goeie Hoop te seil met die derde skip om antwoorde te gaan soek. 

"Amarilla" (1993) is ’n ou-Kaapse liefdesverhaal wat eers as vervolgverhaal in ’n tydskrif verskyn het. Amarillys is die dogter van ’n Franse edelman wat tydens die Franse Rewolusie in Spanje woon. Haar vader bepaal in sy testament dat sy met ’n lid van die Dekobra-familie aan die Kaap die Goeie Hoop moet trou.

Sommige van haar verhale speel af teen historiese gebeure van veral die Anglo-Boereoorlog en die goudstormloop van die negentiende eeu.

In "Ver oor die grense" (1967) woon Lien, wat graag ’n beroemde skilderes wil word, en Beth Landman op ’n plasie in die Karoo net voor die begin van die Anglo-Boereoorlog. Hulle beland egter spoedig in Kaapstad, en gaan daarvandaan na die kunstenaarsparadys Parys en daarvandaan na Londen waar die dokke by Southampton krioel van soldate op pad Suid-Afrika. Beth, die ousus, kan nie met haar beminde trou nie omdat haar vader ’n dronklap was, maar die susters ontmoet dan vir Neil Stamford, die Britse jongman van adellike afkoms.

"Ek soek na my Dina" (1973) speel af tydens die Anglo-Boereoorlog. Ná die val van Bloemfontein en Pretoria verwag die O’Neills van Groenkloof en die Coetzers van Buffelspoort dat die oorlog nou na hulle plase in die Lydenburg omgewing sal uitbrei. Tom O’Neill en Wikus Coetzer was in hulle jongdae boesemvriende, maar raak op dieselfde meisie verlief en word dan vyande. Op sy sterfbed laat Tom O’Neill egter sy enigste dogter Dina in die sorg van Wikus Coetzer. Dina het egter geleer om van jongs af die Coetzers te haat. Toe Wikus Coetzer en sy seun Philip kom om vir Dina van Groenkloof af na Buffelspoort te neem, lê sy hulle met haar oorlede vader se Mauser en inwag. Hierna spat die vonke behoorlik tussen Philip en Dina. 

"Bruidskat van ivoor" (1976) speel af in die jong Zuid-Afrikaansche Republiek (Transvaal), kort nadat goud ontdek is. Trina Alkmaar het hierheen gekom om met die sendingpredikant Neil Barnard te trou, maar raak hier betrokke by ’n wildjagter te midde van fortuinsoekers, dobbelaars en delwers. 

In "Goewernante vir Gravesteyn" (1976) omhul ’n sluier van geheimenis die verlede van Eghard van Breda en sy dogter, Mel. Met haar aankoms uit Holland voel die goewernante juffrou Elvira Burgh dit dadelik aan, maar die mense wat weet waaroor dit gaan swyg soos die graf. “"Die mooi lady Skelton"” (1981) speel af in die Johannesburg van die begin van die twintigste eeu. Schalk Bergman is voormalige plattelander maar nou lid van die speurdiens. In die loop van sy werk kruis sy pad met die van die pragtige lady Skelton, glo van Ierse afkoms, wat slegs Engels praat. Schalk weet egter dat hy haar jare gelede as ’n arm, kaalvoet-boeremeisie in Pelgrimsrus gesien het en op haar verlief geraak het. 

"Lied van die balalaika" (1983) speel tydens die Anglo-Boereoorlog af. Lara Petrowna kom van Rusland af om saam met ’n span Russe en Nederlanders ’n ambulanseenheid te beman. Sy leer die Boere van naderby ken, veral een Boer, die jong Nielen Burger. Net toe sy besef dat sy die hoogste geluk gevind het, raak Lara deur die slinkse toedoen van ’n verraaier in spioenasie verstrengel. Sy trou met Nielen, maar teen die tyd dat sy agterkom sy verwag sy kind, is sy reeds op die vlug. Al wat Nielen van haar oorhou, is haar dagboek. Baie jare later lees ’n Afrikaanse meisie op ’n lang treinrit hierdie dagboek oor en oor. Haar naam is Nadia Burger, en sy is op pad na Rusland, waar die gevestigde orde aan die wankel is. 

In "Die kolonel se dogter" (1984) is Vicky, dogter van sir Henry Buxton, vol entoesiasme oor die avontuur om saam met Emily Hobhouse gewonde soldate in Suid-Afrika te gaan verpleeg. Op die seereis ontmoet sy vir Recht Meiring, teologiestudent wat uit Holland terugkeer na sy land en sy mense, verpletter deur die oorlog. Hulle paaie gaan uitmekaar. Op Vereeniging word vredesonderhandelinge gevoer; die oorlog tussen Boer en Brit is verby. Wanneer die noodlot hulle weer bymekaar bring, is dit duidelik dat daar in die lewe van Vicky en Recht albei nog ’n lang stryd voorlê en dat ware vrede en versoening nie met pen en ink verklaar word nie.

"Ivoor" (1985) is ’n verhaal oor die goudstormloop teen die einde van die negentiende eeu. Die sendeling eerwaarde Paul Malan besluit om vir hom ’n vrou van Holland af te laat kom en Leontine, self die dogter van ’n sendeling, gryp die geleentheid aan. Terwyl Paul vir haar in Kaapstad wag, ontmoet hy vir Maria, vrou van die miljoenêr, Buck Bowie, en raak op haar verlief. Terselfdertyd ontmoet Leontine die miljoenêr se seun op die skip op pad Kaap toe. Toe hulle uit die Kaap wil vertrek nooi Buck vir Paul en Leontine om hom op ’n ivoorjag te vergesel, wat hulle eindelik tog by Paul se sendingstasie in Transvaal sal uitbring. Hierdie roman beeld die gierigheid van die mens skitterend uit.

’n Aantal van haar verhale speel af in die buiteland en in eksotiese wêrelddele. 

"Karima" (1967) is ’n Toeareg van die Sahara wat wil wegkom uit haar omstandighede, maar dan dwing die Amenokal, die opperhoof van die Toaeregstamme, haar om te belowe om sy bruid te word. Die Engelse avonturier Anson O’Neill stel belang in die Toearegs en bring saam met sy verloofde ’n besoek.

In "Die wit mantilla" (1969) voorspel ’n ou Sigeunervrou in Granada groot rykdom in Nita du Plessis se toekoms, as sy die regte keuses maak. Nita is die opstandige dogter van ’n Transvaalse boer wat haarself en haar geluk gaan soek in Spanje, die land waar haar moeder gebore is en grootgeword het. Die mans waaruit sy moet kies is Dawie, die vaalhaar-boerseun wat soos ’n ouer broer saam met haar grootgeword het; die sjarmante Manuel d’Ortega, die man wat deur haar Spaanse grootmoeder vir haar uitgesoek is; en Ramon Lopez, die jong stiervegter wat soos ’n Griekse god lyk. Ramon was vroeër die afgod van die hele Spanje was maar word nou deur almal as ’n lafaard verag omdat hy al sy moed verloor het nadat hy ernstig in die arena beseer is. Dan breek die Fiësta aan – die wilde, mallemeul-nagte waarin Spanje self vir haar die keuse doen. 

In "Die goue skip" (1974) is die Vlaamse meisie Nadina goewernante van die goewerneur van die eiland Martinique se dogter, Lizelle. Haar vader stuur Lizelle terug na Frankryk vir haar huwelik met Philippe, die markies de St. Coeur, wat sy nog nooit gesien het nie. Nadina gaan saam op die Vliegende Hollander, die skip van kaptein Adriaan Linschoten, om haar leerling en vriendin op te pas. Daar is gerugte dat ’n ontsaglike skat van goud ook Frankryk toe gestuur word, dalk aan boord van die Vliegende Hollander, en die passasierslys bevat baie interessante karakters. Onderweg kry die twee jong dames te doen met seerowers, ’n muitery, ’n kaping en tweegevegte. 

In "Die Spaanse bruid" (1974) maak Don Carlos de Haro, die graaf van Cantabria, vir Bianca van Buren die hof. Sy is egter net ’n soort bevoorregte bediende en het nie soos Dona Catalina de Valdarez blou bloed in haar are nie. Don Carlos was ’n graaf en hy moet met Dona Catalina trou, want so het die Conde De Valdarez besluit. 

In "Eiland van vergetelheid" (1975) gaan Krista vyf jaar na sy gehoor het van Hugo, haar verloofde, se dood, weer na Parys. Hugo was ’n kunstenaar. Hier vind sy van Jean uit dat Hugo nie dood is nie, maar die feit dat hy steeds lewe geheim hou. 

In "Die sigeunerbaron" (1975) word Greta Auerbach en haar moeder deur baron Manfred von Auerbach na Duitsland geneem sodat hy hulle behoorlik kan versorg. Greta vrees dat daar vir haar ’n liefdelose huwelik gereël is en sy ontmoet boonop die geheimsinnige Sigeunerbaron. 

In "Silwer Senorita" (1976) bereik die jarelange vete tussen Nico Edeling en sy buurman Don Loyarte ’n hoogtepunt toe Nico met ’n koeëlwond in sy skouer op sy plaas in Argentinië aankom. Sy seun, wat hy nog nooit gesien het nie, is die erfgenaam van Silwerplaas en hy moet sorg dat die slinkse buurman nie die silwermyn inpalm nie. Nico besluit om sy seun te ontbied. Die seun is egter ’n dogter wat nie geweet het haar pa lewe nog nie. Nicola woon in Johannesburg, maar sy besluit dadelik om na haar vader toe te gaan sonder om hom te laat weet dat sy ’n meisie is. Op die plaas leer sy vir Gideon, haar pa se voorman, ken, asook die rower Ramirez. Gideon begin sy flikkers vir Nicola gooi en sy besluit vir haar pa se onthalwe om aan hom verloof te raak, hoewel sy glo dat hy eintlik agter die silwermyn aan is. Dan stuur Ramirez aan haar ’n boodskap dat sy onder geen omstandighede met Gideon mag trou nie. 

"Amorita" (1977) speel in Argentinië af. Amorita se pa was ’n Suid-Afrikaner en ná sy dood boer sy eiehandig op die rancho Sierra Nevada, bygestaan deur Peet Nienaber van die buurplaas Las Plumas. Amorita hoop dat Peet haar sal vra om te trou, maar hy is verlief op Amorita se jonger suster Dolores, wat juis na ’n aantal jare weer op die plaas kom kuier. Peet gaan haal self vir Dolores, maar vind dat sy ’n ryk Amerikaner saambring. Terwyl hy weg is, ontmoet Amorita vir Nielen Hendriks, wat vir Peet behulpsaam sou wees met die vang en inbreek van wilde perde. 

Levasseur is in "Levasseur se harem" (1977) ’n legende as seerower wat die oseane terroriseer. Op die eiland Martinique laat drie jong meisies hul toekoms deur die ou heks Euphemia voorspel en die romantiese naam in een van die meisies se toekomsvoorspelling is dié van Levasseur. Die drie vertrek na Frankryk om hulle skoolopleiding af te rond, bewus dat seerowery nog hoogty vier en dat onskuldige meisies soms weggevoer word om as slavinne in harems verkoop te word. 

Clemence de Beaufort hoor in "Minnaar in die skadu" (1977) tot haar ontsteltenis dat haar vader vir haar ’n huwelik gereël het met die nuwe markies van Montargis wat uit die Kaap die Goeie Hoop teruggekeer het na Frankryk om sy titel te eis. Hy is so geskend in sy gesig dat hy ’n kluisenaarsbestaan voer en nooit sonder ’n masker verskyn nie. In die château De Montargis leer sy die ander lede van die familie ken wat almal daarop uit is om rykdom en ’n titel te bekom en selfs bereid is om moord daarvoor te pleeg. 

"Die hart van Lecordeur" (1980) speel in die ou dae in Frankryk af. ’n Eertydse boesemvriend daag die jong diplomaat, Jacques Lecordeur, tot ’n tweegeveg uit. Sy weiering het tot gevolg dat hy ’n ryk landgoed erf saam met ’n mooi, sestienjarige pleegdogter met ’n wil van haar eie. 

"Molokai" (1980) is ’n eiland met ’n vulkaan wat soos ’n draak lyk en die eiland van die draakgod genoem word. Lilla, ’n jongmeisie van Holland, kom saam met haar sendelingman, Max Jardine, hierheen vir sendingwerk onder die inwoners. Gou kom hulle agter die maangodin Pele het so ’n houvas op die eiland dat daar nog gereeld offers aan haar gedoen word. ’n Onskuldige maagd word geoffer wanneer die vulkaan aktief word, om so die godin se wraak te ontkom. Dan begin die vulkaan lawa uitstoot en daar moet weer ’n offer gevind word. 

"Madonna van Silwer" (1981) speel in die twintigerjare in Argentinië af. Marquita Lombard is verloof aan Tonio Soares, wat ongeduldig raak omdat sy van ’n huwelik wegskram. Hy stel ’n ultimatum aan haar: of sy kom sluit by hom in San Martin aan, of hulle verlowing is tot niet. Wanneer hulle die dag trou, word hul plaas, El Rancho de los Rios, weer een. Op San Martin kom Marquita te wete dat haar verloofde intussen in ’n tweegeveg gedood is deur luitenant Marco Hernandez, nadat hy sy deel van die plaas aan Hernandez gegee het om sy dobbelskuld te vereffen. Marquita se nuwe buurman het haar verloofde vermoor en die vonke spat wanneer Marquita met behulp van die politieke vlugteling El Lobo begin om die wêreld vir Hernandez warm te maak.

In "Pop en pierewaaier" (1984) is Lucille de St. Aubrey die enigste dogter van die skatryk markies St. Aubrey. Op haar sewentienjarige verjaardag vertel haar vader haar dat sy sedert geboorte aan ’n man verloof is en dat dit nou tyd is om hom te ontmoet. 

"Wanneer die gode glimlag" (1984) is ’n liefdesverhaal wat hom afspeel teen die agtergrond van die moderne Griekeland, maar met die geskiedenis en veral die mitologie van die ou Griekeland wesenlik daarin verweef. Louisa en Liz vertrek saam met ’n toergeselskap na Europa en ontmoet die beeldskone Ninon van Alkmaar wat op ’n pelgrimsreis gaan om haar jeugliefde daar te gaan soek. Die bebaarde Ian met sy vodderige klere en sy kitaar draai egter die hele tyd om haar. Dis onduidelik hoe haar seun, Hugo, en haar man, Wynand in die prentjie pas. Op ’n dag benader Ian vir Louisa met sy vreemde feëverhaal. In ou Griekeland kan ware liefde slegs seëvier wanneer die gode jou goedgesind is en aanvanklik weier stoere ou Zeus en sy makkers eenvoudig om te glimlag, maar Eros kry later vir Louisa jammer en sy vind haar geluk. 

"Pers viooltjies" (1985) speel in die negentiende eeu in Europa af. Die jong balletdanseres Salomé ontvang ’n uitnodiging om Prins Ugo dell’Monica te ontmoet. Sy kan nie verstaan hoekom Gitta, haar pleegmoeder, haar wil verhinder om die aantreklike blonde man wat elke aand vir haar pers viooltjies stuur, beter te leer ken nie. Hierdie ontmoeting het verreikende gevolge wat selfs Gitta, die sigeunerin, nie kon voorsien nie. Daardie selfde aand nog word Salomé uit ’n brandende huis gered en die volgende dag spat haar belowende balletloopbaan in skerwe. 

In "Jonkvrou Fleurette" (1986) is die sestienjarige Fleurette die enigste dogter van hertog Justin de Montargis. Die Franse ryk belewe ’n krisis, want koning Lodewyk is dood en sy twee seuns en ’n buitestaander ding mee om die kroon. In hierdie stryd is Fleurette vir hertog De Montargis ’n magtige wapen, want as hy haar met die regte persoon laat trou, kan dit sy posisie in hierdie onseker tye aansienlik versterk. Sy aankondiging van die toekomstige bruidegom is egter vir almal ’n groot skok, want hertog Charles Marteau de Villeneuve is oud genoeg om haar vader te wees en is al jare lank Montargis se aartsvyand. 

"Maskerade" (1986) is nog ’n verhaal oor Levasseur van "Levasseur se harem". Hy word deur die koning van Frankryk na Parys ontbied om vereer te word omdat hy ’n lid van die koningshuis se lewe gered het. Intussen verneem Mireille d'Arc dat haar tweelingbroer Michel in ’n tweegeveg gesterf het. Na haar broer se begrafnis kry Mireille besoek van sy boesemvriend, burggraaf Lucien de Montalbe, wat haar meedeel dat dit haar oorlede broer se wens was dat sy met hom moet trou. Aan trou dink sy nie, want sy wil haar wreek op haar broer se moordenaar. In Parys ontmoet sy vir Levasseur en vind hom onweerstaanbaar, maar Lucien de Montalbe vertel haar dat Levasseur die moordenaar van haar broer is.  

"Klein silwer" (1990) speel af in Argentinië aan die begin van die twintigste eeu, waar Don Segundo ’n swerwer van die pampas is en saam met sy grootmaakkind Fabia Flanco wilde perde tem. Dit is egter ’n raaisel waar Fabia Flanco werklik vandaan kom. 

In "Prinses van harte" (1991) besoek Baron Ryk van Dendermonde-Gent die jaarlikse kermis saam met sy seun, jonkheer Egmont. Almal wil die prinses van harte, die pragtige Sigeuner-meisie Fanina, sien dans. Die baron se seun is geïnteresseerd, maar die baron beveel dat hulle Dendermonde onmiddellik moet verlaat. 

In "Die meisie van die Sombrero’s" (1992) boer Gideon de Leeuw aan die voetheuwels van die Andesgebergte op die plaas Tres Sombrero’s. Hy kry ’n brief van sy seun, van wie se bestaan hy nie eens bewus was nie, maar wanneer sy bestuurder hom gaan haal, vind hy uit dat Gideoné ’n meisie is. Gideon hoop dat sy betrokke sal raak by die buurman se seun, sodat die jarelange vete bygelê kan word. 

In "Die wilde Willemien" (1992) bekwaam Karen la Guardia haar as veearts met die hulp van die veearts André Burton. Dit was byna vanselfsprekend dat hulle later verloof sou raak. Hy wil egter ’n praktyk begin in ’n groot stad, en sy wil aansluit by die beroemde dokter Charles Retief wat ’n span veeartse en wildbewaarders sou lei na Chiwanda, ’n buurland, om ’n nasionale wildtuin daar tot stand te bring. Hulle breek die verlowing en Karen word lid van die span na Chiwanda. André besluit egter om agterna te kom om haar te beskerm teen dokter Retief, die vrouejagter. In Chiwanda maak Karen ook kennis met die aantreklike en geheimsinnige dokter Jonathan Malherbe, wat ’n pragtige jong meisie agter tralies gevange hou in sy huis, en met dokter Gerrit Engelbrecht, hoof van die Mara-hospitaal in die voorgenome wildtuin.  

"Die ongerieflike huwelik" (1995) speel af in die negentiende eeu. Gui de Chatillon is ’n regte hartebreker en Selma is ’n rykmanskind, wie se pa vir haar ’n huwelik reël met ’n burggraaf sodat die familie ’n titel kan bekom. Sy besef nie dat dit Gui is nie en is nie werklik voorberei vir sy dobbelgewoonte en stringe vriendinne nie.

Die Mara-hospitaal in Chiwanda in midde-Afrika is die sentrum waar verskeie van haar romans afspeel. 

"Suster Serilla" (1973) stel die groep dokters en verpleegsters by die Mara-sendinghospitaal voor. Daar is onder andere dokter Louis Armand, die hoof; dokter Gerrit Ebersohn, die vrouehater; suster Serilla wat in ’n weeshuis grootgeword het en hopeloos verlief raak op dokter Gerrit; en suster Ingeborg wat weens ’n liefdesteleurstelling aan verdowingsmiddels verslaaf raak. Walter van Zyl is die wildbewaarder van die naburige wildreservaat. 

In "Gister se hartseer" (1975) verneem suster Fleur du Plessis ontstellende nuus oor haar herkoms van ’n sterwende vrou. Dokter Tobie Eckland het haar lief, maar sy kan na dese nie met hom trou nie. Sy bedank haar betrekking in die Algemene Hospitaal in Johannesburg en gaan werk by die Mara-hospitaal in Midde-Afrika. Daar ontmoet sy vir dokter Hein Manfred wat ook op haar verlief raak, maar dokter Tobie volg haar dan ook daarheen. 

Verpleegsuster Narda Malan het in "Winde van die hemele" (1976) vir dokter Eduard Edelingh lief, maar dit was ’n hopelose liefde: hy was getroud met ’n siek, neurotiese vrou en boonop self verlief op ’n kollega, Nancy Engelbrecht. Terwyl hy weg om sy sterwende vrou by te staan maak Narda kennis met Markus Benade, ’n speleoloog wat haar uit die staanspoor omkrap omdat hy haar hartsgeheim so maklik ontdek het. Toe keer Eduard terug. In die Mara-hospitaal is daar ook ander personeel, mense met hul eie hartseer en vreugde en probleme: die briljante verpleegster Wilma Vorster, met ’n verlede waaroor sy swyg; dokter Helmuth von Wielligh wat haar lewe versuur omdat hy nie deur haar kors van onverskilligheid kan dring nie; die beroemde sangeres Vera Godfrey wat in Mara beland omdat haar suster Annette ’n skelm verhouding met haar man het; dokter Martinelli wat Annette haat omdat sy Vera se lewe verwoes het, maar wat tog ook tot haar aangetrokke voel. In die land self vind daar boonop ’n staatsgreep plaas en Mara word die brandpunt van die stryd tussen die regeringsmagte en die linksgesindes. 

In "Die nag van die groen aap" (1990) kry die personeel te doen met terroriste en onbekende koorssiektes en dan het elke lid van die mediese span nog sy of haar private lewe ook.

Sy skryf ook spanningsverhale. 

In "Die skat van die groen see" (1961) vertrek die wetenskaplike ekspedisie om ’n nuwe seismografiese uitvinding in die middel van die Atlantiese Oseaan op die proef te stel. Hulle beland in die Groen See met monsteragtige groot seewiere en seemonsters. 

In "Diva vaarwel" (1996) is Ada Linde, oftewel madame Adalinda Kholorov, ’n formidabele diva wat operagehore oral ter wêreld aan haar voete het en welgesteld nagelaat is deur haar oorlede man. Elvira is haar persoonlike assistent, maar ook haar oorlede suster se aangenome dogter, wat altyd saam met haar reis en sorg dat sy haar daaglikse insuliendosisse vir haar suikersiekte kry. Op haar Suid-Afrikaanse wildplaas gee iemand Ada ’n oordosis insulien terwyl sy slaap. Daar is ’n groot aantal moontlike skuldiges.

Die toekomsfiksiereeks oor "Kaptein Kristin" bestaan uit drie dele. 

In "Planeet 3" spring Kaptein Staal, luitenant Kosmo, Alex Brutus en die rekenaar Narcissus se ruimtetuig uit sy hiperdimensie en hulle word gedwing om te land op die derde planeet van ’n vreemde sonnestelsel, die aarde. Kaptein Kristin van die Walkure kry opdrag om na die noorde te gaan om ’n opstand onder die mans, wat in kampe gehou word, te gaan onderdruk. Vandat die vroue, baie eeue gelede, die aarde oorgeneem het, word mans nie toegelaat om te regeer nie en word hulle net vir teeldoeleindes gebruik. Die gedugte leër wat die Aarde moet beskerm teen aanslae uit die ruimte, bestaan slegs uit vroue. Toe die vroue-soldate in die Noorde kom, vind hulle tot verbasing dat die mans aangevoer word deur vreemde mans van ’n ander planeet, wat glad nie soos die aardse mans is nie. 

In "Atlantis" het die manne van die planeet Atlantis, kaptein Staal, Alex Brutus, Kosmo en Flynn, van die Aarde af ontsnap en vier van die beeldskone Aardse vlieëniervroue met hulle saamgeneem, insluitende Kaptein Kristin. Hulle nader Atlantis, maar vind dat daar ’n fout ontstaan het. Om ’n reis van soveel ligjare te kon aflê, moes die ruimteskip, Narcissus, in ’n ander dimensie spring. Dit het beteken dat hulle, weens ’n fout in die meganisme van hiperdimensie, nie alleen in die ruimte gereis het nie, maar ook in die tyd. Die Atlantis waar hulle wil land, lyk nie soos die een wat Staal-hulle verlaat het nie en dit blyk dat hulle moontlik miljoene jare terug in die tyd beweeg het. Terwyl hulle op die planeet vertoef, word Kristin deur vreemde mans, met die gelaatstrekke van katte, ontvoer.

In "Narcissus" is Kaptein Kristin in die knyp en Alex Brutus en die ander manne van die rekenaarskip, Narcissus, besluit om die strydbyl te begrawe en haar te red, waar sy ook al mag wees. Sy het in die hande van die gewetenlose Natan geval, ’n sinistere wese wat skynbaar alles weet wat in die Heelal aangaan. In hul pogings om Kristin te vind, beleef Staal, Kosmo, Flynn en Alex, sowel as die kryger-vroue van die Aarde, allerhande opwindende, fanatiese avonture. In die plek van Kristin, is die androïede, Narcissus, Kristin se dubbelganger, ’n toevoeging tot hul geledere. Hulle beweeg in ruimte sowel as tyd en bevind hulle in een stadium terug op hul eie planeet, in hul eie tyd, waar hulle tot hul skok ontdek dat daar net een lot op arme Narcissus wag en dit is die skrootwerf. Hulle moet weer eens vlug.

Sy skryf ook jeugverhale. 

Onder die skuilnaam Stella Barrie skryf sy die reeks vir jong volwassenes, "Carina Cloete, Joernalis". Die intriges is gebaseer op haar eie ervarings as joernalis. 

"Baron Buksie" en "Baron Buksie ontmoet mejuffrou Smurf" is dierverhale. In "Baron Buksie ontmoet mejuffrou Smurf" ontmoet die hond van adellike afkoms, Baron Buks, die lelike hondjie met uitpeuloë en drie bene, Mejuffrou Smurf. Sy snou hom dinge toe wat enige ordentlike hond se hare sal laat rys. Mejuffrou Smurf behoort aan Ouma Jacomina en sy en Oupa (Buks se baas) is allesbehalwe familie en hulle sit nie langs dieselfde vuur nie. 

"Die towerkat" is ’n fantasieverhaal. 

Avontuurverhale vir die jeug is "Seun van die rapier" en "Raf gaan veld toe". 

Van haar avontuurverhale word gekombineer met disfunksionele gesinsverhoudings. In "Karavaan karavaan" is die pa ’n swerwer, terwyl die ma ’n permanente woning en stabiliteit verlang. Aanvanklik is die dogter Kittie dol op die avontuur van swerf, maar raak self later teensinnig om nuutgevonde vriende agter te laat. 

In "Kerneels in opstand" kom Kerneels nie met sy stiefpa oor die weg nie en besluit om weg te loop, maar die reis na die Goudstad verloop nie volgens plan nie. In die opvolg, "Kaptein Kerneels", word die konflik tussen hom en sy stiefpa voortgesit, met die titel wat verwys na sy sokkerspelery. 

In "Krans van die donsarend" is die vyftienjarige Gerrie na haar ma se dood eensaam op die plaas. Wanneer die arende in die kloof kom nes maak, kom sy in kontak met ander mense wat haar die ondersteuning gee wat haar pa nie kan nie. 

"Noem my Zol" en "Chris Pelgrim" speel in nywerheidskole af en poog om insig te gee in die psige van adolessente wat nie konformeer nie. "Noem my Zol" verower ’n tweede prys in ’n jeugverhaalwedstryd van HAUM-Literêr. 

In "Har! Har! lag die nar" is Debbie nie dom nie, net ’n bietjie stadig. Nou is sy al amper dertien, te oud vir die kinderhuis, en moet na ’n spesiale skool toe. Debbie is baie bang daarvoor en wonder of haar pa, wat by ’n sirkus werk, haar ooit weer daar sal kan opspoor. Toe sy twee jaar oud was, het hy haar kom haal om saam met hom by die sirkusmense te gaan woon en sy droom steeds daaroor. Debbie hou van die nuwe skool en maak gou maats, maar dan kom die sirkus dorp toe en Debbie wonder of haar pa ook daar is en of hy haar sal herken en aanvaar.





</doc>
<doc id="111782" url="https://af.wikipedia.org/wiki?curid=111782" title="Leonardville">
Leonardville

Leonardville is ’n nedersetting in die Omaheke-streek in die ooste van Namibië en vorm deel van die kiesafdeling Aminuis. Die jaarlikse reënval is 236 mm, hoewel 530 mm in die 2010/’11-reënseisoen gemeet is.

Leonardville was die vernaamste nedersetting van die Khauas-Nama-substam van die Oorlams tot Duitsland se imperiale magte, die Schutztruppe, hulle in 1894 en 1896 verslaan het. Vroeër is die omgewing bewoon deur die Taa-sprekende San tot die Rooinasie, wat die plek Naosanabis genoem het, hul grond beset het. Omstreeks 1840 het ’n groep mense onder leiding van Amraal Lambert, die eerste kaptein van die Kaiǀkhauan Orlam, die gebied binnegekom. Hulle het woonreg en weiding in die land van die Rooinasie gekry teen ’n jaarlikse betaling.

In 1843 het die Wesleyaanse Sendinggenootskap ’n sendingstasie hier opgerig. Die eerste sendeling was Joseph Tindall en sy seun Henry. Hulle het die nedersetting Wesley Vale genoem. Die Rynse Sendinggenootskap het die stasie in 1855 oorgeneem toe hulle die bestaande geboue – die kerk, pastorie en die smidswinkel – gekoop en ’n skool vir 60 tot 80 kinders begin het. Amraal Lambert se groep het egter ’n ander plek gesoek om hulle te vestig en so in 1855 of ’56 na Gobabis getrek.

Lambert en die meeste van sy familie is in 1864 aan pokke oorlede. ’n Ruk later het die Kaiǀkhauan, nou onder leiding van Amraal se kleinseun Andreas, teruggekeer na Naosanabis. Van hier het hulle belangrike handelsroetes beheer. Aangesien hulle vuurwapens en perde besit het, kon hulle handelaars voorlê en beroof. In die 1880’s is die Kaiǀkhauan as ’n sterk en gevaarlike mag beskou.

Nadat die Duitse Keiserryk die gebied gekoloniseer het, het Lambert geweier om hul “beskermingsverdrag” te onderteken. Die Duitsers het die Kaiǀkhauan as ’n taamlik swak mag beskou; daarom het die Duitse bevelvoerder, Theodor Leutwein, op 6 Maart 1894 ’n verrassingsaanval op Naosanabis geloods om ’n voorbeeld te stel aan die sterker volke en stamme te stel dat hulle nie die Duitse besetting van die gebied moes teenstaan nie.

Die Schutztruppe het die stryd gewen en die nedersetting se inwoners vedryf. Die grondgebied is aan die Boere gegee wat aan die Dorslandtrek uit Transvaal na Angola deelgeneem het, maar besluit het om hulle in Duits-Suidwes-Afrika te vestig, pleks van die trek te voltooi. Ná die volksmoord op die Herero en Nama van 1904/’05, het Isaak Witbooi van die Witbooi-Oorlam na Naosanabis getrek. Die Kaiǀkhauan was toe reeds heeltemal uitgewis weens die volkslagting.

Die NG gemeente Leonard (in onlangse jare verander na Leonardville) is op die elfde dag van die elfde maand (11 November) 1944 as die elfde gemeente van die Kaapse Kerk in die destydse Suidwes-Afrika gestig. Lidmate was dit eens dat die gemeente moes heet na die onvergeetlike baanbreker van die Kerk in Suidwes-Afrika, eerw. (later ds.) E.J. Leonard. So dikwels het hy per eselkar oor die uitgestrekte vlaktes van die land en selfs te voet verkwikking aan eensame plase gebring. Die gemeente het met ongeveer 500 lidmate van die gemeente Gibeon afgestig, maar ná net agt jaar reeds oor die duisend lidmate getel. Hierdie getal het egter teen 2010 teruggesak tot net 176 weens die gedurige ontvolking van die platteland.

Die gemeente het met sy stigting meer as 25 000 km² beslaan, 'n gebied so groot soos die Afrikaland Rwanda. Dit het noodwendig tot veel desentralisasie gelei, wat in 'n mate verlig is met die afstigting van die NG gemeente Aroab in 1955. Daar was aanvanklik geen gemeentelike sentrum nie, en daarom het dit teen 1952 uit vier feitlik selfstandige wyke bestaan, naamlik Uhlenhorst met 140 lidmate, Blumfelde met sowat 140 lidmate, Aroab met sowat 360 lidmate en Pretorius met sowat 320 lidmate. Die pastorie was op Pretorius geleë, terwyl elke wyk sy eie kerksaal gehad het waar een maal per maand eredienste waargeneem is en twee maal per jaar nagmaal bedien is.

Ondanks die koms van die Tswana, Oorlams en Boere, het Leonardville steeds ’n aansienlike San-bevolking. van die geskatte 500 oorblywende Taa-sprekers in Namibië, woon sowat 50 op Leonardville. Jan de Wet, ’n Namibiese boer en oudpolitikus, woon op Leonardville.

Leonardville word bestuur deur ’n dorpsraad wat bestaan uit vyf setels. In die 2010-verskieding het Swapo drie setels gewen, die RDP en Nudo een elk.



</doc>
<doc id="111786" url="https://af.wikipedia.org/wiki?curid=111786" title="Ngoni">
Ngoni

Die Ngoni is ’n etniese groep wat in Malawi, Mosambiek, Tanzanië en Zambië in Suidoos- en Sentraal-Afrika woon. Die groep stam af van die Nguni's en Zoeloes van KwaZulu-Natal in Suid-Afrika. Die verspreiding van die Ngoni in die groot wanorde tussen 1815 en 1830 ná die Zoeloe-oorloë in laasgenoemde land het sosiale gevolge gehad tot in Malawi en Zambië.

Die magsopbou van die Zoeloes in die vroeë 19de eeu (~1815–~1840) in Suider-Afrika het baie tradisionele alliansies ontwrig. Omstreeks 1817 het die Mthethwa-alliansie, wat die Zoeloes ingesluit het, in konflik gekom met die Ndwandwe-alliansie, onder meer die Nguni's. ’n Militêre aanvoerder van laasgenoemde leër, Zwangendaba Gumbi, was die hoof van die Jele- of Gumbi-stam, wat weer deel gevorm het van die groter emaNcwangeni-alliansie in wat nou Noordoos-KwaZulu-Natal is. In 1819 het die Zoeloes onder Shaka die Ndwandwe verslaan by die uMhlathuze-rivier, naby Nkandla. Die gevolg van die oorlog was die verstrooiing van baie inheemse stamme in Suider-Afrika.

In die daaropvolgende dekades het Zwangendaba ’n klein groep volgelinge noord deur Mosambiek en Zimbabwe gelei na die streek om die Viphyaplato. In dié streek, wat vandag deel is van Malawi, Zambië en Tanzanië, het hy ’n staat gestig en die plaaslike stamme oorrompel met Zoeloe-oorlogstegnieke.

Die tyd van hul trek oor die Zambezirivier word in vroeë geskrifte soms as 1825 aangegee, hoewel nou geglo word 20 November 1835 is die regte datum.

Ná Zwangendaba se dood in 1848 het onenigheid oor wie hom moes opvolg die Ngoni-volk verdeel. Hulle het eindelik sewe taamlik groot Ngoni-koninkryke in Malawi, Zambië en Tanzanië gestig.

Hoewel die Ngoni hoofsaaklik landbouers was, was beeste die belangrikste rede dat hulle noordwaarts geplunder en migreer het. Hul reputasie as vlugtelinge wat van Shaka ontsnap het, kan maklik oorbeklemtoon word; daar word geglo nie meer as 1 000 Ngoni's het die Zambezi in die 1830's oorgesteek nie. Hulle het in hul plundertogte in die noorde vroue ontvoer vir huwelike en mans om in hul leërs op te neem. Eindelik het hulle met hul oorlogvoering en organisasie ’n regeringsklas eerder as ’n etniese groep geword, en teen 1906 was min mense van suiwer Ngoni-afkoms.

Hul aansien was so groot dat 245 833 mense teen 1921 net in Njassaland beweer het hulle is lede van die stam, hoewel min van hulle die Zoeloe-dialek Chingoni kon praat.

Hoewel die Ngoni oor die algemeen ’n bepaalde identiteit as ’n volk behou het in die post-koloniale lande waar hulle gewoon het, het integrasie en ’n kultuurvermenging daartoe gelei dat hulle plaaslike tale begin praat het; deesdae word Zoeloe net in ’n paar rituele gedigte gebruik.



</doc>
<doc id="111787" url="https://af.wikipedia.org/wiki?curid=111787" title="Tonga (Malawi)">
Tonga (Malawi)

Die Tonga (ook Batonga genoem) is ’n etniese groep van Noord-Malawi. ’n Verwante groep, wat ook die Tonga genoem word, word in Zambië, Zimbabwe en in ’n mindere mate Mosambiek aangetref.

Volgens oorlewering kom die Tonga uit die noorde, miskien van Maravi-volke of die Tumbuka. Hul aanspraak daarop dat hulle ’n aparte etniese groep is, berus bloot op hul aanvaarding van ’n gemeenskaplike naam, Tonga. Tot met die koms van die Ngoni in 1855 was hulle ’n matrilineêre stam sonder ’n sentrale regering.

Nadat die Ngoni hulle verslaan het, het ouer lede van die stam agtergebly terwyl jonger lede in die Ngoni-leërs opgeneem is. In 1876 het die Tonga teen die Ngoni in opstand gekom en die daaropvolgende stryd verloor. Oorlewendes het in dorpies aan die Malawimeer bly woon. In 1993 was daar sowat ’n kwartmiljoen Tongas.

Die Tongas was hoofsaaklik ’n vissersvolk met kassawe as stapelvoedsel. Danksy opvoeding deur sendelinge kon hulle in koloniale tye hoër lone verdien deur geskoolde en halfgeskoolde arbeid te verrig. 

Die lede van die Tonga-stam het lobola in die vorm van geld betaal. Wanneer ’n vrou of kind siek geword het, kon nog geld van die man se familie geëis word. Mans mag nie van hul vrou geskei het sonder ’n openbare verhoor nie, maar sy en haar familie kon hom sonder enige formaliteit verwerp – tensy hy uit ’n ryk of magtige familie gekom het.

Sowat 170 000 Malawiërs praat Chitonga. Die Tonga wat in Zambië gepraat word, is ook ’n Bantoetaal, maar behoort tot ’n ander groep.



</doc>
<doc id="111788" url="https://af.wikipedia.org/wiki?curid=111788" title="Kardamom">
Kardamom

Kardamom is 'n spesery gemaak van die saad van verskeie plante in die genera "Elettaria" en "Amomum" in die familie "Zingiberaceae". Beide genera is afkomstig van Indië (die grootste produsent tot die laat-20ste eeu), Bangladesj, Bhoetan, Indonesië, Nepal en Pakistan. 

Hulle is uitkenbaar aan hulle klein saadhulsels, driehoekig gevorm, met klein swart saadjies binne-in.


</doc>
<doc id="111789" url="https://af.wikipedia.org/wiki?curid=111789" title="Albertus Magnus">
Albertus Magnus

Albertus Magnus (ook Albertus die Grote of Albert von Lauingen genoem; Lauingen (Donau), Swabië, ca. 1200 – Keulen, 15 November 1280) was 'n Duitse filosoof en teoloog en is 'n heilige. Albertus Magnus word "Doctor Universalis" genoem as erkenning vir sy omvangryke kennis op verskeie wetenskapsgebiede.

Albertus word voor 1200 in Lauingen gebore as die oudste seun van Markward von Lauingen, wie moontlik lid was van die laer diensadel van Hohenstaufen. Oor Albertus se vroegste jeug is nie veel bekend nie. Hy gaan na die universiteit van Padua om die vrye kunste te bestudeer. Hy word hier in 1223 lid van die Dominikaanse Orde, nadat hy beïndruk word deur die preke van Jordanus van Saksen, die opvolger van die stigter van die orde (Dominicus Guzman). Hy studeer teologie in Padua en in Bologna en vanaf 1228 gee hy in die kloosters te Regensburg, Freiburg im Breisgau, Straatsburg, Hildesheim en Keulen klas in die teologie. Die gemeente van Keulen stuur Albertus in 1243 tot 1244 na Parys, waar hy kennismaak met die gedagtegoed van Aristoteles en Averroes. In 1247 behaal hy daar 'n meestersgraad in die teologie en doseer hy suksesvol. Onder sy gehoor was sy medeteoloog Thomas van Aquino, wie Albertus in 1248 na Keulen volg, waar Albertus aan die hoof staan van die nuwe "Studium Generale" van die Dominikaanse Orde.

In Keulen doseer hy veral in die filosofiese en natuurwetenskaplike werke van Aristoteles en gee Keulen so 'n reputasie as 'n sentrum van die wetenskap. Tussen 1254 en 1257 was Albertus die Provinsiaal van die Duitse Dominikaanse provinsie. In hierdie tyd hou hy homself onder andere besig met die verdediging van die Dominikane teen die aanvalle van die Paryse Fakulteit en met die foute in die werk van die Persiese filosoof Averroes. Albertus was 'n vaardige bemiddelaar van geskille. Daar is twintig geskille bekend waarin hy 'n rol speel as bemiddelaar. Drie konflikte tussen die stad Keulen en die aartsbiskop van Keulen lê hy met sukses by. Pous Alexander IV beroep Albertus in 1256 na Rome om 'n geskil te help besleg en benoem hom in 1260 tot biskop van Regensburg. Die amp behaag Albertus nie, maar hy reorganiseer die stedelike instellings. Toe hy die taak afgehandel het en nadat pous Urbanus VI afgetree het, vra hy in 1262 om sy ontslag. Die pous verleen dit en gee vir hom die opdrag om Duitsland en Bohemië op te roep tot steun vir 'n kruistog (die Agste Kruistog).

Tussen 1264 en 1267 woon en doseer Albertus in Würzburg en Straatsburg. In 1270 keer hy terug na Keulen en woon in die klooster van die Dominikane, waar hy die laaste jare van sy lewe wy aan veral onderrig en studie. In 1274 neem hy deel aan die tweede konsilie van Lyon. Na die dood van sy oud-leerling Thomas van Aquino op 12 Maart 1274 verdedig hy sy werk teen kritici.

Sy stoflike oorskot is in die kript van die Sankt Andreasklooster te Keulen. In 1622 word Albertus deur pous Gregorius XV salig verklaar. Die heiligheidsverklaring vind plaas op 16 Desember 1931 deur pous Pius XI. Hierdie pous benoem hom ook as 'n beskermheer van die wetenskap.

Dit is nie eenvoudig om 'n lys van Albertus se werke saam te stel nie. Al in die laat Middeleeue verskyn daar sommige werke onder sy naam wat egter nie deur hom geskryf is nie. Die moderne uitgawe van sy werke gaan uit sowat sewentig dele beslaan. 


</doc>
<doc id="111790" url="https://af.wikipedia.org/wiki?curid=111790" title="The Trump Organization">
The Trump Organization

The Trump Organization (vroeër Elizabeth Trump & Son) is 'n internasionale sakekonglomeraat in Amerikaanse privaatbesit wat sy hoofkwartier in die kantoortoring Trump Tower in Midtown Manhattan, New York het. Dit dien as die vernaamste houermaatskappy vir die Amerikaanse entrepreneur Donald Trump se ondernemings en beleggings. Die konglomeraat is in besit van en oorspronklik bestuur deur Donald Trump en drie van sy oudste kinders - Donald Trump Jr., Ivanka Trump en Eric Trump wat almal as uitvoerende vise-presidente binne die organisasie gedien het.

Ná sy verkiesing as president van die Verenigde State het Donald Trump bekend gemaak dat sy twee oudste seuns, Donald Trump Jr. en Eric Trump, saam met die langjarige hoof finansiële beampte Allen Weisselberg vir die duur van sy presidentskap die bestuur van die onderneming oorgeneem het. Alhoewel Donald Trump nie meer by die alledaagse bestuur betrokke is nie, bly die onderneming in sy besit. 


</doc>
<doc id="111794" url="https://af.wikipedia.org/wiki?curid=111794" title="Fritz Krause">
Fritz Krause

Dr. Fritz Krause (1868–1959) was ’n Suid-Afrikaanse regsgeleerde.

Krause se voorsate was afkomstig van Oos-Pruise. Sy pa, Carl Johan Gottlieb Krause, het in 1848 of 1849 in Bloemfontein kom bly en gewerk as ’n mediese sendeling. Later het hy begin praktiseer as ’n dokter en word toe die dorp se distriksgeneesheer. Hy het ook ’n Volksraadlid geword. Fritz Krause se ma was Anna Wilhelmina Kellner. Die Krause-egpaar het 11 kinders gehad. Fritz en sy vier broers het almal skool gegaan aan Grey-kollege.

Krause het matriek in die eerste klas geslaag en toe letterkunde en filosofie studeer by Victoria Kollege, waar hy die graad B.A. (honneurs) verwerf het. In 1890 het hy sy regsgraad met lof aan die Universiteit van Amsterdam voltooi. Drie jaar later het hy sy doktoraal in die regte verwerf. Daarna het hy ook toelating verkry om as advokaat in Engeland te praktiseer. Hy was vlot in Duits, Engels, Nederlands en Frans.

In 1893 het hy in Pretoria begin praktiseer as advokaat en gou ’n goeie praktyk in die strafreg opgebou. Na die Jameson-inval het hy die staatsadvokaat in die hoogverraadsaak teen die lede van die “Reform Committee” bygestaan. Daarna is hy as “Eerste Publieke Vervolger en Waarnemende Staatsprocureur voor de Witwatersrand” aangestel. Sy bekendste saak was die vervolging van die man wat homself Baron von Veltheim genoem het. Hy is aangekla dat hy Wolf Joel, die neef van Barney Barnato, vermoor het. Die jurie het hom onskuldig bevind en die gehoor het luid gejuig, maar die regter was baie ontevrede met hul besluit. Daar is beweer dat Krause streng opgetree het teen onwettige drankverkope, maar nie teen prostitusie nie. Die gevolg was dat die nuwe staatsprokureur in Pretoria, Jan Smuts, in 1898 besluit het om Mostyn Cleaver aan te stel om prostitusie in Johannesburg hok te slaan.

Met die uitbreek van die Tweede Vryheidsoorlog het Krause aanvanklik in Johannesburg agtergebly om die goudmyne te beveilig, maar hy het later by die vegtende burgers aangesluit.

Tydens lord Roberts se opmars van Bloemfontein na Pretoria, was daar op 24 April 1900 ’n groot ontploffing by die ammunisiefabriek van Thomas Begbie in Johannesburg. Die Spesiale Militêre Kommandant, ene Schutte, se nalatigheid is blameer en hy is vervang deur Krause. Paul Kruger en Louis Botha het hom opdrag gegee om te verhoed dat die goudmyne deur die Boere self verwoes word. Op 29 Mei het regter Kock juis in Johannesburg opgedaag om dit te doen. Krause het daarin geslaag om Kock te arresteer en sy kommando’tjie weg te jaag. Die volgende dag was Roberts in Germiston en hy stuur toe vir ene majoor Davis en ’n ou vyand van Krause, John Douglas Forster, om die onmiddellike en onvoorwaardelike oorgawe van Johannesburg te eis. Krause se antwoord was kort en kragtig: “No, sir, not immediately and not unconditionally.” Om straatgevegte te vermy, het Krause eers probeer om van alle vegtende burgers in die stad ontslae te raak. Die volgende dag het Roberts aan die voorpunt van sy leerskare die stad binnemarsjeer. Voor die regeringsgeboue in Commissionerstraat is die Vierkleur gestryk en die Union Jack gehys.

Krause was ’n krygsgevangene maar, nadat hy sy parool gegee het, is hy toegelaat om weer as advokaat te praktiseer. Toe hy egter weier om ’n eed van getrouheid af te lê, mog hy nie langer praktiseer nie. Daarna is hy toegelaat om na Engeland te gaan, waar hy weer as advokaat gepraktiseer het.

Terwyl Krause op pad na Engeland was, het hy reeds die bepalings van sy parool-onderneming verbreek deur ’n verslag aan dr. Leyds op te stel waarin hy inligting verskaf het oor gebeure in Johannesburg na die Britse besetting. In Engeland het hy ook betrokke geraak in die verspreiding van inligting oor die konsentrasiekampe. Krause het ook ’n artikel, geskryf deur sy ou vyand Forster, gelees waarin die skrywer aangevoer het dat die Boere as rowers en bandiete behandel moes word en nie as oorlogvoerders nie. Krause was ontstoke en skryf aan sy vriend Broeksma in Johannesburg dat hy “ons mense” in kennis moes stel sodat hulle Forster of moes skiet of andersins skadeloos maak. Ongelukkig vir Krause het die Engelse sy brief aan Broeksma in die hande gekry en die gevolg was dat Krause in die Old Bailey aangekla was van aanstigting om moord te pleeg. Hy is skuldig bevind en tot twee jaar gevangenisstraf gevonnis. Hy is na nege maande losgelaat en het na Suid-Afrika teruggekeer.

Krause se plan was om weer in die Transvaal as advokaat te praktiseer, maar lord Milner wou niks daarvan hoor nie. Hy het Krause ’n politieke vuurvreter genoem en hom verbied om dit te doen. Krause het sy praktyk in die Kaap hervat en die Transvaalse hooggeregshof genader om toegelaat te word om daar te praktiseer. Die hof het Krause se aansoek toegestaan en hy is terug Transvaal toe.

In 1907 is hy getroud met Annette Wallis, ’n geskeide vrou met twee dogters.

Hy was skaars in die Transvaal toe hy verkies is as dorpsraadlid in Johanneburg. Toe verantwoordelike bestuur in die Transvaal ingestel word, het hy Vrededorp namens Het Volk in die Volksraad. Hy is ook aangestel as lid van ’n hospitaalkommissie wat mynregulasies ondersoek het.

In 1912 het hy 'n senior advokaat (“Kings Counsel”) geword. Hy het generaal Christiaan de Wet verdedig toe hy aangekla is vir sy aandeel in die 1914 rebellie.

Een van die bekendste verhore waarin hy verskyn het, was die moordverhoor teen Taffy Long, die vakbondleier tydens die 1922 mynstaking. Long is ter dood veroordeel.

In 1923 is Krause aangestel as regter van die Transvaal Provinsiale Afdeling van die Hooggeregshof van Suid-Afrika. Hy was die eerste regter van Suid-Afrika was voorheen tronkstraf uitgedien het. Krause het besluit dat ’n regter nie belasting moet betaal nie. Hy het aksie ingestel teen die kommissaris van binnelandseinkomste, maar het verloor. Daarna het die saak verder gevoer in die Appèlafdeling, maar hy het daar ook verloor.

Van 1933 tot 1938 was hy Regter-president van die Oranje-Vrystaat Afdeling van die Hooggeregshof van Suid-Afrika.




</doc>
<doc id="111797" url="https://af.wikipedia.org/wiki?curid=111797" title="Hennep">
Hennep

Hennep of industriële hennep (van die Oud-Engelse "hænep") word tipies in die noordelike halfrond aangetref. Dit behels 'n verskeidenheid van "Cannabis sativa" plantspesies wat spesifiek gekweek word vir die industriële gebruike van sy afgeleide produkte. Dit is een van die vinniggroeiendste plante en is een van die eerste plante wat tot bruikbare vesel verwerk is ongeveer 10 000 jaar gelede. Dit kan verfyn word in 'n verskeidenheid van kommersiële items insluitende papier, tekstiel, klere, bioafbreekbare plastiek, verf, isolasie, biobrandstof, kos en veevoer.

Hoewel onwettige marijuana en industriële hennep albei lede van die spesie "Cannabis sativa" is, en albei die psigokomponent tetrahidrokannabinol (THC) bevat, is hulle afsonderlike stamme, elk met unieke biochemiese samestelling en gebruike en maak deel van meer as 113 cannabinoïde. Hennep het laer konsentrasies van THC en hoër konsentrasies van kannabidiol (CBD), wat sy psigo-effekte drasties verminder. Die wettigheid van industriële hennep wissel wyd tussen lande. Sommige regerings reguleer die konsentrasie van THC en laat hennep toe wat gekweek is met 'n besonder lae THC-inhoud.


</doc>
<doc id="111800" url="https://af.wikipedia.org/wiki?curid=111800" title="Direkte en Indirekte rede">
Direkte en Indirekte rede

Direkte rede: Dit is iemand se direkte woorde, bv. Die seun het gesê: "Ek het die hond gister al gebad."

Indirekte rede: Dit is wanneer iemand se direkte woorde oorvertel word, bv. Die seun het gesê dat hy die hond die vorige dag al gebad het.

Daar is sekere reëls by die omskakeling van die direkte na die indirekte rede:







</doc>
<doc id="111802" url="https://af.wikipedia.org/wiki?curid=111802" title="Engelkruid">
Engelkruid

Engelkruid ("Angelica archangelica", ook tuin-angelika) is 'n tweejarige plant in die familie "Apiaceae", waarvan 'n subspesie verbou word vir sy soetgeurige, eetbare stingels en wortels. 

Soos met ander spesies in die "Apiaceae"-familie, is die plant se voorkoms soortgelyk aan verskeie giftige spesies ("Conium", "Heracleum" en andere), en behoort nie ingeneem te word voordat dit met volkome sekerheid geïdentifiseer is nie. Sinonieme sluit in wildeseldery, Norweegse angelika, "Archangelica officinalis" [Hoffm.] en "Archangelica officinalis" "var." "himalaica" [C.B.Clarke].


</doc>
<doc id="111803" url="https://af.wikipedia.org/wiki?curid=111803" title="Komkommerkruid">
Komkommerkruid

Die komkommerkruid ("Borago officinalis"), ook bernagie genoem, is 'n maklik herkenbare, grofharige, eenjarige plant in die blomplantfamilie "Boraginaceae", en dra blou blomme.

Dit is inheems aan die Middellandse Seegebied en het ingeburger geraak op baie ander plekke. Dit groei bevredigend in tuine in die meeste klimaatsones, en oorleef in dieselfde tuin van jaar tot jaar deur selfsaaiing. Die blare is eetbaar en daarom word die plant hiervoor gekweek in tuine in sommige dele van Europa. Die plant word ook kommersieel verbou vir komkommerkruidolie uit sy sade.


</doc>
<doc id="111804" url="https://af.wikipedia.org/wiki?curid=111804" title="Gustav Meyrink">
Gustav Meyrink

Gustav Meyrink (eintlik, "Gustav Meyer", en soms verkeerdelik as "G. Meyrinck" gelys, * 19 Januarie 1868 in Wene; † 4 Desember 1932 in Starnberg, Duitsland), was 'n Oostenrykse skrywer en vertaler.

Gebore 1868 in Wene as die buite-egtelike seun van die württembergse staatsminister Karl von Varnbüler en die aktrise Marie Meyer. Gustav Meyrink deurbring sy skooljare in München, Hamburg en Praag. Na afsluiting van sy tyd by die Handelsakademie in Praag (1885–88) was Meyrink 1889–1902 eers mede-eienaar, dan die enigste eienaar van die praagse Bank en geldwisselaar Meyer & Morgenstern. In 1893 is hy met Hedwig Aloysia Certl getroud. In 1897 het hy Philomena Bernt ontmoet, sy toekomstige tweede vrou. In dieselfde jaar het hy sy eerste literêre pogings onderneem. In 1901 is sy eerste publikasie ("Die warm soldaat") uitgegee onder die kunstenaarnaam ""Meyrink"" in die münchense "Simplicissimus-tydskrif". 1902 gaan die bank-besigheid bankrot, word hy aangehou weens beweerde bedrog, maar is vrygespreek en het herhaaldelik maar onsuksesvol aansoek gedoen vir rehabilitasie. 1904 trek hy na Wene, waar hy as redakteur van die Weense satiriese tydskrif "Liewe Augustin" gewerk het.

In 1905 skei hy van sy eerste vrou en trou met Philomena Bernt. 1906 is sy dogter gebore. In 1907 trek hy München toe en word hy 'n Duitse burger. In 1908 is sy seun gebore, wat weer in Julie 1932 selfmoord gepleeg het. Meyrink onderneem reise na die Gardameer, Praag, Berlyn en Switserland. 1909–1914 verskyn vertalings uit Engels. 1910–1913 was daar 'n samewerking met die skrywer Roda Roda, veral by toneelstukke. In 1911 trek hy na Starnberg, waar hy tot sy afsterwe gewoon het. In 1927 konverteer Gustav Meyrink van Protestantisme na Mahayana Boeddhisme. In 1928 is die huis in Starnberg verkoop waar Meyrink sedert 1920 gewoon het.

Meyrink is op die 4. Desember 1932 in Starnberg oorlede en is drie dae later in die begraafplaas van die dorp begrawe.

Die skeppingsplekke van sy literêre werk was in Praag en München. Vir die duur van sy lewe het hy 'n intieme liefde-haat verhouding vir albei stede gehad.

Tydens die Eerste Wêreldoorlog het Meyrink met die Vrymesselary in kontak gekom, en dit op 'n baie pikante en ongewone manier. Hy is in 1917 deur die Duitse amp vir buitelandse sake in Berlyn gevra om vir propaganda-doeleindes 'n okkulte-roman te skryf, waarin gesuggereer is dat die Vrymesselary as 'n geheel, en veral die Franse en Italiaanse Vrymesselary, die skuld vir die oorlog dra. Die amp vir buitelandse sake het vir hierdie doel meerdere skrifstukke van die vrymesselary aan Meyrink beskikbaar gestel. Die doel was dat die roman ook in engels en sweeds vertaal moes word en met' n sirkulasie van 'n halwe miljoen kopieë versprei moes word. Die teoloog Carl Vogl skryf: "Toe ek Meyrink in die derde jaar van die oorlog (Julie 1917) besoek het, het ek 'n tafel met stapels van ou en nuwe boeke oor die vrymesselary gesien. M. het my vertel dat hy die boeke van die amp vir buitelandse sake in Berlyn gekry het(…)"
Meyrink het in hierdie verband aan Vogl gesê: "ek is per telegraaf na die amp vir buitelandse sake in Berlyn ontbied. Daar het ek met 'n raadslid en twee van sy vertrouelinge, insluitend die biegvader van die koningin van Beiere, ontmoet. Ek is opdrag gegee: skryf vir ons 'n roman waarin jy bewys dat die vrymesselaars van die wêreldoorlog skuld is. (…) Ek was baie verbaas, en het geantwoord dat Frenssen of Ganghofer meer geskik vir hierdie taak sou wees. Maar hulle het gemeen dat hierdie skrywers te nasionalisties en militaristies was. Dat hulle 'n prominente skrywer gesoek het wat teenoor hierdie aspekte van die openbare lewe krities ingestel was(…)."

Meyrink het die opdrag waarskynlik aanvaar met die bedoeling om die werk te kry gemaklik in die bedoeling van die projek is om te misluk of ten minste tot die mate te beïnvloed om die resultaat. Hy was egter voor die voltooiing van die Werk, waarskynlik net as gevolg van die orde geboorte gegee en gevra vir die dokumente terug na Berlyn na die buitelandse kantoor om dit terug te stuur. Die einde was dan die Duits-Oostenrykse nasionale politikus Friedrich Wichtl , in gevolg van 'n paar pamflette op die Masonic-Joodse wêreld sameswering, geskryf het, en dus een van die pioniers van die anti-Masonic Invloed van Algemene Erich Ludendorff en die anti-Semitisme van die nasionale sosialiste, sowel as die legende van die Masonic-Joodse wêreld sameswering.

In 1958, is die "Meyrink-Gasse" in Wene-Liesing is na hom vernoem. In München, is die Gustav-Meyrink-Strasse na hom vernoem.









</doc>
<doc id="111806" url="https://af.wikipedia.org/wiki?curid=111806" title="Salie">
Salie

Salie ("Salvia officinalis", ook bekend as tuinsalie of gewone salie) is 'n meerjarige, immergroen struik, met houtagtige stingels, grys blare en blou tot perserige blomme. 

Dit is 'n lid van die familie "Lamiaceae" en is inheems aan die Middellandse Seegebied, al is dit genaturaliseerd op baie plekke in die wêreld. Dit het 'n lang geskiedenis van medisinale en kulinêre gebruik, en in die moderne tyd as 'n ornamentele tuinplant. Die algemene naam "salie" word ook gebruik vir 'n aantal verwante en onverwante spesies.

S. officinalis is beskryf deur Carl Linnaeus in 1753. Dit is vir eeue lank in die Ou Wêreld vir sy voedsel en helende eienskappe gekweek, en is dikwels in ou herbale beskryf vir sy vele wonderbaarlike eienskappe. Sy spesifieke tweede naam, "officinalis", verwys na sy medisinale gebruik - die "officina" was die tradisionele stoorkamer van 'n klooster waar kruie en medisyne geberg is. "S. officinalis" is onder baie ander wetenskaplike name geklassifiseer oor die jare, insluitend ses verskillende name sedert 1940 alleen. Dit is die tipiese spesie vir die genus Salvia. Die tweede mees gebruikte spesie van salie is "Salvia lavandulaefolia", wat 'n soortgelyke samestelling met Salvia officinalis deel, met die uitsondering dat lavandulaefolia baie min van die potensieel giftige GABA-blokkeerder monoterpenoied thujone bevat.

Entomofilie (bestuiwing deur insekte ) is 'n vorm van biotiese bestuiwing. 

Party blomme hou daarvan om net deur een soort insek bestuif te word. Hulle het dan 'n hele reeks hindernisse om te voorkom dat enige ander insek by hul nektar uitkom.

Die salie is een van hierdie eienaardige soort blomme. Hy het die by as sy persoonlike dienskneg gekies. Die kroonblare van die blom is so gevorm dat dit maklik die liggaam van 'n heuning by kan akkomodeer. Die vlieg gaan hom vasloop in verskeie hindernisse en die hommelby is hopeloos te groot. 




</doc>
<doc id="111808" url="https://af.wikipedia.org/wiki?curid=111808" title="Bishopsgate-bomontploffing">
Bishopsgate-bomontploffing

Die Bishopsgate-bomontploffing was 'n aanval wat die Provisionele Ierse Republikeinse Leër ("Provisional Irish Republican Army", IRA) op Saterdag, 24 April 1993 in Bishopsgate, een van die groot verkeersare in Londen se finansiële distrik, die "City of London", geloods het. Die ontploffing, waarin 'n nuusfotograaf dood en 44 mense beseer is, is deur 'n vragmotor vol plofstof veroorsaak en het skade ter waarde van £350 miljoen berokken.

Die terreuraanval op Bishopsgate is net sowat een jaar ná 'n soortgelyke ontploffing naby die "Baltic Exchange" geloods. Vervolgens is 'n sogenaamde "staalring" (met straatversperrings, kontrolepunte en CCTV-kamera's) geïmplementeer om die City of London te beskerm. Baie ondernemings het noodplanne vir toekomstige aanvalle of rampe begin opstel.


</doc>
<doc id="111809" url="https://af.wikipedia.org/wiki?curid=111809" title="Fabien Biancalani">
Fabien Biancalani

Fabien Biancalani (23 maart van 1981, in Villerupt) is 'n sanger en akteur van Franse oorsprong, en Italiaans aan sy vader se kant.







</doc>
<doc id="111811" url="https://af.wikipedia.org/wiki?curid=111811" title="Heilige basilie">
Heilige basilie

Die heilige basiliekruid ("Ocimum tenuiflorum", ook bekend as "Ocimum sanctum", thulasi of tulsi), is 'n aromatiese plant in die familie "Lamiaceae" (minte) wat inheems is aan die Indiese subkontinent en 'n wydverspreide gekweekte plant in die Suidoos-Asiatiese trope. Dit is 'n regopgroeinde, digvertakke struik, 30-60 cm (12-24 duim) hoog met harige stamme en eenvoudige filotaksiese groen of pers blare wat 'n sterk geur afgee.

Blare word op blaarstele gedra en is eiervormig, tot 5 cm lank, gewoonlik effens getand. Die blomme is pers in lang trosse en nou kranse. Die twee belangrikste morfotipes wat in Indië en Nepal gekweek word is die groenblarige (Sri of Laksjmi thulasi) en die persblarige (Krisjna thulasi).

Thulasi word verbou vir godsdienstige en medisinale doeleindes, en vir sy eteriese olie. Dit is alombekend op die Indiese subkontinent as 'n medisinale plant en 'n kruietee, wat algemeen gebruik word in Ayurveda-medisyne. Dit speel 'n belangrike rol in die Vaishnava-tradisie van Hindoeïsme, waartydens aanhangers met heilige basilieplante of -blare aanbidding doen. Hierdie plant is vereer as 'n elikser van die lewe.

Die variëteit van "Ocimum tenuiflorum" wat in Thaise kookkuns gebruik word, word na verwys as Thai heilige basiliekruid (Thai: กะเพรา kaphrao); dit moet nie verwar word met Thaise basilie, wat 'n variëteit van "Ocimum basilicum" is, nie.


</doc>
<doc id="111813" url="https://af.wikipedia.org/wiki?curid=111813" title="Boomkreef">
Boomkreef

Die Boomkreef ("Dryococelus australis") : "Lord Howe Island stick insect" of "tree lobster", is 'n uiters skaars en kritiek bedreigde stokinsek van die Australiese Lord Howe-eilandgroep.

Die sespotige boomkreef word tot 15 cm groot (wyfies is effens groter as mannetjies) met 'n massa van tot 25 gram. Daar was vermoed dat hulle in 1920 uitgesterf het. In 2001 egter, is op Ball se Piramiede, 'n hoë rots aan die kus van die Lord Howe-eiland, 'n kolonie van 24 boomkrewe aangetref.

Dit insek het vroeër algemeen op Lord Howe-eiland voorgekom, waar die plaaslike bevolking die diertjies onder meer gebruik het as vis-aas, maar hulle verdwyn gou nadat daar in 1918 van die skeepswrak van die "SS Makambo" 'n plaag swart rotte vrygekom het.

In 2003 is met vier van die rotsafkomstige eksemplare van "Dryococelus australis" 'n teelprogram begin, met die doel om die nageslag uiteindelik uit te plaas op Lord Howe-eiland, nadat dit vry van rotte gemaak is. In 2008 is 20 inballingskapgeteelde boomkrewe in 'n spesiale habitat op die eiland uitgeplaas. 


</doc>
<doc id="111816" url="https://af.wikipedia.org/wiki?curid=111816" title="Suurlemoenbalsem">
Suurlemoenbalsem

Melissa officinalis, bekend as sitroenbalsem of suurlemoenbalsem, balsem, gewone balsem, of balsemkruisement, is 'n kruidagtige meerjarige plant in die kruisementfamilie "Lamiaceae", inheems aan Suid-Sentraal-Europa, Noord-Afrika, die Middellandse Seegebied en Sentraal-Asië.

Die plant groei tot 70-150 cm hoog. Die blare het 'n sagte suurlemoengeur, wat verband hou met kruisement. Gedurende die somer verskyn klein wit blommetjies vol nektar. Dit moet nie verwar word met byebalsem (van genus "Monarda") nie. Die wit blomme lok bye, vandaar die genusnaam Melissa (Grieks vir heuningby).


</doc>
<doc id="111817" url="https://af.wikipedia.org/wiki?curid=111817" title="Waterkers">
Waterkers

Waterkers ("Lepidium sativum"), soms na verwys as tuinkers om dit te onderskei van soortgelyke plante wat ook "waterkers" heet (uit ou Germaanse cresso wat skerp, pittig beteken), is 'n redelik vinnig groeiende, eetbare plant.

Tuinwaterkers is geneties verwant aan bronkors en mosterd, hulle deel hulle skerp, pikante smaak en aroma. In sommige streke is tuinwaterkers bekend as mosterd en waterkers, tuinpeperwaterkers, peperwortel, of arm man se peper. 

Hierdie jaarlikse plant kan 'n hoogte van 60 cm (24 duim) bereik, met baie takkies op die boonste deel. Die wit tot pienk blomme is net 2 mm in deursnee, gegroepeer in vertakte trosse.

Indien dit rou verbruik word, is waterkers 'n hoë-voedingstofvoedsel met 'n aansienlike inhoud van vitamien A, C en K asook 'n paar dieetminerale.


</doc>
<doc id="111818" url="https://af.wikipedia.org/wiki?curid=111818" title="Rhodesiese Bosoorlog">
Rhodesiese Bosoorlog

Die Rhodesiese Bosoorlog – ook bekend as die Tweede Chimurenga of die Zimbabwe Vryheidsoorlog – was 'n burgeroorlog wat vanaf Julie 1964 tot Desember 1979 geveg is in die omstrede gebiede van Rhodesië (later Zimbabwe-Rhodesië). Drie groepe het teen mekaar geveg: die Rhodesiese regering, onder Ian Smith (later die Zimbabwe-Rhodesië-regering onder Biskop Abel Muzorewa); die Zimbabwe National Liberation Army (ZANLA), die militêre vleuel van Robert Mugabe se Zimbabwe African National Union; en die Zimbabwe African National Union van Joshua Nkomo.

Die oorlog en die daaropvolgende binnelandse ooreenkoms, wat in 1978 deur Smith en Muzorewa onderteken is, het in Junie 1979 gelei tot die implementering van universele stemreg, wat die einde was van die wit minderheidsbewind in Rhodesië, waarna dit herdoop is na Zimbabwe-Rhodesië onder 'n swart meerderheidsregering. Dit het egter geen internasionale steun gekry nie en die oorlog het aangegaan.

Onderhandelings tussen die Zimbabwe-Rhodesië-regering, die Britse regering en Mugabe en Nkomo se verenigde "Patriotiese Front" is in Desember 1979 in die Lancasterhuis voortgesit, waar die Lancasterhuis-ooreenkoms onderteken is. Die land is tydelik weer onder Britse beheer geplaas en 'n nuwe verkiesing is in Maart 1980 onder die Britse regering en die Britse Statebond se toesig gehou. ZANU het dit gewen en Mugabe word op 18 April 1980 as die eerste eerste minister van Zimbabwe aangestel. Die land het toe amptelik, internasionale erkenning ontvang.

Die oorsprong van die oorlog in Rhodesië kan teruggespoor word na die kolonisering van die gebied deur blanke Zimbabwiërs in die laat 19de eeu, en die verdeeldheid van swart Afrika-nasionaliste, wat teen die wit minderheidsregering opgestaan het. Britse setlaars en Suid-Afrikaners het hulle in die 1890's in Rhodesië tuisgemaak, en hoewel hulle nooit volle heerskappy-status toegestaan is nie, het wit Rhodesiërs in effek die land sedert 1923 regeer. In sy befaamde "winde van verandering-toespraak" in 1960 in die Suid-Afrikaanse parlement, het die Britse eerste minister, Harold Macmillan, Brittanje se planne bekend gemaak om onafhanklikheid aan die Britse kolonies te gee onder 'n swart meerderheidsbewind.

Talle wit Rhodesiërs was bevrees dat dekolonisasie en 'n meerderheidsregering chaos sou veroorsaak, soos die geval met die Kongo-krisis in 1960. Brittanje se weiering om 'n kompromie aan te gaan oor sy beleid van "geen onafhanklikheid voor meerderhedsregering" het tot gevolg gehad dat Smith en sy regering op 11 November 1965 'n eensydige onafhanklikheidsverklaring ingestel het. Rhodesië het wel die steun van die naburige Suid-Afrika en van Portugal gekry, onder wie se bewind Mosambiek geval het, maar geen ander land in die wêreld het dit gesteun nie.

Baie van die wit Rhodesiërs het die oorlog, in die lig van die gruweldade in die voormalige Belgiese Kongo, die Mau Mau-opstande in Kenia en elders in Afrika nog vars in hul geheue, as 'n kwessie van oorlewing gesien. Baie wittes (en 'n kleiner aantal swart Rhodesiërs) het geglo hul lewenstyl word bedreig, en dat hulle 'n veiliger en 'n hoër standaard van lewe, as baie ander Afrikalande, gehandhaaf het. Hoewel stemreg tegnies gesproke vir almal in Rhodesië oop was, ongeag van ras, het die vereiste van eiendomsbesit die regte hiervan van die meeste swart Rhodesiërs ontneem. Die 1969-grondwet het toegelaat dat "nie-Europeërs" (hoofsaaklik swartes) vir agt van die 66 setels in die parlement mag stem. 'n Verdere agt setels was vir die stamhoofde gereserveer.

Twee opponerende bevrydingsorganisasies: Zimbabwe People's Union (ZAPU) en die Zimbabwe African National Union (ZANU) is in Augustus 1963 gestig nadat daar tweespalt in die leierskap ontwikkel het oor die taktiek, sowel as die stamgebondenheid en persoonlikheidsverskille. ZANU en sy militêre vleuel, ZANLA, is aanvanklik deur eerw. Ndabaningi Sithole gelei, en later deur Robert Mugabe, en het hoofsaaklik uit die Sjona-sprekende stamme bestaan. ZAPU en sy militêre vleuel, ZIPRA was weer hoofsaaklik Ndebele en onder die leierskap van Joshua Nkomo.

Koue Oorlog-politiek het ook 'n rol in die konflik gespeel, met die Sowjetunie wat ZIPRA ondersteun het, en China vir ZANLA. Elke groep het uiteindelik sy eie oorlog teen die Rhodesiese veiligheidsmagte gevoer en selfs soms ook teen mekaar geveg. In Junie 1979 bied die regerings van Kuba en Mosambiek regstreekse militêre hulp aan die Patriotiese Front, maar Mugabe en Nkomo het dit van die hand gewys. Ander buitelandse moondhede het ook tot die konflik bygedra, soos Noord-Korea se militêre raadgewers wat die guerrillavegters in 'n kamp naby Pjongjang in die hantering van wapens en springstof opleiding gegee het. Teen April 1979 was daar 12 000 ZANLA-vegters in Tanzanië, Ethiopië en Libië opgelei, terwyl 9 500 van die 13 500 van sy bestaande kaders, in Rhodesië ontplooi was. Aan die ander kant van die konflik het Suid-Afrika in die geheim materiële en militêre steun aan die Rhodesiese veilgheidsmagte verleen.

Die konflik is deur die bevrydingsbewegings en die Britse regering as 'n oorlog vir nasionale- en rassebevryding beskou. Vir die Rhodiese regering was die konflik 'n stryd tussen een deel van die land se bevolking (die wittes), namens die hele bevolking (insluitende die swart meerderheid), teen verskeie buitelands-befondsde partye, bestaande uit meestal swart radikales en kommuniste. Die vryheidsbewegings het geglo dat hul land, sedert 1890, deur 'n buitelandse moondheid, Brittanje, beset was.

Die Britse regering het die land sedert 1923 indirek deur 'n goewerneur laat regeer toe die bewind by die British South Africa Company oorgeneem is. Selfregering is hierna aan 'n plaaslik-verkose regering gegee, wat hoofsaaklik uit wittes bestaan het. Ian Smith se Rhodesian Front het in 1962 aan bewind gekom en op 11 Nobember 1965 eensydig onafhanklikheid verklaar om, soos hulle dit gesien het, as selfregering wat reeds in 1923 verkry was.

Ondanks die negatiewe uitwerking wat die ekonomiese en diplomatieke sanksies op die land gehad het, kon Rhodesië tog daarin slaag om 'n kragtige en professionele militêre vermoë te handhaaf. In Junie 1977 het die tydskrif "Time" berig dat die Rhodesiese leër, "man vir man", onder die wêreld se beste gevegseenhede gereken word.

Die leër was altyd 'n relatief klein mag, wat in 1970 uit 3 400 permanente troepe bestaan het. Teen 1978–79 het die troepsterkte gegroei tot 10 800 permanente lede, en 'n reserwemag van 40 000 man.

Die meeste wit burgers het gedurende die oorlog permanent wapens aan hul gedra en dit was 'n algemene gesig om wit huisvrouens met submasjiengewere te sien. 'n Beleg-mentaliteit het die land beetgepak waar private voertuie in gewapende konvooie op die paaie moes beweeg uit vrees vir hinderlae. Plase en dorpies in die landelike gebied is gereeld deur die guerrillas aangeval.

Die twee grootste gewapende groepe wat teen Ian Smith se regering geveg het, was die Zimbabwe African National Liberation Army (ZANLA), die gewapende vleuel van Zimbabwe African National Union (ZANU) en die Zimbabwe People's Revolutionary (ZIPRA), die gewapende vleuel van die Zimbabwean African People's Union (ZAPU). Die gevegte was meestal in die landelike gebied waar die organisasies die plaaslike werkers se steun probeer kry en nog vegters gewerf het, terwyl die wit burgerlikes aangeval en geteister is. In hul stryd om oorheersing oor die plaaslike bevolking het ZANLA en ZIPRA soms teen mekaar geveg sowel as teen die Rhodesiese veiligheidsmagte.

ZANLA was ZANU se gewapende vleuel. Die organisasie het ook sterk bande met die Mosambiekse bevrydingsbeweging, FRELIMO gehad. Aan die einde van die oorlog was ZANLA op 'n konstant in beheer van meer as die helfte van die land, en in elke provinsie, behalwe Matabeleland-Noord. Hierby het ZANLA nog 'n burgeroorlog geveg teen ZIPRA, ondanks die feit dat hul twee politieke partye na 1978 'n gesamentlike front gestig het. Dit was ZANLA se oogmerke om die grondgebied te beset, beheer oor te neem van die plaaslike regerings in die landeelike gebiede, en dan 'n finale konvensionele aanslag te loods. ZANLA het weer gekonsentreer om die landelike gebiede met geweld, oorreding en met die hulp van familiebande te verpolitiseer.

ZANLA wou die Rhodesiese regering se ekonomie lamlê met die plant van Sowjet-landmyne op die paaie. Vanaf 1972 tot 1980 is 2 504 voertuie opgeblaas. 632 mense is dood en 4 410 beseer.

As teenvoeter het die Rhodesiërs, met die hulp van Suid-Afrika, landmynbestande voertuie ontwerp. Hulle het begin om die lug in die voertuie se bande met water te vervang om die krag van die ontploffings te absorbeer en die hitte te verminder.

ZIPRA het teen die Rhodesiese regering geveg en sy sterkte het gelê in die etniese Ndebele onder leiding van Joshua Nkomo. In teenstelling met ZANLA se bande met FRELIMO in Mosambiek, het Nkomo se ZIPRA-magte meer op Zambië vir sy basisse gesteun. Dit was egter nie altyd met die volle steun van Zambië nie. Teen 1979 het die gekombineerde magte van ZIPRA, Umkhonto we Sizwe (die gewapende vleuel van die African National Congress) en Suidwes-Afrika se SWAPO-vegters self 'n interne sekuriteisprobleem vir Zambië geword. Omdat die Zimbabwean African People's Union se politieke strategie meer op onderhandelings as sy gewapende stryd gefokus het, het ZIPRA nie so vinnig en indrukwekkend soos ZANLA gegroei nie. ZIPRA het tog teen 1979 'n gevegsmag van sowat 20 000 man gehad wat die meeste in basiskampe rondom Lusaka, Zambië, ontplooi was.

ZIPRA was verantwoordelik vir twee aanvalle op burgerlike Viscount-passasiersvliegtuie van Air Rhodesia, op 3 September 1978 en 12 Februarie 1979 neergeskietis. Albei is met SA-7 (SAM-7) grond-tot-lugmissiele afgeskiet terwyl dit vanaf die Kariba-lughawe opgestyg het.

Die ZAPU/ZIPRA-strategie om Zimbabwe oor te neem, was onsuksesvol. Die oordrag na 'n swart meerderheidsregering was in elk geval nie deur 'n militêre oorname bereik, soos deur ZAPU/ZIPRA verwag was nie, maar op 'n vreedsame wyse met verkiesings onder internasionale toesig. Rhodesië is vir 'n kort tydjie teruggeneem na werklike Britse beheer en 'n algemene verkiesing is toe vroeg in 1980 gehou.

Robert Mugabe ZANLA/ZANU het gewen.

Volgens Rhodesiese statistiek is meer as 20 000 mense in die oorlog dood. Vanaf Desember 1972 tot Desember 1979 is 1 361 lede van die Rhodesiese veiligheidsmagte dood, en 10 450 guerrillavegters is in dieselfde tyd in Rhodesië. Dit is nie bekend hoeveel tydens oorgrensoperasies in Mosambiek en Zambië gesneuwel het nie. 'n Totaal van 7 790 swart burgerlikes is dood en 468 wit burgerlikes.

'n Aantal boeke en rolprente is gedurende die bosoorlog geskryf.

Van die rolprente is:



</doc>
<doc id="111820" url="https://af.wikipedia.org/wiki?curid=111820" title="Krulsuring">
Krulsuring

Die krulsuring ("Rumex crispus", Engels: "curly dock" of "yellow dock"), is 'n meerjarige blomplant in die familie "Polygonaceae", inheems aan Europa en Wes-Asië.

Die plant produseer 'n bloeiwyse of blomstingel wat tot sowat een meter hoog groei. Dit het gladde blare wat uitloop uit 'n groot basale roset, met kenmerkende waai- of krulkante. Op die steel word blomme en sade geproduseer in groepe op vertakte stamme, met die grootste groep aan die bopunt. Die sade is blink, bruin en omhul in die kelk van die blom wat hulle produseer. Die omhulsel stel die sade in staat om op water te kan dryf en word ook vasgevang in wol en dierpelse; dit help die sade om te versprei na nuwe plekke. Die wortelstruktuur is 'n groot, geel, gevurkte penwortel.

"Rumex crispus" het 'n aantal subspesies met kenmerkende habitatvoorkeure. "R. crispus ssp. crispus" word op afval en bewerkte grond aangetref. "R. crispus ssp. littoreus" het 'n kusverspreiding en "R. crispus ssp. uliginosus" word in die modder van riviermondings aangetref. Die spesie verbaster maklik met ander "Rumex-"spesies, insluitend "R. obtusifolius", "R. obovatus", "R. palustris" en "R. maritimus".


</doc>
<doc id="111821" url="https://af.wikipedia.org/wiki?curid=111821" title="Wynruit">
Wynruit

Wynruit ("Ruta graveolens", rue, common rue of herb-of-grace), is 'n spesie van "Ruta" wat as 'n ornamentele plant en as kruie verbou word. Dit word ook gekweek as 'n medisinale plant en tot 'n mindere mate as 'n insekweerder. 

Dit is inheems aan die Balkan-skiereiland. Dit word deesdae oor die hele wêreld aangeplant in tuine, veral vir sy mooi blou blare, en soms vir sy verdraagsaamheid in warm en droë grondtoestande.


</doc>
<doc id="111822" url="https://af.wikipedia.org/wiki?curid=111822" title="Kreatiwiteit">
Kreatiwiteit

Kreatiwiteit is 'n verskynsel waardeur iets nuuts en, op die een of ander manier, waardevol gevorm word. Die geskepte item kan ontasbaar (soos 'n , 'n , 'n of 'n ) of 'n fisiese voorwerp (soos 'n uitvinding, 'n literêre werk of 'n skildery) wees.

Wetenskaplike belangstelling in kreatiwiteit behels baie definisies en begrippe met betrekking tot die dissiplines van sielkunde, , onderwys, filosofie (veral die filosofie van die wetenskap), tegnologie, teologie, sosiologie, linguistiek, ,  en ekonomie, wat die verhouding tussen kreatiwiteit en algemene intelligensie, geestelike en neurologiese prosesse, die persoonlikheidstipe en kreatiewe vermoë, en kreatiwiteit en geestesgesondheid dek; wat die potensiaal vir die bevordering van kreatiwiteit deur middel van onderwys en opleiding, veral uitgebrei deur tegnologie, dek; en wat die toepassing van kreatiewe hulpbronne dek om die doeltreffendheid van onderwys en geleerdheid te verbeter.

In 'n opsomming van wetenskaplike navorsing oor kreatiwiteit het Michael Mumford voorgestel dat dit lyk asof ons gedurende die laaste dekade tot 'n vergelyk gekom het dat kreatiwiteit die produksie van nuwe, nuttige produkte behels (Mumford, 2003, p. 110).  het dit beskryf as die produksie van iets oorspronkliks en waardevol. Die definisies van skrywers verskil dramaties van mekaar buite hierdie algemene ooreenkomste: Volgens Peter Meusburger is daar meer as 'n honderd verskillende analises in die literatuur. Ter illustrasie,  het dit beskryf as 'n proses om, byvoorbeeld, sensitief vir probleme, tekortkominge, leemtes in kundigheid, ontbrekende beginsels en disharmonie te word; die struikelblokke te identifiseer; oplossings te soek, raaiskote te maak, of veronderstellings oor die tekortkominge te formuleer; hierdie veronderstellings te toets en weer te toets, dit moontlik te wysig en dan weer te toets; en die resultate eindelik bekend te maak.

Kreatiwiteitsteorieë (veral die navorsing oor die vraag hoekom sommige mense kreatiewer as ander is) het op 'n verskeidenheid aspekte gefokus. Die oorheersende faktore word gewoonlik as die vier P's — proses, produk, persoon en plek (volgens ) geïdentifiseer. 'n Fokus op "proses" word gewys in die kognitiewe benaderings wat poog om die denkmeganismes en -tegnieke vir kreatiewe denke te beskryf. Teorieë wat hulle beroep op divergente eerder as konvergente denke (soos dié van ) of dié wat die uitvoer van die kreatiewe proses (soos dié van ) beskryf, is hoofsaaklik teorieë van kreatiewe proses. 'n Fokus op kreatiewe "produk" verskyn gewoonlik in pogings om kreatiwiteit te meet (psigometrika, kyk hieronder) en in die raamwerk van kreatiewe idees as suksesvolle . Die psigometriese benadering tot kreatiwiteit bring ook aan die lig dat dit die vermoë behels om meer te produseer. 'n Fokus op die aard van die kreatiewe "persoon" neem meer algemene intellektuele gewoontes, soos openhartigheid, vlakke van , selfstandigheid, kundigheid en ondersoekende gedrag in aanmerking. 'n Fokus op "plek" neem die omstandighede waarin kreatiwiteit floreer, soos die grade van selfstandigheid, toegang tot hulpbronne en die aard van hekwagters in aanmerking. Kreatiewe lewenstyle word gekenmerk deur afwykende ingesteldhede en gedrag asook buigsaamheid.

Die meeste antieke kulture, insluitend denkers van ,  en , het nie 'n konsep van kreatiwiteit gehad nie, en het kuns as 'n vorm van ontdekking gesien en nie as skepping nie. Die antieke Grieke het nie woorde vir "om te skep" of "skepper" gehad nie, behalwe vir die uitdrukking "poiein" (om te maak), wat slegs op "poiesis" (poësie) en op die "poietes" (digter of die skepper) wat dit gemaak het, van toepassing was.

Daar word oor die algemeen aangevoer dat die idee van "kreatiwiteit" sy oorsprong in die  deur middel van die Christendom as  het. Volgens die historikus, , was die vroeë Westerse opvatting van kreatiwiteit die  in "Genesis". Dit is egter nie kreatiwiteit in die moderne sin nie, wat eers tydens die Renaissance ontstaan het. Volgens die Joods-Christelike tradisie was kreatiwiteit die terrein van God alleen; daar is gereken dat die mens nie die vermoë het om iets nuuts te skep nie, behalwe as 'n uitdrukking van God se werk. 'n Soortgelyke konsep het in die Griekse  kultuur bestaan, byvoorbeeld, muses was gesien as bemiddelende inspirasie van die gode. Die Romeine en Grieke het hulle beroep op die begrip van 'n eksterne kreatiewe "" (Grieks) of "" (Latyns) wat aan die heilige of goddelike gekoppel is. Nie een van hierdie sienings is egter soortgelyk aan die moderne konsep van kreatiwiteit nie, en die individu was nie gesien as die oorsaak van die skepping tot die Renaissance nie. Tydens die Renaissance is kreatiwiteit die eerste keer verstaan as iets komende van die vermoëns van "prominente figure" en nie as 'n kanaal vir die goddelike nie.

Die verwerping van kreatiwiteit ten gunste van ontdekking en die oortuiging van die individuele skepping as 'n kanaal van die goddelike het die Weste waarskynlik tot die Renaissance en selfs later oorheers. Die ontwikkeling van die moderne konsep van kreatiwiteit het met die Renaissance begin toe daar begin is om die skepping te beskou as afkomstig van die vermoëns van die individu en nie van God nie. Dit kan toegeskryf word aan die toonaangewende intellektuele beweging van die tyd, naamlik die humanisme, wat 'n intense mensgesentreerde uitkyk op die wêreld ontwikkel het en waarde heg aan die intellek en prestasie van die individu. Uit hierdie filosofie het die  (of veelweter) ontstaan, 'n individu wat die hoofde van die humanisme in hul eindelose hofmakery met kennis en skepping verpersoonlik. Een van die bekendste en uiters vaardige voorbeelde is Leonardo da Vinci.

Hierdie verskuiwing was egter geleidelik en het nie onmiddellik duidelik geword tot die Verligting nie. Teen die 18de eeu en die Verligting is daar meer gereeld verwys na kreatiwiteit (veral in die estetika) gekoppel met die konsep van  . In die werke van Thomas Hobbes het verbeelding 'n belangrike element van die menslike bewussyn geword. was een van die eerste skrywers wat verbeelding as 'n eienskap van 'n  geïdentifiseer het, deur die skeiding tussen talent (produktief, maar geen baanbrekerswerk nie) en genius te kenmerk.

Kreatiwiteit het as 'n direkte en onafhanklike studieonderwerp feitlik geen aandag gekry tot die 19de eeu nie. Volgens Runco en Albert het kreatiwiteit as die onderwerp van behoorlike studie ernstig te voorskyn gekom in die laat 19de eeu met die verhoogde belangstelling in individuele verskille geïnspireer deur die koms van die Darwinisme. Hulle het in die besonder verwys na die werk van , wat deur sy eugenetiese beskouing 'n lewendige belangstelling gehad het in die oorerflikheid van intelligensie, met kreatiwiteit as 'n aspek van genius.

In die laat 19de en vroeë 20ste eeu het die vernaamste wiskundiges en wetenskaplikes soos (1896) en (1908) begin om oor hulle kreatiewe prosesse te besin en dit in die openbaar te bespreek.

Die insigte van Poincaré en Von Helmholtz is voortgebou op vroeë weergawes van die kreatiewe proses deur pioniersteoretici soos en . In sy werk "Art of Thought", wat in 1926 gepubliseer is, het Wallas een van die eerste modelle van die kreatiewe proses bekendgestel. Dié model bestaan uit vyf fases:
Wallas se model word dikwels met vier fases behandel, waar "aanduiding" as 'n subfase gereken word.

Wallas het kreatiwiteit as 'n nalatenskap van die evolusionêre proses beskou, wat toegelaat het dat die mens vinnig kan aanpas by vinnig veranderende omgewings. Simonton het 'n bygewerkte perspektief op hierdie siening in sy boek, die "Origins of genius: Darwinian perspectives on creativity "verskaf.

In 1927 het Alfred North Whitehead die Gifford-lesings by die Universiteit van Edinburgh aangebied. Dié lesings is later as "Process and Reality "gepubliseer"." Hy kry erkenning vir die nuutskepping van die term "kreatiwiteit" om as die fundamentele kategorie van sy metafisiese skema te dien.

Volgens ortodokse sielkundige literatuur het die formele meting van kreatiwiteit begin met  se toespraak by die  in 1950, wat gehelp het om die onderwerp verstaanbaar te maak en die aandag te vestig op 'n wetenskaplike benadering om kreatiwiteit te konseptualiseer. (Daar moet opgelet word dat die Londonse skool vir sielkunde die psigometriese studie van kreatiwiteit so vroeg as 1927 ingestel het met die werk van H. L. Hargreaves by die Fakulteit van Verbeelding, maar dit het nie dieselfde impak gehad nie.) Statistiese analise het gelei tot die erkenning van kreatiwiteit (soos gemeet) as 'n afsonderlike aspek van menslike intellek tot -tipe intelligensie, waaronder dit voorheen ingedeel is. Guilford se werk het voorgestel dat die verhouding tussen kreatiwiteit en klassiek gemete intelligensie bo 'n drempelvlak van IK afgebreek het.

Verskeie pogings is aangewend om 'n "kreatiwiteitskwosiënt" van 'n individu soortgelyk aan die  (IK) te ontwikkel. Dit was egter onsuksesvol.

 se groep, wat baanbrekerswerk met die  studie van kreatiwiteit gelewer het, het in 1967 verskeie toetse saamgestel om kreatiwiteit te meet:
 het Guilford se werk uitgebrei en in 1966   ontwikkel. Hierdie toetse het eenvoudige toetse van divergente denke en ander probleemoplossingsvaardighede behels, waar punte vir die volgende gegee is:
Die prestasievraelys vir kreatiwiteit, waar respondente hulself toets en waar die toets kreatiewe prestasie oor 10 terreine meet, is in 2005 beskryf en het getoon dat dit betroubaar en geldig is in vergelyking met ander maatreëls van kreatiwiteit en onafhanklike evaluering van kreatiewe produksie.

Sulke toetse, soms genoem toetse vir "divergente denke (DT)," is beide ondersteun en gekritiseer.<ref name="doi10.1080/10400419.2011.545713"></ref>

Sommige navorsers het 'n sosiale-persoonlikheidsbenadering tot die meting van kreatiwiteit gevolg. In hierdie studies word persoonlikheidseienskappe soos onafhanklikheid van oordeel, selfvertroue, aantrekking tot kompleksiteit, estetiese oriëntasie en risiko-aanvaarding as maatreëls van die kreatiwiteit van individue gebruik. 'n Meta-analise deur Gregory Feist het getoon dat kreatiewe mense geneig is om meer ontvanklik te wees vir nuwe ervarings, en om minder konvensioneel, minder pligsgetrou, meer selfversekerd, selfaanvaardend, gedrewe, ambisieus, oorheersend, vyandig en impulsief te wees. Ontvanklikheid, pligsgetrouheid, selfaanvaarding, vyandigheid en impulsiwiteit het die sterkste uitwerking gehad van die eienskappe wat gelys is. Binne die raamwerk van die  van persoonlikheid het konsekwente eienskappe na vore gekom. Ontvanklikheid vir ervaring het getoon dat dit konsekwent verband hou met 'n klomp verskillende tipes beoordeling van kreatiwiteit. Navorsing van die ander groot-vyf eienskappe het klein verskille tussen verskillende terreine van kreatiwiteit getoon. In vergelyking met niekunstenaars is kunstenaars geneig om hoër vlakke van ontvanklikheid vir ondervinding en laer vlakke van pligsgetrouheid te hê, terwyl wetenskaplikes meer ontvanklik vir ondervinding, , en hoër in die vertroue-oorheersingsaspekte van ekstraversie in vergelyking met niewetenskaplikes is.

Dit was die onderwerp van verskeie navorsingstudies om te bevestig dat organisatoriese doeltreffendheid in 'n groot mate van die kreatiwiteit van die arbeidsmag afhang. Vir enige bepaalde organisasie wissel die maatreëls van doeltreffendheid, afhangende van die organisasie se missie, omgewingskonteks, aard van die werk, produk of diens wat dit produseer en kliënteise. Die eerste stap in die evaluering van organisatoriese doeltreffendheid is dus om die organisasie self te verstaan — hoe dit funksioneer, hoe dit gestruktureer is en wat dit beklemtoon.

Volgens Amabile is drie komponente nodig om kreatiwiteit in besigheid te verhoog:
Daar is twee tipes motivering:
Nonaka, wat verskeie suksesvolle Japannese maatskappye bestudeer het, het kreatiwiteit en skepping van kennis as belangrik vir die sukses van organisasies geag. Hy het veral die rol van  in die kreatiewe proses beklemtoon.

In besigheid is  nie genoeg nie. Die idee moet ook toepaslik wees — nuttig en .  is 'n nuwe oplossing vir hierdie probleem. Volgens Reijo Siltala koppel dit kreatiwiteit met vernuwing en  met kreatiewe werkers.




</doc>
<doc id="111830" url="https://af.wikipedia.org/wiki?curid=111830" title="Lavas">
Lavas

Lavas ("Levisticum officinale") is 'n lang, meerjarige plant, die enigste spesie in die genus "Levisticum" in die familie "Apiaceae", subfamilie "Apioideae", stam "Apidae".

Lavas is 'n regop, kruidagtige, meerjarige plant wat 1,8 tot 2,5 m hoog groei, met 'n basale roset van blare en stingels met verdere blare. Die blomme word gevorm in skerms aan die bokant van die stamme. Die stingels en blare is blink kaalgroen tot geelgroen en ruik ietwat na seldery indien gekneus word. Die groter onderste blare is tot 70 cm (28 duim) lank, met breë driehoekige tot rombusvormige, duidelik gepunte blaartjies met 'n paar marginale tande; die stamblare is kleiner, minder verdeel en met min blaartjies. 

Die blomme is geel tot groengeel, 2-3 mm deursnee, wat in bolronde skerms tot 10-15 cm in deursnee gedra word; en blom in die laat lente. Die vrug is 'n droë, tweedelige skisokarp; 4-7 mm lank, en word in die herfs ryp.


</doc>
<doc id="111831" url="https://af.wikipedia.org/wiki?curid=111831" title="Boonkruid">
Boonkruid

Die boonkruid ("Satureja") is 'n genus van aromatiese plante van die familie "Lamiaceae", wat verwant is aan roosmaryn en tiemie. Dit is inheems aan Noord-Afrika, suidelike en suidoostelike Europa, die Midde-Ooste, en Sentraal-Asië. 'n Paar nuwewêreldspesies is vroeër ingesluit in Satureja, maar hulle is almal verskuif na ander genera. Verskeie spesies word gekweek as kulinêre kruie ("savory"), en hulle het ook wortel geskiet op 'n paar plekke in die natuur.

"Satureja"-spesies kan eenjarig of meerjarige plante wees. Hulle is laaggroeiende kruie en struikies, en bereik hoogtes van slegs 15-50 cm.

Die blare is 1-3 cm lank, met blomme in kranse gevorm op die stam, wit tot bleek pienk-pers.

"Satureja"-spesies is voedselplante vir die larwe van 'n paar Lepidoptera (skoenlappers en motte). Ruspes van die mot Coleophora bifrondella voed uitsluitlik op die wintersout (S. Montana).

Die boonkruid kan ook vir ornamentele doeleindes gekweek word; lede van die genus benodig son en goed gedreineerde grond.


</doc>
<doc id="111836" url="https://af.wikipedia.org/wiki?curid=111836" title="Sitroenverbena">
Sitroenverbena

Sitroenverbena ("Aloysia citrodora") is 'n blomdraende plantspesie in die verbena familie "Verbenaceae", inheems aan westelike Suid-Amerika. Engelse name sluit lemon verbena en lemon beebrush in. Dit is na Europa ingevoer deur die Spanjaarde en Portugese in die 17de eeu en word vir sy aromatiese olie verbou.

Sitroenverbena is 'n meerjarige struik en groei tot 2-3 m hoog. Die 8-cm-lange, blink, wys blare is effens grof om aan te raak en verskaf 'n kragtige geur wat herinner aan suurlemoen indien gekneus (vandaar die Latynse spesifieke bynaam "citrodora" – suurlemoengegeurd).

Sproeie van klein pers of wit blommetjies verskyn in die laatlente of vroeë somer. Dit is sensitief vir koue, en verloor sy blare by temperature onder 0 °C (32 °F), hoewel die hout gehard is tot −10 °C (14 °F). As gevolg van sy vele kulinêre gebruike, is dit wyd gelys en word bemark as 'n plant vir die kruietuin.


</doc>
<doc id="111837" url="https://af.wikipedia.org/wiki?curid=111837" title="Sitroenmirt">
Sitroenmirt

Sitroenmirt ("Backhousia citriodora", ook "lemon myrtle" of suurlemoengeurige ysterhout) is 'n blomplant in die familie "Myrtaceae", genus "Backhousia". Dit is endemies in subtropiese reënwoude van Sentraal- en Suid-Oos-Queensland, Australië, met 'n natuurlike verspreiding van Mackay tot Brisbane. Ander algemene name is soetverbenaboom, soetverbena Myrtle, suurlemoengeurige verbena, en suurlemoengeurige backhousia.


</doc>
<doc id="111845" url="https://af.wikipedia.org/wiki?curid=111845" title="Totiusprys vir Teologie en die studie van die grondtale van die Bybel">
Totiusprys vir Teologie en die studie van die grondtale van die Bybel

Die Totiusprys vir Teologie en die studie van die grondtale van die Bybel is ’n prys deur die Suid-Afrikaanse Akademie vir Wetenskap en Kuns vir ’n hoogstaande publikasie of ’n reeks van hoogstaande publikasies in Afrikaans oor die Christelike teologie en/of die studie van die grondtale van die Bybel. Die prys is in 1980 op inisiatief van Sanlam ingestel as vervanging van die Stalsprys vir Teologie. By bekroning word daar veral gelet op voortgesette produktiwiteit. Die prys is aanvanklik tweejaarliks toegeken en deur Sanlam geborg maar word in die onlangse tyd driejaarliks toegeken.




</doc>
<doc id="111846" url="https://af.wikipedia.org/wiki?curid=111846" title="Stalsprys">
Stalsprys

Die Stalspryse is ’n prys deur die Suid-Afrikaanse Akademie vir Wetenskap en Kuns vir ’n hoogstaande publikasie of ’n reeks van hoogstaande publikasies by voorkeur in Afrikaans, asook vir indiwiduele of gesamentlike produkte van hoogstaande gehalte waardeur buitengewone bydraes tot die wetenskapsbeoefening gemaak word. Sedert 1969 kan dit net een maal aan ’n persoon toegeken word. Die Stalspryse se ontstaan kan teruggevoer word tot Jaarvergaderings in die dertigerjare waar die behoefte uitgespreek is aan ’n prys, soortgelyk aan die Hertzogprys, vir hoogstaande wetenskaplike prosa in die geesteswetenskappe in Afrikaans. In 1942 het die Akademieraad besluit dat die Hertzogprys om die helfte verdeel word tussen bellettrie en sulke “wetenskaplike prosageskrifte”. So kry prof. J. du P. Scholtz in 1943 die Hertzogprys vir Wetenskaplike Prosa vir "Die Afrikaner en sy taal", en dr. Coenraad Beyers in 1944 vir "Die Kaapse Patriotte". (In 1942 is die Fakulteit Natuurwetenskap en Tegniek tot die Akademie toegevoeg en versoeke is deur dié Fakulteitsraad gerig dat ook natuurwetenskaplike werke vir die Hertzogprys in aanmerking moes kom.)

Hierdie reëling was onbevredigend en in 1946 besluit die Akademieraad om ’n aparte “Akademieprys vir Geesteswetenskappe” in te stel. In 1955 word die naam verander na Stalsprys vir Geesteswetenskappe, genoem na wyle dr. A.J. Stals, Minister van Onderwys en Gesondheid in die eerste Malan-kabinet.

Sommige vakgebiede wat vroeër by die Stalsprys geressorteer het, het intussen ’n eie tuiste gevind: Regswetenskap (die Toon van den Heeverprys), Taalwetenskap (die C.J. Langenhovenprys) en Literatuurwetenskap (die Gustav Prellerprys). In 1980 is die Stalsprys vir Teologie vervang deur die Totiusprys.




</doc>
<doc id="111848" url="https://af.wikipedia.org/wiki?curid=111848" title="Kerrieboom">
Kerrieboom

Die kerrieboom ("Murraya koenigii" of "Bergera koenigii") is 'n tropiese tot sub-tropiese boom in die familie Rutaceae, en is inheems aan Indië en Sri Lanka.


</doc>
<doc id="111860" url="https://af.wikipedia.org/wiki?curid=111860" title="Opheltes">
Opheltes

Opheltes (Grieks: Ὀφέλτης), later genoem Archemoros , is 'n seun in die Griekse mitologie, tot wie se nagedagtenis die spele van Nemea gehou is.

Sy pa was Lykurgos, die koning van Nemea, en sy moeder se naam was Eurydice. Toe die mitologiese Sewe teen Thebe opgeruk het, het hulle by Nemea verbygekom. Daar het hulle vir Hupsipule gesien en vir haar gevra of sy vir hulle 'n fontein kon uitwys. Sy het die klein Opheltes, vir wie sy moes oppas, op die grond neergelê sodat sy vir hulle die fontein kon gaan uitwys. Terwyl sy weg was het 'n slang die klein Opheltes gepik en hy het gesterf. Die siener Amphiaraos, een van die Sewe, het dit as 'n slegte teken gesien, waarna hy die kind "Archemoros" genoem ("die begin van onheil") het. Die kind het 'n pragtige begrafnis gehad en spele is gereël ter nagedagtenis aan die oorlede suigeling. In hierdie spele het die spele van Nemea hul oorsprong gehad. (Bron: Bibliotheke van Ap"ollodor" 1,9,14, en 3,6,4 et seq.). Oorblyfsels van die Heroons van Opheltes is nog  in Nemea te sien.



</doc>
<doc id="111861" url="https://af.wikipedia.org/wiki?curid=111861" title="Hupsipule">
Hupsipule

Hupsipule (Grieks: Ὑψιπύλη) is 'n figuur uit die Griekse mitologie. Sy was die dogter van die koning van Lemnos, Toas, en Murina. Die erkenning tussen ma en seuns is deur die "Goue wingerdstok", 'n geskenk van Dionisos aan sy seun Toas, vergemaklik. Hy het dit vir sy kleinkinders gegee as bewys van hul afkoms op hulle soektog na hulle ma.

Omdat Afrodite van mening was dat haar heiligdomme op Lemnos verwaarloos is, het sy al die vroue van die eiland, met 'n slegte mondreuk gestraf. As gevolg hiervan het hulle mans hulle vermy en hulle eerder met hulle Thraciese slavinne vermaak. Die jaloerse vroue het toe een nag al die manlike inwoners van die eiland doodgemaak. Slegs Toas, wat deur sy dogter Hupsipule weggesteek is, het oorleef. Hupsipule het toe koningin van die eiland geword.

Kort ná die slagting het die Argonoute op pad na Kolchis op die eiland gerus en 'n paar maande by die vroue van die eiland deurgebring. Hul leier, Jason, het Hupsipule swanger gemaak en belowe ewige trou belowe. Hupsipule het die lewe aan die tweeling Euneos en Deipulos geskenk. Jason het hom egter uit die voete gemaak en het sy belofte vergeet.

Toe die vroue van Lemnos ontdek dat Hupsipule haar vader se lewe gered het, het hulle hul koningin en die tweeling van die eiland af verdryf. Hulle is deur seerowers gevange geneem en aan Lukurgos, die koning van Nemea, verkoop. Hupsipule is toe met die opvoeding van die kroonprins Ofeltes (soms ook Archemoros genoem) toevertrou.

Toe die Sewe teen Thebe deur Nemea kom, het Hupsipule hulle 'n fontein gaan wys en die kind Ofeltes sonder toesig gelos. Ofeltes is toe deur 'n slang gebyt en het gesterf. Adrastos het Hupsipule toe teen die wraak van Lukurgos beskerm.




</doc>
<doc id="111862" url="https://af.wikipedia.org/wiki?curid=111862" title="Toas (seun van Dionusos)">
Toas (seun van Dionusos)

Toas (Grieks: Θόας, "die Vinnige"), die seun van Dionusos en Ariadne, was 'n koning van Lemnos in die Griekse mitologie . Hy was die vader van Hupsipule en die broer van Stafulos, Enopion en Peparetos.

Toas was 'n generaal van Radamantos. Vir sy getroue dienste het Radamantos die eiland Lemnos aan hom geskenk. Toas is die stigter van die stad Lemnos (Murina), en ook die eerste koning van die eiland. Sy vrou se naam was Murina, en hy is die vader van Hupsipule. Toe die vroue van Lemnos al die mans op die eiland doodmaak, het Hupsipule haar vader gespaar. Volgens die legende het sy hom weggesteek, maar die vroue van Lemnos het hom gevind en doodgemaak. As straf het hulle Hupsipule aan Lukurgos verkoop. Nog 'n weergawe van die legende lui dat Hupsipule haar vader in 'n boks weggesteek het wat sy toe in die see gegooi het. Die vissers van die eiland Enoe het hom gered en na hulle eiland gebring. Daar het hy met die nimf Enoe getrou en die vader van Sikinos geword. 'n Derde weergawe van die legende berig dat hy by Chios, die eiland van sy broer, Enopion, uitgekom het en toe oor daardie eiland geregeer het.

Van sy vader Dionusus, het hy 'n heilige kleed en twee silwerbekers ontvang. Hy het hulle aan sy dogter nagelaat.



</doc>
<doc id="111863" url="https://af.wikipedia.org/wiki?curid=111863" title="Rhadamanthys">
Rhadamanthys

Rhadamanthys (Grieks: Ῥαδάμανθυς), Kretiese heerser, en later 'n regter in die onderwêreld, is 'n figuur in die Griekse mitologie. Hy is ook op die Egeïese Eilande en in Boiotië vereer.

Volgens legendes, wat moontlik nog uit die Minoïese tyd stam, was hy 'n magtige koning. Tydens sy lewe het hy wet en orde na Kreta gebring, en na sy dood het hy in Tartarus as 'n regverdige heerser en regter opgetree. Hy is aanvanklik as 'n afstammeling (agterkleinseun) van Kres beskou. Latere geslagsregisters plaas hom langs Minos en Sarpedon as seun van Zeus en van Europa; in die plek Sarpedon word ook Aiakos as 'n broer van Rhadamanthys en derde regter van die dooies genoem.

Uit die integrasie van die ouer legende het chronologiese probleme gevolg, omdat Sarpedon aan die Trojaanse oorlog deelgeneem het, maar as Zeus se seun twee geslagte tevore gebore is. So het etlike antieke historici, vir die broers elkeen 'n afstammeling met dieselfde naam geskep. Hierdie "afstammelinge" Minos, Sarpedon en Rhadamanthys is dan die seuns van Lykastos en die Ide.

Na die dood van Amphitryon, trou Rhadamanthys Alcmene. Afhangende van die weergawe, geld Erythros, en Gortys as sy seuns. Rhadamanthys het ook Herakles opgevoed en hom boogskiet geleer.

Volgens Homeros het die Phaiake Rhadamanthys eens op 'n tyd met een van hul skepe van Scheria na Euboea gebring.

Na Rhadamanthys is die Asteroïde (38083) Rhadamanthus vernoem.



</doc>
<doc id="111864" url="https://af.wikipedia.org/wiki?curid=111864" title="Tiu">
Tiu

Tiu kan na een van die volgende verwys:



</doc>
<doc id="111865" url="https://af.wikipedia.org/wiki?curid=111865" title="Makemake (god)">
Makemake (god)

Makemake (ook Make-make of MakeMake gespel) in die Rapa Nui-mitologie van Paaseiland is die skepper van die mensdom, die god van vrugbaarheid en die hoofgod van die "Tangata manu"- of "voëlman"-kultus. Dié kultus is jonger as die eiland se meer bekende Moai-era. Die god word dikwels op Rapa Nui-rotstekeninge uitgebeeld.

Die Trans-Neptunus-dwergplaneet Makemake is na die god genoem omdat die planeet en die eiland albei met Paasfees verbind word. Die planeet is kort ná Paasfees 2005 ontdek, en die eerste Europese kontak met die eiland was op Paassondag 1722. 



</doc>
<doc id="111869" url="https://af.wikipedia.org/wiki?curid=111869" title="Podaleirios">
Podaleirios

Podaleirios (Grieks: Ποδαλείριος) was ’n legendariese geneesheer in die Griekse mitologie. Hy was die seun van Asklepios en Epione. Saam met sy broer Machaon het hy 30 skepe van Thessalië in die Trojaanse Oorlog aangevoer. Hy was een van die Grieke se dokters en ook 'n dapper vegter.

Podaleirios, wat Ajaks se waansin aan sy "brandende" oë herken het, het tot Kalchas se dood saam met hom by Troje geveg en het daarna in Siros, in Karië, gaan woon.



</doc>
<doc id="111870" url="https://af.wikipedia.org/wiki?curid=111870" title="Propranolol">
Propranolol

Propranolol is 'n beta-blokkermedikasie. Dit word gebruik om hoë bloeddruk te behandel, en ook onreëlmatige hartklop, tirotoksikose, kapillêre heemangiomas, prestasie-angs, en noodsaaklike bewing. Dit word gebruik om migraine te voorkom, en om verdere hartprobleme in diegene met angina of vorige hartaanvalle te voorkom. Dit kan per mond geneem word of deur 'n aarinspuiting. Die orale formulering is beskikbaar in kort- en langwerkende weergawes. Propranolol verskyn in die bloed na 30 minute en het 'n maksimum (piek)-effek tussen 60 en 90 minute indien dit per mond ingeneem is.

Algemene newe-effekte sluit in naarheid, abdominale pyn en hardlywigheid. Dit moet nie gebruik word deur persone met 'n reeds stadige hartklop of hartversaking nie. Indien die medikasie vinnig gestaak word deur diegene met koronêre hartsiekte, kan simptome vererger. Dit kan die simptome van asma vererger. Versigtigheid word aanbeveel in diegene met lewer- of nierprobleme. Propranolol kan moontlik nadelige gevolge vir die baba inhou, indien tydens swangerskap geneem word. Die gebruik daarvan tydens borsvoeding is waarskynlik in orde, maar die baba moet gemonitor word vir newe-effekte. Dit is 'n nie-selektiewe betablokker wat werk deur die blokkering van β-adrenerge reseptore.

Propranolol is in 1964 ontdek. Dit is op die Wêreldgesondheidsorganisasie se lys van noodsaaklike medisyne, die belangrikste medikasie wat nodig is in 'n basiese gesondheidstelsel. Propranolol is lank reeds beskikbaar as 'n generiese medikasie. Die groothandelprys in die ontwikkelende wêreld is tussen VS$ 0.24 en 2.16 per maand sedert 2014, maar in die Verenigde State kos dit sowat $15 per maand teen 'n tipiese dosis.


</doc>
<doc id="111873" url="https://af.wikipedia.org/wiki?curid=111873" title="Tienie Hollowaymedalje vir Kleuterliteratuur">
Tienie Hollowaymedalje vir Kleuterliteratuur

Die Tienie Hollowaymedalje vir Kleuterliteratuur is ’n letterkundige prys wat sedert 1969 deur die Suid-Afrikaanse Akademie vir Wetenskap en Kuns toegeken word aan ’n skrywer of skryfster wat gedurende ’n tydperk die beste werk van bevredigende gehalte in Afrikaans gelewer het in die genre kleuterliteratuur – dit wil sê kinders onder agt jaar. Sedert 1976 word die prys driejaarliks toegeken.

Die prys is ingestel deur dr. J.E. Holloway en is genoem na sy vrou, Tienie, wat een van die bekendste skrywers van kleuterverse in Afrikaans.


Verwerk vanaf akademie.co.za.


</doc>
<doc id="111879" url="https://af.wikipedia.org/wiki?curid=111879" title="Edyta Górniak">
Edyta Górniak

Edyta Anna Górniak (gebore 14 November 1972) is 'n Poolse jazz-pop-sangeres, liedjieskryfster, komponis en musikant.





</doc>
<doc id="111880" url="https://af.wikipedia.org/wiki?curid=111880" title="Elsabe Steenbergprys vir Vertaalde Kinder- en Jeugliteratuur in Afrikaans">
Elsabe Steenbergprys vir Vertaalde Kinder- en Jeugliteratuur in Afrikaans

Die Elsabe Steenbergprys vir Vertaalde Kinder- en Jeugliteratuur in Afrikaans is ’n letterkundige prys wat sedert 2008 driejaarliks deur die Suid-Afrikaanse Akademie vir Wetenskap en Kuns toegeken word. Werke wat uit enige taal in Afrikaans vertaal word, word vir hierdie prys in aanmerking geneem in die kategorie kinderliteratuur – dit wil sê die groep lesers vanaf vyf tot twaalf jaar – en jeugliteratuur wat op jong volwassenes gemik is. By die beoordeling van die vertaling word gelet op die aansien wat die vertaalde werk binne sy eie letterkunde geniet en op die juistheid, oorspronklikheid en gehalte van die vertaling

Die prys is vernoem na die Suid-Afrikaanse skryfster Elsabe Steenberg.


Verwerk vanaf akademie.co.za.


</doc>
<doc id="111882" url="https://af.wikipedia.org/wiki?curid=111882" title="C.J. Langenhovenprys vir Taalwetenskap">
C.J. Langenhovenprys vir Taalwetenskap

Die C.J. Langenhovenprys vir Taalwetenskap is ’n letterkundige prys wat sedert 1968 driejaarliks deur die Suid-Afrikaanse Akademie vir Wetenskap en Kuns toegeken word vir taalwetenskaplike en/of taalskeppende werk in Afrikaans met inbegripvan leksikografie. Die bedoeling was aanvanklik ’n prys vir hoogs geslaagde taalvondste in die reklamewese, maar dit is onprakties bevind en op voorstel van die Akademieraad is besluit om dit vir taalwetenskap toe te ken. Hierdie prys het die Stalsprys vir Taalwetenskap vervang.

Die prys is vernoem na die Suid-Afrikaanse digter, skrywer en politikus C.J. Langenhoven.


Verwerk vanaf akademie.co.za.


</doc>
<doc id="111886" url="https://af.wikipedia.org/wiki?curid=111886" title="Ds. Pieter van Drimmelenmedalje">
Ds. Pieter van Drimmelenmedalje

Die Ds. Pieter van Drimmelenmedalje is ’n toekenning wat sedert 1977 deur die Suid-Afrikaanse Akademie vir Wetenskap en Kuns toegeken word vir aktiwiteite soos Bybelvertaling, teologiese handboeke in Afrikaans vir gebruik deur universiteitstudente , gepubliseerde preekbundels, godsdiensonderwys en die skryf, vertaling, toonsetting en bywerking van Afrikaanse Psalms en Gesange. Die medalje kan na verloop van minstens vyf jaar weer aan dieselfde persoon toegeken word.

Die prys is vernoem na ds. Pieter van Drimmelen wat saam met prof. dr. G.C. van Drimmelen in 1977 ’n bedrag van R5 000 beskikbaar gestel het.


Verwerk vanaf akademie.co.za.


</doc>
<doc id="111887" url="https://af.wikipedia.org/wiki?curid=111887" title="Filoktetes">
Filoktetes

In die Griekse mitologie is Filoktetes (Grieks: Φιλοκτήτης) die seun van die koning Poias van Meliboia in Thessalië, en van Demonassa (of Metone). As deel van die Argonoute het hy Jason (as een van die Argonoute) in die soektog na die Goue Vlies begelei. Hy het ook aan die kant van die Grieke aan die Trojaanse oorlog deelgeneem.

Volgens die legende het Filoktetes en sy wapens 'n belangrike rol in die verowering van Troje gespeel. Hoewel hy net 'n paar keer vlugtig deur Homeros genoem word, word sy legende in latere werke (Kukliker, Tragiker) verder ontwikkel.

In sy jeug was hy met die Griekse held Herakles bevriend en ook sy wapendraer. Toe niemand die brandstapel vir die verbranding van Herakles op die berg Oita wou aansteek nie, het Filoktetes die taak aanvaar. Hiervoor het Herakles hom sy boog en die gifpyle wat in die gal van die Hidra gedoop is nagelaat.

Toe die Trojaanse prins Paris Helena van Sparta ontvoer, het Filoktetes as een van die leiers van die Griekse magte met sewe skepe teen Troje opgeruk. Op pad daarheen is hy op die eiland Chruse tydens 'n ruspouse deur 'n slang gepik. Omdat die Grieke nie sy pynkrete en die stank van sy wond kon verduur nie, het Odusseus die taak aanvaar om 'n plan te maak om hom op die eiland Lemnos agter te laat. Dit het veroorsaak dat Filoktetes 'n blywende wrok teen hom gehad het.

In die tiende jaar van die oorlog besluit die Grieke om hom te gaan haal, want die siener van Troje en seun van Priamus, Helenos, het voorspel dat die oorlog slegs met die hulp van die pyle van Herakles gewen kan word. Op dieselfde tyd verskyn die dooie Herakles aan die siek Filoktetes en voorspel dat hy by Troje genees sal word. Odusseus en Achilles se seun Neoptolemus (volgens 'n ander weergawe Odusseus en Diomedes) wat deur die Grieke na Lemnos gestuur is, vind die ernstige siek Filoktetes op die eiland. Nadat hy op die eiland gelos is, het hy homself belowe om nooit weer vir die Grieke te veg nie. Odusseus het dus Neoptolemus vooruit gestuur om Filoktetes te oorreed om vir hom die boog te gee. Volgens een weergawe het hy Filoktetes hom met Odusseus se hulp oorreed om saam te gaan na Troje. Toe hy daar aankom, is hy deur Machaon (of Podaleirios of Asklepios) genees. As versoening beloon die Grieke Filoktetes ryklik: met sewe Trojaanse maagde, twaalf offerdriepote en twintig perde. Filoktetes skiet toe Paris met die pyle van Herakles.

Hy is as die beste boogskutter van die Grieke beskou; in die "Odussee" laat Homeros Odusseus van homself sê dat hy ná Filoktetes waarskynlik die beste boogskutter is.

Filoktetes het ná die val van Troje na sy geboorteland teruggekeer en ná 'n rebellie teen hom na Italië uitgewyk, waar hy verskeie stede (onder andere Petilia in Kalabrië) gestig het en die pyle van Hercules aan Apollo gewy het. Daarna is hy in 'n oorlog oorlede.

Die Filoktetes-oorlewering is reeds in die antieke wêreld deur onder andere Pindar, Vergilius, Ovidius, Lucius Annaeus Seneca, Quintilian en Quintus van Smirna verwerk. Die drie groot klassieke dramaturge het ook die onderwerp verwerk. Die tekste van die dramas van Aischulos en Euripides is verlore, maar die verwerking van Philoktetes deur Sophokles wat in 409 v.C. vir die eerste keer opgevoer is, het wel behoue gebly. Daarbenewens bestaan daar nog 'n vergelyking van die drie werke deur Dion Chrysostomos.






</doc>
<doc id="111890" url="https://af.wikipedia.org/wiki?curid=111890" title="Rapa Nui-mitologie">
Rapa Nui-mitologie

Rapa Nui-mitologie, ook bekend as Pascuaanse of Paaseiland-mitologie, verwys na die plaaslike mites, legendes en gelowe van die Rapa Nui-volk van Paaseiland in die suidoostelike Stille Oseaan.

Volgens die Rapa Nui-mitologie was Hotu Matu'a die legendariese eerste setlaar en "ariki mau" ("opperhoof" of "koning") van Paaseiland. Hy en sy koloniseringsgeselskap, wat met twee kano's (of ’n dubbelrompkano) op die eiland aangekom het, was Polinesiërs van die onbekende land Hiva (dalk die Marquesas-eilande). Hulle het op Anakena-strand geland. Sy geselskap het oor die eiland versprei en dit verdeel tussen clans wat daarop aanspraak gemaak het dat hulle afstammelinge van Hotu Matu'a se seuns was. 

Hulle het langer as duisend jaar geïsoleerd gewoon op hul eiland aan die suidoospunt van die Polinesiese Driehoek, tot met die koms van die Nederlandse kaptein Jacob Roggeveen, die eerste Westerling wat die eiland in 1722 ontdek het.

Die sigbaarste element van die kultuur was die maak en oprig van enorme standbeelde genaamd moai, wat vergoddelikte voorouers verteenwoordig het. Daar is geglo die lewendes het ’n simbiotiese verhouding met die afgestorwenes en dat laasgenoemde alles verskaf het wat die lewendes nodig het, soos gesondheid, vrugbaarheid, land en diere, geluk, ens. Die lewendes het weer die afgestorwenes deur offerandes ’n beter plek in die geesteryk gegee. Die meeste nedersettings was aan die kus geleë en die moai is daar opgerig om oor hul nakomelinge te waak, met hul rug gekeer na die geesteryk in die see.

Die Tangata manu- of voëlmankultus is waarskynlik ’n latere kultus wat ontstaan het toe oorloë uitgebreek en natuurlike hulpbronne afgeneem het. Die oprig van die standbeelde is toe gestaak. 

Die godheid Makemake was die hoofgod van die voëlmankultus. Die kultus het afgeneem nadat die eilandbewoners die Katolieke geloof aangeneem het. Tekens daarvan is egter steeds te sien in die versiering van die eiland se kerk.




</doc>
<doc id="111893" url="https://af.wikipedia.org/wiki?curid=111893" title="Tangata manu">
Tangata manu

Die Tangata manu ("voëlman", van "tangata" "persoon, mens" + "manu" "voël") was die wenner van ’n tradisionele kompetisie op Paaseiland (ook bekend as Rapa Nui). Dit was ’n jaarlikse wedstryd om die eerste eier van die seisoen van ’n roetsterretjie ("manu tara") op die eiland Motu Nui te gaan haal, daarmee terug te swem na Rapa Nui en die krans van Rano Kau na die hooggeleë dorpie Orongo uit te klim.

In die Rapa Nui-mitologie was die godheid Makemake die hoofgod van die voëlmankultus. Die drie ander gode was Hawa-tuu-take-take (die hoof van die eiers, ’n manlike god); sy vrou, Vie Hoa; en nog ’n vroulike god met die naam Vie Kanatea. Elk van dié vier het ook ’n dienskneg-god gehad wat met hom/haar verbind is. Die naam van al agt gode sou deur deelnemers gedreunsing word tydens die voorbereidingsrituele vir die eierwedstryd.

Die deelnemers, almal mans van aansien, is onthul in drome van "ivi-attuas", of profete (mans of vroue). Elke deelnemer sou dan een of soms twee "hopu" (ander volwasse mans van ’n laer stand) aanstel wat fisiek na Motu Nui sou swem. Daar sou hulle wag op die koms van die roetsterretjies in die hoop dat hulle sal kan terugkeer met die eerste eier terwyl hul "klant", wat die eintlike deelnemer was, by die klipdorp Orongo sou wag. Die wedloop was baie gevaarlik en baie "hopu" is deur haaie gevang of het verdrink of van kranse afgeval. Dit lyk egter of hulle redelik maklik vervang is.

Sodra iemand die eerste eier gekry het, sou hy na die hoogste punt op Motu Nui klim en die naam van sy klant uitroep na die hoofeiland. Hy sou roep: "Gaan skeer u hare, u het die eier!" Die naam van dié klant sou deur mense van die kuslyn af verder versprei word tot met die krans op, na waar die deelnemers sit en wag het. Die onsuksesvolle "hopu" sou dan saam terugswem na die hoofeiland terwyl die een wat die eerste eier gevind het, op Motu Nui sou agterbly. Hier sou hy alleen vas en dan terugswem met die eier in ’n rietmandjie wat aan sy kop vasgemaak is. 

Wanneer hy die land bereik het, sou hy die steil rotskrans uitklim en, as hy nie geval het nie, die eier aan sy klant oorhandig. Dié sou reeds sy hare afgeskeer en sy kop óf wit óf rooi geverf het. Die wennerdeelnemer (nie die "hopu" nie) sou dan verklaar word tot die "tangata-manu", hy sou die eier neem en ’n optog lei met die krans van Rano Kau af na Anakena as hy uit die westelike clans gekom het of na Rano Raraku as hy uit die oostelike clans was. 

Die nuwe "tangata-manu" was geregtig op kos- en ander geskenke, en sy clan het die alleenreg gehad op die versameling van voëleiers en kuikens op Motu Nui. Hy sou ’n jaar lank in afsondering in ’n spesiale seremoniële huis bly. Daar sou hy vyf maande lank as "tapu" (heilig) beskou word; hy sou sy naels laat groei en ’n kopstuk van menslike hare dra. Hy sou in dié tyd net eet en slaap, en daar is niks meer van hom verwag nie.

Die voëlmankultus is in die 1860's deur Christelike sendelinge onderdruk. Die oorsprong en presiese tyd daarvan is onseker, want dit is onbekend of dit die voorafgaande Moai-gebaseerde godsdiens vervang of saam daarmee bestaan het. Die Engelse argeoloog en antropoloog Katherine Routledge kon egter die name van 86 "tangata-manu" uitvind.



</doc>
<doc id="111894" url="https://af.wikipedia.org/wiki?curid=111894" title="Gunzo">
Gunzo

Gunzo (* 6. Eeu) was 'n Allemannese hertog in die vroeë 7de eeu, en het sy setel "villa Iburinga", vandag se Überlingen op die meer van Konstanz.

Sy presiese lewens- en heerskappydatums is nie oorgelewer nie. Gunzo was die vader van Fridiburga, wat aan die Frankiese koning, Sigibert III, verloof is.

Die Hertog Gunzo, het die geestelikes en die biskoppe van die omgewing in 635 na 'n Sinode te Konstanz uitgenooi, waar die diaken Johannes tot Biskop van Konstanz verkies is, as opvolger van die oorledene Biskop Gaudentius.

Of Gunzo identies is met Hertog Gundoin, die stigter van die klooster van Moutier-Grandval, of sy voorganger, die Alamanniese Hertog Uncilin, wat in dieselfde tyd geleef het is onseker. Dit is moontlik dat Gunzo slegs die oostelike helfte van Alamanniee beheers het.




</doc>
<doc id="111896" url="https://af.wikipedia.org/wiki?curid=111896" title="Fridiburga">
Fridiburga

Fridiburga was die dogter van die Alemanniese Hertog Gunzo. Sy was met die Merowingiese Sigibert III (638-656) verloof, het egter kort voor die troue ernstig siek geword. Volgens die Heiligenvita van St Gallus het Sigibert twee biskoppe met ryk geskenke vir Fridiburga gestuur, sodat hulle haar van die siektedemoon sou bevry, maar tevergeefs. Toe St Gallus Überlingen toe kom, die setel van die hertog, genees hy Fridiburga. Sy is toe Metz toe geneem, maar daar het sy uit die Königspalst in die Kerk van St. Stephan gevlug. Op die advies van die biskoppe het Sigibert afstand gedoen van sy huweliksplanne met Fridiburga en is in die jaar 646 met Chimnechild getroud. Fridiburga het non geword in die klooster van Metz St Peter, waar sy later Abdis geword het.



</doc>
<doc id="111897" url="https://af.wikipedia.org/wiki?curid=111897" title="Bilichild (vrou van Childerich II)">
Bilichild (vrou van Childerich II)

Bilichild (in Frankryk ook "Bilichilde", sowel as "Bilithilde", "Bilichildis" en "Bilihildis") (* om 654; † (vermoor) 675) was 'n Frankiese Koningin en die vrou van Childerich II., koning van Austrasia.

Bilichilds se pa was Sigibert III van Austrasia, en haar ma Chimnechild, wie se oorsprong onbekend is. Aan die einde van die jaar 662 trou Bilichild met haar half-neef, Childerich II., wat daardeur 'n dubbele legitimiteit vir sy kroning as koning gekry het. Hy was een van die drie meerderjarige seuns van Clodwig II., koning van Neustria. Aan die einde van 662, vermoedelik na ´n kort tydperk waarin sy ouer broer Chlotar III. ook die koning van Neustria en Austrasia was, word hy tot koning van Austrasia gekroon.

In die herfs van 675 is Bilichild en haar man in die bos van Livry in Lognes vermoor, na 'n sameswering van adellikes, wat deur die neustriese adellike Bodilo aangehits is. Hy is deur Childerich tot ´n oneerbare straf veroordeel. Deel van Bodilos se samesweerders was Amalbert, wat waarskynlik die graaf van Noyon was, en Ingobert. Tydens die moord op die koning en die Koningin  is ook Bilichild se vyf-jaar-oue seun Dagobert vermoor. Dit word verder berig dat Bilichild tydens die moord met ´n ander kind swanger was. Slegs hulle seun van Chilperich, wat vermoedelik nie deel van die jagparty was nie oorleef en is onder die naam van Daniël, in 'n klooster gebring.

Biskop Ouen (Audoin) van Rouen, het die lyke van die Koninklike familie na Parys laat bring en in die Abdy van Saint-Germain-des-Prés laat begrawe. Daar was hul doodskiste in 1656 weer ontdek.



</doc>
<doc id="111899" url="https://af.wikipedia.org/wiki?curid=111899" title="Natalse seebaber">
Natalse seebaber

Die Natalse seebaber ("Galeichthys trowi") is 'n vis wat endemies is aan KwaZulu-Natal. In Engels staan die vis bekend as die "Natal sea catfish".

Die vis word tot 15 cm lank en is eers in 2010 beskryf. Die vis se lyf is persbruin en die onderkant is wit. Hulle leef in vlak kusriwwe in water wat tot 30m diep is en verkies die sanderige gedeeltes van die riwwe. Die vis vreet klein vissies en krappe.





</doc>
<doc id="111902" url="https://af.wikipedia.org/wiki?curid=111902" title="Hans Lötter">
Hans Lötter

Kmdt. Johannes Cornelius Jacobus (noemnaam Hans) Lötter (Bouwersfontein, distrik Somerset-Oos, 15 Januarie 1875 – Middelburg, Kaap, 12 Oktober 1901) was ’n Boereverkenner, kommandant en Kaapse rebel tydens die Tweede Vryheidsoorlog.

Lötter was die seun van Michiel Petrus Lötter en sy vrou, Maria Catharina Buys. Hy was onrustig van geaardheid en van jongs af lief vir reis. Nadat hy vanaf 1896 'n aantal jare in die Oranje-Vrystaat deurgebring het, het hy in 1899 na die Kaapkolonie teruggekeer waar hy op Noupoort 'n klein handelsonderneming begin het. 

Met die uitbreek van die Tweede Vryheidsoorlog op 11 Oktober 1899 het Lötter hom oor Middelburg, Kaap, na Colesberg begeef en in November daar as gewone burger by die Boeremagte aangesluit. Hy is gewond tydens 'n skermutseling tussen Bloemfontein en Kroonstad. Ná sy herstel het hy as rapportryer opgetree en in die hande van die Britte geval, maar op pad na Bloemfontein ontsnap, steeds in besit van sy rapport. 

Op 15 Desember 1900 het Lötter onder genl. P.H. Kritzinger oor die Oranjerivier die Kaapkolonie binnegeval. Genls. C.R. de Wet en J.B.M. Hertzog, wat in dieselfde periode die Kaap ingeval het, is spoedig gedwing om terug te trek, maar Kritzinger het langer uitgehou. Gevegte tydens die dag en terugtrek snags het 'n daaglikse roetine geword. Deur die toeloop van talle Kapenaars het die kommando mettertyd aangegroei. Lötter is onder andere as kommandant aangewys. Maar eindelik is hulle gedwing om na die Vrystaat terug te val, van waar Lötter met sy kommando in Mei 1901 uitgestuur is in die rigting van Tarkastad.

Ná aansluiting by Kritzinger het hulle op 2 Junie 1901 Jamestown verower. Met die Britte op hul hakke het Lötter na Middelburg getrek. Lt.kol. H.J. Scobell het op 4 September 1901 verneem dat 'n groep Boere, 129 man sterk, hulle in 'n plaashuis 65 km wes van Cradock skuilgehou het. Terwyl hulle in 'n skuur teen die reën skuiling gesoek het, het die Britte hulle daardie nag (5 September 1901) verras. Ná 'n hewige geveg waarin Lötter in die kop gewond, 14 man gedood en nog 46 gewond is, het hy hom oorgegee. 

Hy is na Graaff-Reinet geneem waar hy drie weke later deur 'n krygshof verhoor is op 'n aanklag van hoogverraad, moord en roof. Die groot twisvraag tydens Lötter se verhoor was of hy 'n Kapenaar was, en of hy vroeër Vrystaatse burgerskap ontvang het. Hy het die getuienis verwerp dat hy op die Colesbergse kieserslys was, aangesien dit nie sy voornaam Cornelius ingesluit het nie. Ook het die leersak wat die bewyse bevat het dat hy 'n Vrystaatse burger was en deur die landdros van Bloemfontein onderteken is, tydens sy oorgawe verlore gegaan. 

'n Aangetroude familielid het getuig dat Lötter in 1896 na die Vrystaat verhuis het in die verwagting dat die Jameson-inval ook die Vrystaat sou betrek. Daarna het hy as plaasvoorman vir 'n sekere Meyer gewerk en dikwels die Kolonie besoek om perde te verhandel. In 1899 was hy terug in die Kaapkolonie.

Lötter is daaraan skuldig bevind dat hy as Kaapse burger gerebelleer het en is veroordeel om gehang te word; dog die vonnis is nie aan hom meegedeel nie. Eers nadat hy na Middelburg geneem is, het hy die vonnis op 12 Oktober 1901 op die markplein aangehoor. Dit het verskil van die Graaff-Reinetse vonnis, deurdat hy voor 'n vuurpeloton sou sterf. 

Verswak deur honger en weens 'n hartkwaal, het hy flou geword. Nadat vriende hom besoek en hy sy korrespondensie afgehandel het, het hy die dood kalm afgewag. 'n Rukkie later is hy buite die dorp tereggestel.




</doc>
<doc id="111903" url="https://af.wikipedia.org/wiki?curid=111903" title="Grünenfelder">
Grünenfelder

Grünenfelder is ´n Switserse familienaam/ van wat soveel as "´n persoon afkomstig van die dorp Grünenfeld" beteken. Grünenfeld is ´n dorpie op die berg Pizol in die munisipaliteit van Vilters-Wangs in die Kanton St Gallen. Die familienaam kom sedert die 13de eeu voor in die kronieke van die streek. Volgens onbevestigde familie-legendes was die familie oorspronklik die Freiherren Arth von Grünenfeld wat in die 13de eeu die dorpie Grünenfeld besit het. Die familie is afstammelinge van die duitssprekende Walser settlaars wat hulle in die vroee 13e eeu in die hoeë bergstreke van die Romaans-sprekende Alpe kom vestig het.

Grünenfelder is die familienaam van die volgende bekende persone:



</doc>
<doc id="111904" url="https://af.wikipedia.org/wiki?curid=111904" title="Haming">
Haming

Haming (lat. "Amingus"; * 539, d. 554) was 'n Frankiese Hertog van die Alemanne.

Haming word, saam met Butilin, as een van die Hertoë genoem wat in die 6de eeu die Alemanniese Hertogdom onder Frankiese heerskappy regeer het. Sy verblyf hy het in die "Villa Iburninga", vandag se Überlingen by die Bodenmeer gehad. Die presiese datums van sy lewe en regering is nie oorgelewer nie.




</doc>
<doc id="111905" url="https://af.wikipedia.org/wiki?curid=111905" title="Moai">
Moai

Moai is groot klipbeelde op Paaseiland in die suidoostelike Stille Oseaan. Hulle is vermoedelik van omstreeks 1250 tot 1500 gemaak, en daarna is die oprig daarvan gestaak. Hulle is gebou uit vulkaniese gesteente. In die Britse Museum in Londen is ’n moai te sien met die naam "Hoa Hakananai'a".

Sowat die helfte is steeds by Rano Raraku, die hoofperseel waar die beelde aangetref word, maar honderde is van daar af geneem en oral oor die eiland op klipplatforms, bekend as "ahu", opgerig. Hulle het feitlik almal oorgroot koppe; dit maak tot drie agtstes van die hele standbeeld uit. Die moai is hoofsaaklik die gesigte van vergoddelikte voorvaders ("aringa ora ata tepuna"). Hulle kyk feitlik almal na die binneland, waar hulle waak oor hul afstammelinge. 

Die bou en verskuiwing van die 887 standbeelde word beskou as ’n merkwaardig kunstige en fisieke daad. Die hoogste een, met die naam "Paro", is amper 10 m hoog en weeg 82 ton; die swaarste een is korter maar stewiger en weeg 86 ton. 

Een onvoltooide standbeeld sou sowat 21 m hoog gewees het as dit voltooi sou wees, en sou sowat 270 ton geweeg het.

Die moai is monolitiese standbeelde en hul minimalistiese styl stem ooreen met dié van vorms wat regdeur Polinesië aangetref word. Die oorgroot koppe (in ’n verhouding van 3:5 tussen die kop en die lyf) toon die Polinesiese geloof in die heiligheid van die gesig; hulle het swaar wenkbroue en lang neuse. Die lippe vorm ’n dun tuitmond. Die ore is ook lank en ovaalvormig. Die kakebene staan uit teen die kort nek. Die lyf is swaar en die arms rus in verskillende posisies teen die lyf; die duime wys altyd na die naeltjie. Die anatomie van die rug bevat gewoonlik nie baie detail nie, maar soms is daar ’n motief op die boude en laer rug. Buiten een knielende moai, het die standbeelde nie duidelik sigbare bene nie.

Hoewel die moai die hele liggaam toon, word dikwels daarna verwys as die "Paaseiland-koppe". Dit is hoofsaaklik vanweë die onrealistiese verhouding tussen die koppe en lywe, maar ook vanweë foto's van die standbeelde uit die 1950's toe die enigstes wat nog gestaan het aan die hange van Rano Raraku was, en baie van hulle was tot by hul skouers begrawe. Sommige van die "koppe" by Rano Raraku is sedertdien uitgegrawe en bevat merke wat teen erosie beskerm is omdat hulle begrawe was.

Die gemiddelde hoogte van ’n moai is sowat 4 m, met ’n gemiddelde breedte by die basis van sowat 1,6 m. Hulle weeg sowat 12,5 ton elk.

Buiten 53 van die 887 standbeelde, is almal van asklip (’n saamgepersde vulkaniese as) van Rano Raraku gemaak, waar 394 moai en onvoltooide moai steeds te sien is. Daar is ook 13 wat uit basalt gekerf is, 22 uit tragiet en 17 uit ’n bros rooi vulkaanslak. 

Argeoloë glo die standbeelde verteenwoordig die antieke Polinesiërs se voorvaders. Die moai kyk weg van die see en in die rigting van die dorpies, asof hulle oor hul afstammelinge waak. Die uitsondering is die sewe Ahu Akivi, wat oor die see uitkyk om reisigers die eiland te help vind. Daar is ’n legende waarvolgens sewe mans wag vir hul koning se koms.

Die mees onlangse moai het "pukao" op hul koppe; dit verteenwoordig die bollas wat deur die opperhoofde of konings gedra is. Volgens plaaslike tradisie was ’n persoon se geestelike wese ("mana") in die hare opgesluit. Die "pukao" is gekerf uit rooi vulkaanslak, ’n baie ligte rots van ’n steengroef by Puna Pau. Rooi is ook in Polinesië as ’n heilige kleur beskou. Die "pukao" dui daarop dat die moai bykomende status gehad het.

Wanneer die moai uitgekerf is, is die oppervlak met puimsteen glad gevryf. Ongelukkig verweer die asklip waarvan die meeste moai gemaak is taamlik maklik en vandag is die beste voorbeelde van oppervlakdetail te sien op die paar moai wat uit basalt gekerf is of op ou foto's.

Die moai wat minder verweer is, het gewoonlik merke op die rug en boude. Die Routledge-ekspedisie van 1914 het ’n kulturele verband gevind tussen dié ontwerpe en die eiland se tradisionele tatoes, wat ’n halfeeu vroeër deur die Christelike sendelinge verbied is. Voor moderne DNS-ontledings van die eilandbewoners en hul voorvaders was dit die belangrikste wetenskaplike bewys dat die moai deur die Rapa Nui geskep is en nie deur ’n ander groep uit Suid-Amerika nie.

Van die moai was ook geverf; "Hoa Hakananai'a" was met maroen en wit verf versier tot in 1868, toe dit van die eiland verwyder is. Dit is tans in die Britse Museum in Londen.

Die standbeelde is gekerf deur die Polinesiese kolonialiste van die eiland, hoofsaaklik tussen omstreeks 1250 en 1500 n.C. Dit het nie net die afgestorwe voorvaders verteenwoordig nie, maar sodra hulle op ’n "ahu" opgerig is, is hulle beskou as die verpersoonliking van die magtige lewens van voormalige opperhoofde en belangrike simbole van herkoms. Elke moai het ’n status verteenwoordig: “Hoe groter die standbeeld wat op die "ahu" geplaas is, hoe groter was die "mana" van die hoofman wat dit laat bou het." Die mededinging om die grootste standbeeld te laat bou, was algemeen in die eilandbewoners se kultuur. Dit word bewys deur die verskillende groottes van die moai.

Voltooide standbeelde is opgerig op "ahu" hoofsaaklik aan die kus. Dit moes baie duur gewees het om hulle te maak en te vervoer. Dit lyk of die steengroewe by Rano Raraku skielik verlaat is, met talle stukke steengereedskap en voltooide moai wat nog vervoer moes word. Daar was ook net soveel onvoltooide standbeelde. Daar word geglo:

Dié beelde was kleiner as die bekende klipbeelde en was van hout gemaak. Hulle was skraal en het ’n hartseer voorkoms gehad. Daar word geglo hulle is gemaak nadat die beskawing op Rapa Nui tot ’n val begin kom het.

In ’n stadium ná die 1722-aankoms van die Nederlander Jakob Roggeveen is al die moai wat op ’n "ahu" opgerig is, omgegooi. Die laastes wat bly staan het, is in 1838 deur Abel Aubert Dupetit Thouars gesien, en teen 1868 was daar geen beelde wat nog gestaan het nie, behalwe dié by Rano Raraku wat gedeeltelik begrawe was.

In dié tyd was daar geen bome op die eiland nie omdat almal afgekap was. Daarom kon die bewoners nie meer kano's bou om vis te vang nie. Daar was ook ’n afname in die getal voëls en oeste. Dit het gelei tot ’n afname in kos. Sonder kos was die eilandbewoners verlore. 

Oorlewering sluit vertellings in van ’n clan wat een nag ’n moai omgegooi het, maar ook verskeie wat verwys na die "aarde wat skud" en ander voorvalle wat daarop dui dat minstens sommige van hulle tydens aardbewings omgeval het. Sommige het met hul gesig op die grond beland en van hulle se nek het gebreek; ander het agteroor van hul platform geval. Vandag is sowat 50 moai weer op hul "ahu" of elders in museums staangemaak.

Hierna is die Rapa Nui-volk verwoes deur die slawehandel wat in 1862 op die eiland begin het. Binne net ’n jaar was die enigste individue op die eiland siek, beseer en sonder leiers. Sendelinge het ook op die eiland aangekom en die gemeenskap is gou gekersten. Die sendelinge het eers hul klere en daarna hul tatoes en lyfverf verbied. Die geskiedenis van hul voorvaders is vernietig: hul kuns, geboue en heilige voorwerpe. Hulle is ook gedwing om op ’n klein deel van die eiland te gaan woon terwyl die res vir landboudoeleindes gebruik is. "Die anneksasie deur Chili het nuwe invloede na die eiland gebring en vandag is daar net ’n paar individue oor wat bande met die oorspronklike bevolking het."

Van 1955 af het die Amerikaanse argeoloog William Mulloy ondersoek ingestel na die skepping, vervoer en oprigting van die beelde. Die Rapa Nui Nasionale Park en die moai is sedert 1995 ’n Unesco-wêrelderfenisgebied.

Daar is ook ’n opname gemaak van die moai wat op die eiland oor is asook dié wat in oorsese museums is. Die doel is om meer te wete te kom van die oorspronklike gebruik, konteks en betekenis van die beelde; die resultate word aan die Rapa Nui-families en die eiland se openbare agentskappe verskaf wat verantwoordelik is vir die bewaring van die moai.



</doc>
<doc id="111906" url="https://af.wikipedia.org/wiki?curid=111906" title="Butilin">
Butilin

Butilin (ook Bucelin, of Bucilin, lat. "Butilinus" of "Buccelenus"; * ?; † 554) was, volgens die aantekeninge van die Biskop Marius van Avenches van 536 tot 554 in die opdrag van die Merowingiese heerskappy Alamannieser "dux" (baie vry vertaal: hertog) in die bisdom van Avenches. Hy was die broer van Leuthari I. Sy opvolger as "dux" was Magnachar.

Butilin en Leuthari word beskou as die eerste "duces" van die Alamanni, wat hul gesag van die Frankiese koning Theudebald bekom het, maar polities in sy afhanklikheid gestaan het. Die twee broers was, volgens die historikus Agathias van Alamanniese oorsprong.

Volgens Adathias het die in die oorlog van die Gote verslane Oosgote wat hulle nog noord van die Porivier kon hou gesandtes aan die Frankiese koning Theudebald gestuur om 'n bondgenootskap met hom te smee teen die Oos-Romeinse leër onder Narses. Ofskoon Theudebald geweier het, het die broers Butilin en Leuthari die bondgenootskap bygetree. Dit kan aanvaar word dat Theudebald hierdie besluit goedgekeur het, want op hierdie manier het hy waarskynlik gehoop om invloed op Italië te wen, sonder om persoonlik en openlik Justinianus I te moes teenstaan.

Volgens Agathias kon Butilin en Leuthari 'n leër van 75,000 Alamanni en Franke optel (wat sekerlik oordrewe is), wat in die lente van 553 in Italië ingeval het, vir eers Parma kon verower. 'n poging om hulle daar te verdryf was onsuksesvol. Die oorblywende die Gote het hulle stede se poorte vir die Frankiese-alamanniese leer geopen. Daarna het 'n strooptog wat die leer tot aan die  Straat van Messina gebring het. In die somer van 554 het die broers van mekaar afskeid geneem en Leuthari het met 'n deel van die leer na die Noorde getrek, om na bewering sy buit in veiligheid te bring. Nadat Leuthari met sy deel van die leër reeds die Porivier oorgesteek het, is hy en sy leër deur'n plaag getref. Ook Butilin se deel van die leer is as gevolg van siektes uitgedun en verswak. Tog het Butilin die beslissende veldslag met Narses gesoek. Van die lot van sy broer, het hy geweet het nie. In herfs van 554 het hy geëindig met die verpletterende nederlaag van sy oorblywende leer in die Veldslag van die Casilinus by Capua.

Moontlik het die Bisantynse Digter en historikus Agathias, in retrospek, probeer om die mislukking aan die twee broers aan te dig, om die Frankiese koning in 'n beter lig te stel. Hulle is deur die Gote meegesleur om aan hierdie veldtog deel te neem, selfs al het hul koning Theudebald dit nie goedgekeur nie. Ander bronne praat egter van 'n Frankiese veldtog.




</doc>
<doc id="111907" url="https://af.wikipedia.org/wiki?curid=111907" title="Vaefar">
Vaefar

Vaefar (lat. "Vaefarius") was, volgens die aantekeninge van Biskop Marius van Avenches van 565 tot 573 Frankiese-Alamannise hertog in die bisdom van Avenches. Hy was die opvolger van Magnachar. Sy opvolger as Hertog was Theodefrid.




</doc>
<doc id="111908" url="https://af.wikipedia.org/wiki?curid=111908" title="Lantachar">
Lantachar

Lantachar (lat. "Lantacharius", * ?; † ?) was, volgens die aantekeninge van biskop Marius van Avenches tot 548 Frankies-Alemanniese hertog in die bisdom van Avenches. Hy is opgevolg deur Butilin.



</doc>
<doc id="111909" url="https://af.wikipedia.org/wiki?curid=111909" title="Arie Cornelis Bouman">
Arie Cornelis Bouman

Arie Cornelis Bouman (gebore 30 Augustus 1892 te Sommelsdijk, sterf 24 Februarie 1966 te Leiden) was 'n professor in Germaanse Tale en die Geskiedenis van Nederlands aan die Universiteit van Stellenbosch en daarna professor in Algemene Taalwetenskap aan die Universiteit van Leiden in Nederland. Hy skryf Afrikaanse dramas en boeke oor Suid-Afrikaanse kuns.

Arie Cornelis Bouman is op 30 Augustus 1892 in Sommelsdijk in Nederland gebore. Nadat hy sy skoolopleiding in Utrecht voltooi het, studeer hy verder aan die Rijksuniversiteit te Utrecht in die Nederlandse taal- en letterkunde, waar hy op 6 Desember 1918 sy doktorsgraad met lof verwerf met ’n proefskrif oor "Bijdrage tot de syntaxis der ‘dat’-zinnen in het Germaansch". Hy is hierna kortstondig dosent aan die Rijksuniversiteit te Utrecht totdat hy in 1919 ’n betrekking aanvaar as adjunk kommissaris by die Rijksarchief te Utrecht. In 1921 emigreer hy na Suid-Afrika wanneer hy vanaf April 1921 ’n betrekking aanvaar as hoogleraar in die Germaanse Tale en die Geskiedenis van Nederlands aan die Universiteit van Stellenbosch. Sy leerverpligtinge sluit dus in behalwe Nederlands ook Goties, Oudnoors, Oudhoogduits en Angelsaksies en die letterkunde wat in hierdie tale geskryf is, insluitende die sagas en werke soos Beowulf. Hy spandeer vyf en twintig jaar in Suid-Afrika en maak ’n waardevolle bydrae tot die Afrikaanse taalkunde, letterkunde en kultuur.

In Suid-Afrika behou hy sy bande met die Nederlandse letterkunde en kultuur en word in 1925 lid van die Maatschappij der Nederlandse Letterkunde. In 1946 keer hy terug na Nederland om professor te word in Algemene Taalwetenskap en die Tale van die Oudgermaanse Volkere en hulle Letterkunde aan die Rijksuniversiteit te Leiden. Hierdie leeropdrag sluit behalwe die Oudgermaanse tale ook die moderne taalteorie in. Hy lewer sy intreerede in 1946 onder die titel "Karaktertekening in de Oudgermaansche letterkunde".

Van 1957 tot 1958 is hy Voorsitter van die Maatschappij der Nederlandse Letterkunde en lewer die belangrike rede "Literatuur en Mythe" voor hierdie organisasie se jaarvergadering. Ook van die Leidse Linguistenkring is hy ’n aktiewe lid en deelnemer en verder dien hy as voorsitter van die Afrika Studie Centrum. Vanaf 1948 tree hy op as redakteur van die tydskrif "Neophilologus".

Hy tree af in Junie 1962 en word kort daarna deur ’n motorfiets omgery, wat sy gesondheid ernstig knak. Hy is getroud. Op 24 Februarie 1966 is hy in Leiden oorlede.

Op sy persoon skryf sy kollega aan die Universiteit van Leiden, C.F.P. Stutterheim: ""Bouman gaf zich niet gemakkelijk, hij was allesbehalve een allemansvriend. Maar wie eenmaal zijn vertrouwen had gewonnen heeft de vriendschap van deze fijnzinnige, oprechte en hartelijke mens als een weldaad ervaren"."

Sy werk kan in hoofsaaklik drie afdelings ingedeel word, naamlik taalkundig, kuns en kreatief.

As taalkundige (sy spesialisgebied) publiseer hy ’n verskeidenheid van werke, alleen en saam met ander. Hierdie werke sluit "Onderzoekingen over Afrikaanse syntaxis" en "Middelnederlandse bloemlezing met grammatica" en in samewerking met E.C. Pienaar "Afrikaanse Spraakkuns". Vir die 1931 uitgawe van die "Afrikaanse Woordelys en Spelreëls" lewer hy ’n bydrae oor leestekens en sy taalkundige artikels verskyn in talle publikasies in Suid-Afrika, Nederland en elders. Hy lewer ook verskeie bydraes in Nederlandse tydskrifte oor taalkwessies, waarin hy benewens Nederlands ook taaleienaardighede in Afrikaans en Middelnederlands betrek. Selfs die Yslandse sagas ondersoek hy op taalkundige en letterkundige gebied in die publikasies "Observations on syntax and style of some Icelandic sagas" (in Reykjavik uitgegee) en "Patterns in old English and old Icelandic literature" (universiteitspublikasie). Die Middelnederlandse epos "Beatrijs"”voorsien hy van ’n inleiding en verklarende aantekeninge in ’n publikasie van 1941, terwyl hy dieselfde doen vir ’n uitgawe van Guillaume le Clercq se "Ferguut".

Verder is hy ’n bedrewe kunstenaar en publiseer wyd oor hierdie onderwerp. Hy lewer as gesaghebbende kunsresensent resensies en besprekings oor kuns vir "Die Huisgenoot", "Die Nuwe Brandwag" en ook "Elsevier’s Maandschrift" in Nederland. Die gesaghebbende boek "Kuns in Suid-Afrika", wat vir baie jare die standaardwerk oor hierdie onderwerp is, word in 1935 gepubliseer. Met hierdie boek doen hy baanbrekerswerk deur vir die eerste keer die kwaliteit van ons skeppende kunstenaars aan ’n breër publiek bekend te stel. In 1942 volg hy hierdie publikasie op met die handleiding oor "Kuns en kunswaardering".

Op kreatiewe gebied skryf hy twee historiese dramas oor die tyd van Willem Adriaan van der Stel, wat beide uitmunt met knap dialoog.

"Nerina van Drakenstein" word die eerste keer op 27 Oktober 1936 in Franschhoek opgevoer. Die drama speel in 1706 af en beeld die lewe van die Hugenote aan die Kaap uit, wat Frankryk nie kan vergeet nie en vir wie die Kaap steeds ’n vreemde land bly. Hier worstel hulle in die vreemde met die natuur, met mekaar en met hulleself en hulle verlange na vastrapplek. Die gepubliseerde drama word geïllustreer deur houtsneë van Cecil Higgs.

Die drama "Dieu et mon Droit of Die heilige pand" word geskryf as geleentheidstuk vir die Hugenotefees van 1939. Dit spreek in wese dieselfde problematiek as "Nerina van Drakenstein" aan en speel af in twee dele in 1689 en 1706. Beide jare word verteenwoordig deur twee tonele. Die drama begin in 1689 met ’n byeenkoms tussen die Hollanders en die Franse, gevolg deur ’n kwaai onderhoud van Simon van der Stel met die leiers van die Franse gemeenskap omdat hulle ’n eie Kerkraad in Drakenstein wil hê. Die gebeure van 1706 word verteenwoordig deur die verhoor van die Raad van Justisie van Adam Tas en sy medeondertekenaars van die petisie teen Willem Adriaan van der Stel en eindig met ’n huwelik van ’n Fransman se dogter met ’n Hollander. Waar daar aan die begin van die drama heelwat wrywing tussen die verskillende volkere is, en die Hugenote se verset teen beide goewerneur Simon van der Stel en goewerneur Willem Adriaan van der Stel in dramatiese episodes geskets word, beeld die troue tussen ’n Franse nooi en boerekêrel teen die einde die samesmelting van die twee volkere uit. In 1929 skryf hy ’n Nederlandse drama "De Vikings in Byzantium" in rymlose jambiese verse waarin hy die Oudnoorse saga-literatuur verwerk. Hierdie drama is hoofsaaklik ’n leesdrama, aangesien dit moeilik op ’n verhoog opgevoer sal kan word.





</doc>
<doc id="111913" url="https://af.wikipedia.org/wiki?curid=111913" title="Bont-akkedisvis">
Bont-akkedisvis

Die Bont-akkedisvis ("Synodus dermatogenys") is 'n vis wat wydverspreid voorkom in die Stille- en Indiese Oseane asook die Rooisee en hiervandaan aan die ooskus van Afrika tot by sentraal Oos-Kaap. In Engels staan die vis bekend as die "Sand lizardfish".

Die vis word tot 23 cm lank en is grys tot bruin met ses vlekke op die rug. Daar is ook 8 tot 9 diamantvormige vlekke aan die sye; die sye se middelpunte is ligter. Die vis leef in rots kusareas en aflandige, beskermde koraal- en rotsriwwe in water wat 1 tot 70m diep is. Hulle is alleenlopers maar leef ook in pare saam of selfs in klein groepies. Hulle verkies sand en rommel bodems waar hulle hulself in die sand begrawe tot net die oë en neus uitsteek. Dit eet klein vissies.





</doc>
<doc id="111916" url="https://af.wikipedia.org/wiki?curid=111916" title="Monoliet">
Monoliet

’n Monoliet is ’n geologiese verskynsel wat bestaan uit ’n enkele groot rots of klip, soos sommige berge, of ’n groot stuk rots wat byvoorbeeld as of in ’n museum of gebou gebruik word. Erosie ontbloot gewoonlik die geologiese formasies, wat dikwels uit baie harde en soliede metamorfe of stollingsgesteente bestaan.

In argitektuur kan dit verwys na ’n gebou wat uitgekap is en deel van die oorspronklike rots bly, soos ’n monolitiese kerk, of na buitengewoon groot klippe soos obeliske, standbeelde of kolomme wat uit steengroewe daarheen gebring is.

Die woord is afgelei van die Latynse "monolithus", wat weer kom van die Antieke Griekse woord "μονόλιθος" ("monolithos"): "μόνος" ("een" of "enkele") + "λίθος" ("klip").



</doc>
<doc id="111917" url="https://af.wikipedia.org/wiki?curid=111917" title="Springbok (rolprent)">
Springbok (rolprent)

Die fliek Die Springbok, asook die Engelse weergawe daarvan, “The Springbok”, was 'n welbekende asook kontroversiële fliek van Tommie Meyer. Die rolprent handel oor 'n kleurling persoon, Attie Louw (gespeel deur Eckard Rabe), wat hom as 'n blanke voordoen en aan die Universiteit van Pretoria studeer. Hy word uitgebeeld as die universiteit se rugbyheld wat vir die span van Noord-Transvaal gekies word. Sy groot aspirasie is om Springbok te word. Hierdie film het gelei tot die hofsaak Universiteit van Pretoria vs. Tommie Meyer Films, omdat die universiteit nie hul "goeie naam en waardigheid" wou laat skend nie en wat die film vir 'n ruk buite vertoning geplaas het. Tommie Meyer Films het die hofsaak gewen en die film is verder uitgereik.



</doc>
<doc id="111920" url="https://af.wikipedia.org/wiki?curid=111920" title="Gustav Prellerprys vir Literatuurwetenskap en Letterkundige Kritiek">
Gustav Prellerprys vir Literatuurwetenskap en Letterkundige Kritiek

Die Gustav Prellerprys vir Literatuurwetenskap en Letterkundige Kritiek is ’n letterkundige prys wat sedert 1968 deur die Suid-Afrikaanse Akademie vir Wetenskap en Kuns vir ’n lietratuurwetenskaplike werk in Afrikaans met inbegrip van letterkundige kritiek. Die prys word geborg deur Human & Rousseau-uitgewers

Die prys is vernoem na die Suid-Afrikaanse joernalis, geskiedskrywer, kritikus en stigterslid van die Akademie, Gustav Preller




</doc>
<doc id="111930" url="https://af.wikipedia.org/wiki?curid=111930" title="Groothengelaar">
Groothengelaar

Die Groothengelaar ("Antennarius commerson") is 'n vis wat wydverspreid voorkom in die Stille- en Indiese Oseane asook die Rooisee en hiervandaan aan die ooskus van Afrika suidwaarts tot by die suide van KwaZulu-Natal. In Engels staan die vis bekend as die "Big angler".

Die vis word tot 33 cm lank.




</doc>
<doc id="111932" url="https://af.wikipedia.org/wiki?curid=111932" title="Century City, Los Angeles">
Century City, Los Angeles

Century City is 'n woon- en sakebuurt in Los Angeles se Westside met 'n oppervlakte van 176 akkers (71,2 ha). Dit is op 'n vroeëre buiteperseel van die 20th Century Fox-rolprentateljee ontwikkel wat in 1961 aan eiendomsontwikkelaars verkoop is. Die eerste gebou, die "Gateway West Building", is in 1963 geopen. Dié kantoorgebou is in 2015 gesloop om plek te maak vir die uitbreiding van die "Westfield Century City"-winkelsentrum. Hierdie sentrum met talle restaurante is tans een van die vernaamste winkelbestemmings in Suid-Kalifornië.

Century City grens in die noorde aan Westwood, in die suidweste aan West Los Angeles, aan Cheviot Hills in die suidooste, Pico-Robertson in die ooste en aan Beverly Hills in die noordooste. In Century City het die hoogste wolkekrabbers in Suid-Kalifornië buite Los Angeles se middestad ontstaan.

Daar is geen enkelgesinshuise in die buurt nie; huisvesting word uitsluitlik in woonstelgeboue verskaf. Bekende vroeëre bewoners het die regisseur Billy Wilder ingesluit. Die vroeëre president Ronald Reagan het tydens en ná sy ampstermyn 'n kantoor op die 34ste verdieping van "Fox Plaza" gehuur.

Tans vorm die Fox-ateljees, die winkelsentrum en ander kleinhandelondernemings, asook kantoortorings soos "Century Plaza Towers" Century City se ekonomiese basis.

'n Luukse hotel van die "InterContinental"-ketting, "InterContinental Los Angeles Century City at Beverly Hills", is vlakby die Fox-ateljees op "Avenue of the Stars" geleë. 'n Tweede luukse hotel op dieselfde laan, "Century Plaza Hotel", voorheen bedryf deur die "Hyatt Regency"-ketting en tradisioneel 'n gewilde verblyfplek vir filmsterre en staatsgaste, het sy deure in 2016 gesluit en word tans herbou en uitgebrei.


</doc>
<doc id="111936" url="https://af.wikipedia.org/wiki?curid=111936" title="Toon van den Heeverprys vir Regswetenskap">
Toon van den Heeverprys vir Regswetenskap

Die Toon van den Heeverprys vir Regswetenskap is ’n prys deur die Suid-Afrikaanse Akademie vir Wetenskap en Kuns wat driejaarliks vir ’n oorspronklike regskundige werk in Afrikaans, en/of vollengte artikels of ’n artikel van hoogstaande gehalte in Afrikaans wat in geakkrediteerde regstydskrifte verskyn het, en/of baanbrekende regsuitsprake in Afrikaans, toegeken word. Die Akademieraad het in 1966 besluit om die regswetenskap uit die vakgebiede van die Stalspryse vir Geesteswetenskappe te neem en ’n afsonderlike prys daarvoor in te stel.

Die prys is vernoem na Toon van den Heever, Afrikaanse digter, prosaïs en regsgeleerde.




</doc>
<doc id="111938" url="https://af.wikipedia.org/wiki?curid=111938" title="Bijan (ontwerper)">
Bijan (ontwerper)

Bijan Pakzad (Engels: [biˌʒæn ˈpɑːkzɑːd]; Persies: بیژن پاکزاد, [biːʒæn pɑːkzɑːd], * 4 April 1940 in Teheran; † 16 April 2011 in Beverly Hills, Kalifornië), algemeen bekend as Bijan, was 'n Amerikaanse mode- en fyngeurontwerper van Iranse afkoms.

In sy befaamde luukse winkel "The House of Bijan", 'n paleisagtige gebou in die Mediterreense styl op Rodeo Drive, Beverly Hills wat teen 'n koste van $12 miljoen opgerig is en sy deure op 27 Oktober 1976 as "die wêreld se duurste winkel" geopen het, het Bijan in die modebehoeftes van welvarendes en magtiges voorsien – maar altyd slegs per afspraak. Onder diegene, wat wél afsprake kon (en kan) maak, is staatshoofde, nyweraars, presidente en eerste ministers (soos Barack Obama en Tony Blair), konings en keisers gereken.

Bijan se modewinkel in Beverly Hills is in 2016 vir $122 miljoen aan die multinasionale Franse onderneming LVMH verkoop wat hom op luukse goedere toespits.



</doc>
<doc id="111939" url="https://af.wikipedia.org/wiki?curid=111939" title="Basseri">
Basseri

Basseri is 'n stam in Iran. Hulle woon in die Fars-provinsie en naby die stad Sjiraz.

Hulle praat Persies.

Hulle is Moslems.



</doc>
<doc id="111940" url="https://af.wikipedia.org/wiki?curid=111940" title="Chun Jung-myung">
Chun Jung-myung

Chun Jung-myung (Koreaans: 천정명; * 29 November 1980 in Seoul, Suid-Korea) is 'n Suid-Koreaanse akteur.



</doc>
<doc id="111955" url="https://af.wikipedia.org/wiki?curid=111955" title="Antisosiale persoonlikheidsversteuring">
Antisosiale persoonlikheidsversteuring

Antisosiale persoonlikheidsversteuring, of dissosiale persoonlikheidsversteuring(ook bekend as psigopatie of sosiopatie) is ’n persoonlikheidsteuring gekenmerk deur ’n patroon van die miskenning of skending van ander persone se regte. ’n Verarmde morele bewustheid of gewete is dikwels prominent sowel as ’n geskiedenis van misdaad, wetlike probleme en/of impulsiewe en aggressiewe gedrag.

Antisosiale persoonlikheidsversteuring (APV) word deur ’n diepgaande en volgehoue miskenning van morele waardes, sosiale norme en ander persone se regte en gevoelens gedefinieer. Individue met hierdie persoonlikheidsversteuring skroom gewoonlik nie om ander mense vir hulle eie gewin of genot uit te buit nie. Hulle is dikwels manipulerend en vals teenoor ander, en kry hulle sin deur hulle gevatheid en oppervlakkige sjarme, of deur intimidasie en geweld. Hulle is arrogant, sien neer op ander en toon geen berou oor hulle verkeerde optrede nie. Onverantwoordelikheid is ’n kerneienskap van hierdie versteuring: hulle vind dit baie moeilik om ’n stabiele werk te behou en om hulle maatskaplike en finansiële verpligtinge na te kom. Mense met hierdie versteuring lei dikwels ’n uitbuitende, wettelose of parasitiese lewe.

Persone met ’n antisosiale persoonlikheidsversteuring is dikwels impulsief en roekeloos, sonder inagneming van die gevolge van hulle dade Hulle kan hulle eie veiligheid en dié van ander herhaaldelik in gevaar stel. Hulle is dikwels aggressief en vyandig en onvoorspelbaar; hulle kan gewelddadige uitbarstings hê wanneer hulle uitgelok word of frustrasie beleef. Individue is geneig tot substansmisbruik en verslawing, en die misbruik van verskeie psigoaktiewe middels kom algemeen voor. Hierdie gedrag lei daartoe dat hulle gereeld met die gereg bots, en baie mense met APV het ’n uitgebreide geskiedenis van antisosiale gedrag en kriminele oortredings wat uit hulle kinderjare dateer.

Persone met hierdie versteuring se interpersoonlike verhoudings word deur aansienlike probleme gekenmerk. Gehegtheid en emosionele bande is swak, en interpersoonlike verhoudings draai dikwels om die manipulasie en uitbuiting van ander. Terwyl dit oor die algemeen vir hulle maklik is om verhoudings aan te knoop, vind hulle dit moeilik om hierdie verhoudings in stand te hou. Verhoudings met gesins- en familielede is dikwels gespanne as gevolg van hierdie gedrag en die gereelde probleme waarin hierdie individue hulle bevind.

Terwyl antisosiale persoonlikheidsversteuring eers by volwassenes gediagnoseer word, word dit deur sekere gedragsprobleme in die kinderjare voorafgegaan. Volgehoue antisosiale gedrag sowel as ’n gebrek aan respek vir ander in kinderjare en adolessensie staan as gedragsteuring bekend en is die voorloper van AVP. Ongeveer 25-40% van jeugdiges met gedragsteuring sal as volwassenes met AVP gediagnoseer word.

Gedragsteuring (GS), ’n versteuring wat by kinders gediagnoseer word, toon ooreenkomste met die eienskappe wat by AVP aangetref word, en word deur ’n herhalende en aanhoudende gedragspatroon gekenmerk waarin die basiese regte van ander sowel as belangrike ouderdomsgepaste norme geskend word. Kinders met hierdie versteuring openbaar dikwels impulsiewe en aggressiewe gedrag, mag ongevoelig en onderduims wees en kan herhaaldelik by geringe misdade soos steel of vandalisme betrokke wees, of met ander kinders en volwassenes baklei.

GS word in twee kategorieë verdeel, gebaseer op die ouderdom waarop simptome sigbaar word. Die eerste staan as die "kindertipe" bekend en kom voor wanneer simptome voor die ouderdom van 10 jaar teenwoordig is. Die tweede is die "adolessente tipe" en kom voor wanneer die gedragsteuring ná die ouderdom van 10 ontwikkel. By laasgenoemde is die verswakking van verskeie kognitiewe en emosionele funksies minder fel, en die adolessente tipe mag teen volwassenheid afneem. Die kindertipe se behandelingsuitkoms is gewoonlik swakker as dié van die adolessente tipe.

Die APA (Amerikaanse Psigiatriese Vereniging) se Diagnostiese en Statistiese Handleiding van geestesversteurings definieer antisosiale persoonlikheidsversteuring (Kluster B) soos volg:

Psigopatie word oor die algemeen as ’n persoonlikheidsteuring gedefinieer wat deels deur antisosiale gedrag, ’n gebrekkige kapasiteit vir berou en swak gedragsbeer gekenmerk word.

Volgens die DSM is daar ook al na APV as psigopatie verwys. Maar kritici voer aan dat APV nie sinoniem met psigopatie is nie aangesien die diagnostiese kriteria nie identies is nie. Kriteria met betrekking tot karaktertrekke word nie in ’n mindere mate by eersgenoemde beklemtoon.

In die DSM-5 word APV met psigopatiese eienskappe beskryf as ’n toestand gekenmerk deur "’n gebrek aan angs of vrees en ’n selfversekerde interpersoonlike styl wat wanaangepaste gedrag (bv. oneerlikheid) kan wegsteek." Lae ontrekkingsvlakke en hoë vlakke van aandagsoekery, gekombineer met lae angsvlakke word met "sosiale vermoë" en "stres-immuniteit" in psigopatie geassosieer.

Die volgende toestande kom dikwels saam met APV voor:

Traumatiese gebeure kan tot ’n ontwrigting van die standaardontwikkeling van die sentrale senustelsel lei. Dit veroorsaak ’n vrystelling van hormone wat normale ontwikkelingspatrone kan aantas.
Aggressie en impulsiwiteit is van die moontlike simptome van APV. Testosteroon is ’n hormoon wat ’n belangrike rol in aggressie in die brein speel.

Een van die neurotransmitters wat in individue met APV aandag ontvang, is serotonien, ook bekend as
5HT. In ’n meta-analise van 20 studies is daar aansienlik laer 5-HIAA-vlakke aangetref (’n aanduiding van laer serotonienvlakke), veral by diegene onder die ouderdom van 30 jaar.

Sommige studies het ’n verhouding tussen monoamienoksidase A en antisosiale gedrag, insluitend gedragsteuring en simptome van volwasse APV, by mishandelde kinders gevind.

Navorsers het ’n verband tussen hoofbeserings en antisosiale gedrag ontdek. Sedert die 1980’s verbind wetenskaplikes traumatiese breinbeserings, insluitend skade aan die prefrontale korteks, met ’n onvermoë om moreel en sosiaal aanvaarbare besluite te neem.  Daarbenewens kan skade aan die amigdala die prefrontale korteks se vermoë om terugvoer van die limbiese stelsel te interpreteer, belemmer. Dit lei dikwels tot ongeïnhibeerde seine wat in gewelddadige en aggressiewe gedrag manifesteer.

 (CSP) is ’n merker vir limbiese neurale wanontwikkeling, en die teenwoordigheid daarvan is losweg met sekere geestesversteurings, soos skisofrenie en posttraumatiese stressteuring geassosieer. In een studie is daar bevind dat persone met CSP aansienlik hoë vlakke van antisosiale persoonlikheid, psigopatie, arrestasies en skuldigbevindings toon.

Sommige studies dui daarop dat die sosiale en huislike omgewing tot die ontwikkeling van antisosiale gedrag bydra. Daar is bevind dat die ouers van hierdie kinders antisosiale gedrag toon, wat dan aan hulle kinders oorgedra kan word.

Vanuit die sosiokulturele perspektief van kliniese sielkunde word versteurings deur kulturele aspekte beïnvloed; aangesien kulturele norme aansienlik verskil,
word geestessteurings soos APV’s verskillend beskou.

APV is een van die moeilikste persoonlikheidsversteurings om te behandel. Weens hulle baie gebrekkige of afwesige kapasiteit vir berou, ontbreek dit individue met APV dikwels aan die nodige motivering, en sien hulle nie die nadele wat met antisosiale optrede geassosieer word nie. Hulle sal eerder voorgee dat hulle berou het as om werklik ’n poging aan te wend om te verander. Studies toon dat buitepasiëntterapie minder suksesvol is. Die mate waarin persone met APD totaal onbehandelbaar is, is egter moontlik oordryf.

Die enigste rede waarom baie persone met APV behandeling ontvang, is omdat dit deur ’n eksterne bron, soos ’n parool, vereis word. Inwonende programme word aanbeveel wat ’n gekontroleerde, gestruktureerde omgewing, toesig sowel as portuurgroepkonfrontasie behels. Skematerapie word ook as ’n behandeling vir APV nagevors. ’n Studie deur Charles M. Borduin dui op die sterk invloed van Multisistemiese terapie (MST) wat hierdie belangrike kwessie potensieel kan verbeter.

Terapeute van individue met APV het soms aansienlike negatiewe gevoelens teenoor kliënte met ’n lang geskiedenis van aggressiewe, uitbuitende en misbruikende gedrag. In plaas daarvan om so ’n individu se gewete te probeer ontwikkel, iets wat weens die aard van die versteuring uiters moeilik is, fokus terapeutiese tegnieke op rasionele en praktiese argumente teen die herhaling van vorige foute. Hierdie benaderings fokus op die tasbare, materiële waarde van prososiale gedrag en die onthouding van antisosiale gedrag. Die impulsiewe en aggressiewe aard van persone wat aan hierdie versteuring ly, kan egter die effektiwiteit van selfs hierdie vorm van terapie beperk.

Geen medikasie is deur die Voedsel- en Medisyne-administrasie vir die behandeling van APV goedgekeur nie. Sekere psigiatriese medikasies kan toestande verlig wat met die versteuring verband hou en met simptome soos aggressie verband hou, insluitend antipsigotiese, antidepressante of gemoedstabiliserende medikasies.


</doc>
<doc id="111966" url="https://af.wikipedia.org/wiki?curid=111966" title="Dwaalboom">
Dwaalboom

Dwaalboom is ’n nedersetting in die suidweste van die provinsie Limpopo, Suid-Afrika. Dis ongeveer ewe ver van Gaborone, Botswana en Thabazimbi, Limpopo, en suid van die Atherstone-natuurreservaat geleë. Dit vorm deel van die Thabazimbi-munisipaliteit.

Volgens die sensus van 2011 het Dwaalboom toe 586 inwoners gehad van wie amper 63% swart was en amper ’n derde wit. Tswana was die grootste huistaal met 220 sprekers en Afrikaans die naasgrootste met 202. 

Dwaalboom was van 1938 tot 2008 een van die tweede bedieningspunte van die Gereformeerde kerk Drieviersboom. Die ander was Northam. Die huidige kerkgebou, wat nou behoort aan die Gereformeerde kerk Thabazimbi en waarin dienste steeds gehou word, is op 20 Oktober 1990 in gebruik geneem. 

Die NG gemeente Dwaalboom was tot in 1941 die Bosveld-wyke van Zwartruggens. In 1941 het die Bosveld-wyke van Zwartruggens met Dwaalboom as middelpunt en die Bosveld-wyke van Rustenburg met Northam as middelpunt saam 'n gemeente gestig, nl. Rustenburg-Noord. In 1948 het die kerkraadslede van die Dwaalboom-wyke aansoek gedoen om afstigting en op Saterdag 23 Oktober 1948 is die gemeente Dwaalboom deur die Ringskommissie van die Ring van Krokodilrivier gestig. 

Die gemeente bestaan hoofsaaklik uit bees- en tabakboere. Al skei groot afstande die lidmate van mekaar, bring Nagmaalsgeleenthede tog almal van ver en byeen. In 1951 berig "Ons gemeentelike feesalbum": “Dwaalboom is 'n jong gemeente met groot moontlikhede, nie net op tydelike gebied nie, maar veral op geestelike gebied. Die verderwende invloed van die stad wat soveel menseharte kil en koud gemaak het, het nog nie sy invloed hier versprei nie. Omdat byna al ons lidmate boere is wat uit die bodem moet lewe, dwing die natuur hulle om neer te buig voor die Skepper van hemel en aarde.”

Die Hervormde Kerk se gemeente Ruskoppies is op 11 Augustus 1941 hier gestig met sy middelpunt op Plaas 9.




</doc>
<doc id="112003" url="https://af.wikipedia.org/wiki?curid=112003" title="Juno (ruimtetuig)">
Juno (ruimtetuig)

Juno is ’n sending van Nasa se New Frontiers-program wat tans in ’n wentelbaan om die planeet Jupiter is. Die tuig is op 5 Augustus 2011 van Kaap Canaveral af gelanseer en het op 4 Julie 2016 gearriveer. Op 5 Julie het dit in ’n wentelbaan om Jupiter gegaan. Juno wentel om die planeet se pole om die samestelling, gravitasie- en magneetveld en polêre magnetosfeer te ondersoek. Dit sal ook soek na leidrade oor hoe die planeet gevorm het, of dit ’n rotsagtige kern het, die hoeveelheid water in die diep atmosfeer, massaverspreiding en diep winde, wat snelhede van tot 618 km/h kan bereik.

Dit is die tweede ruimtetuig wat om Jupiter wentel, ná Galileo in 1995-2003.

Juno het drie sonpaneelvlerke, die grootstes wat nog in ’n planetêre sending gebruik is, en hulle sal ’n groot rol speel in die stabilisering van die tuig en die opwekking van krag.

Die naam kom uit die Grieks-Romeinse mitologie. Die god Jupiter het ’n wolksluier om hom geskep om sy verkeerde dade te verbloem, maar sy vrou, die godin Juno, het deur die wolke geloer en sy ware aard gesien. Voorheen is die akroniem "JUpiter Near-polar Orbiter" op ’n lys van Nasa gebruik om na die sending te verwys.

Juno het Jupiter ná ’n vlug van vyf jaar op 4 Julie 2016 bereik. nadat dit sowat 2,8 miljard km (18,7 AE) afgelê het. Die tuig sal in 20 maande 37 keer om Jupiter wentel. Sy snelheid het in Oktober 2013, twee jaar ná sy lansering op 5 Augustus 2011, ’n hupstoot gekry danksy ’n verbyvlug verby die Aarde. Op 5 Julie het die tuig se snelheid afgeneem sodat dit in ’n wentelbaan om Jupiter kon gaan. Dit sal twee omwentelings van 53 dae elk om die planeet voltooi voordat die wentelbaan op 11 Desember 2016 verklein sal word tot omwentelings van 14 dae elk. Dit is aanvanklik vir 19 Oktober beplan, maar weens probleme met die tuig se sagteware is dit uitgestel.

Infrarooi- en mikrogolf-instrumente sal dan begin om die termiese uitstralings van diep binne Jupiter se atmosfeer te meet. Dié waarnemings sal vorige studies oor die planeet se samestelling aanvul deur die hoeveelheid en verspreiding van water, en dus suurstof, te meet. Dit sal inligting verskaf oor Jupiter se oorsprong en ondersoek instel na die konveksie wat algemene sirkulasiepatrone in die planeet se atmosfeer aandryf. Ander instrumente aan boord van Juno sal data versamel oor sy gravitasieveld en polêre magnetosfeer. Die sending sal in Februarie 2018 tot ’n einde kom wanneer die tuig in Jupiter se buitenste atmosfeer sal uitbrand om te voorkom dat dit teen een van die planeet se mane bots en dit besoedel.

Juno is van Kaap Canaveral af gelanseer met ’n Atlas (AV-029)-vuurpyl wat met ’n Russies ontwerpte en geboude RD-180-hoofenjin toegerus was. Dié is aangedryf deur paraffien en vloeibare suurstof. Ná sowat 54 minute het die Juno se sonpanele begin oopgaan en sy batterye begin laai. 

Ná ’n reis van twee jaar in ’n elliptiese heliosentriese wentelbaan het Juno in Oktober 2013 na die Aarde teruggekeer. Dit het die Aarde se swaartekrag gebruik om dit na die Jupiter-stelsel te stu. In die proses het dit met meer as 3,9 km/s versnel. Die verbyvlug is ook gebruik as ’n "repetisie" vir die wetenskapspan om sommige instrumente te toets en sekere prosedures toe te pas voor sy aankoms by Jupiter.

Jupiter se swaartekrag het die tuig se snelheid vermeerder tot sowat 74 km/s toe dit die planeet nader. Op 5 Julie 2016 is Juno se snelheid verminder tot 542 m/s en het dit ’n wentelbaan om Jupiter se pole binnegegaan wat 53,5 dae sal kos om te voltooi. Ná twee omwentelings sal die wentelbaan verklein word tot ’n wentelperiode van 14 dae. Juno sal altesaam 37 wentelbane voltooi voor die einde van die sending.

In Juno is ’n plaat wat Galileo Galilei gedenk. Dit is deur die Italiaanse Ruimteagentskap verskaf en is 7,1 by 5,1 cm groot. Die plaat bevat ’n foto van Galileo en ’n geskrewe stuk in sy eie handskrif wat in Januarie 1610 geskryf is terwyl hy dít waarneem wat later as die Mane van Galilei bekend sou staan. 

Aan boord is ook drie Lego-minifigure van Galileo, die Romeinse god Jupiter en sy vrou, Juno. Jupiter het ’n wolksluier om hom geskep om sy verkeerde dade te verbloem, maar Juno het van die berg Olimpus af deur die wolke gekyk en sy ware aard gesien. Die Juno-figuur hou ’n vergrootglas vas wat ’n soeke na die waarheid verteenwoordig en Jupiter het ’n weerligstraal in sy hand. Galileo het sy teleskoop by hom. 

Die figure is van aluminium gemaak om die uiterste toestande van die ruimtevlug te kan deurstaan.




</doc>
<doc id="112009" url="https://af.wikipedia.org/wiki?curid=112009" title="Lohengrin">
Lohengrin

Lohengrin is 'n romantiese opera van die komponis Richard Wagner.


</doc>
<doc id="112010" url="https://af.wikipedia.org/wiki?curid=112010" title="Ons Tuis">
Ons Tuis

Ons Tuis is 'n groep wat behuising verskaf aan ouer persone. Die tehuise word sedert 1 April 1929 bestuur deur 'n maatskappy sonder winsbejag wat deur mev Machteld Postmus en 'n aantal belangstellendes gestig is. In 1942 het die projek te uitgebreid vir die oorspronklike bestuur geword en is die Hervormde Kerk genader om die bestuur daarvan oor te neem. Mev Postmus was weereens die voorsitter van die direksie en is bygestaan deur 12 ander lede, waarvan 9 Hervormers was. Die kerk en sy lidmate het betrokke geraak en waar nodig hulp verleen en ondersteuning aangebied.

Tans word die bestuur van die Ons Tuis Groep behartig deur sy Direksie en die Bestuurder van Ons Tuis en Monumenttehuise. Daarby het elke kompleks 'n eie bestuurder of matrone, 'n bestuurskomitee en 'n inwonerskomitee.

Ons Tuis is geleë op drie plekke:



</doc>
<doc id="112012" url="https://af.wikipedia.org/wiki?curid=112012" title="Sentrum vir Aanvullende en Alternatiewe Kommunikasie">
Sentrum vir Aanvullende en Alternatiewe Kommunikasie

Die Sentrum vir Aanvullende en Alternatiewe Kommunikasie (SAAK) word gehuisves in die Fakulteit Geesteswetenskappe aan die Universiteit van Pretoria, en het in 1991 onder leiding van Prof. Erna Alant ontstaan. Dit is geleë in die Kommunikasiepatologiegebou. Die sentrum se missie is om navorsing en opleiding aan studente te verskaf wat ten doel het om die lewens van persone met kommunikasieprobleme te verbeter.



</doc>
<doc id="112014" url="https://af.wikipedia.org/wiki?curid=112014" title="Doodsmars van Brünn">
Doodsmars van Brünn

Die doodsmars van Brünn (Brno) was deel van die kollektiewe uitsetting van die Duitstalige bevolking van Morawië (Sudetenland) ná die Tweede Wêreldoorlog. Dit het in Brünn/Brno begin op 31 Mei 1945, die corpus Christi-dag, en het oor die munisipaliteit van Pohrlitz/Pohořelice gelei oor die grens na die Sowjet-besette Niederösterreich.

Die verdrywing van die Duitssprekende inwoners van Brünn/Brno word beskou as 'n sogenaamde "wilde uitsetting" beskou. Op 31 Mei 1945 is al die Duitssprekende inwoners van die stad by die Augustynse klooster saamgedryf. Op die volgende dag is hierdie mense, saam met die Duits- en tweetalige inwoners van die omliggende dorpe, ongeveer 55 km in die rigting van die Oostenrykse grens gedryf. Die trek het hoofsaaklik uit vroue, kinders, klein kinders en babas en ou mense bestaan. Die meeste van die jonger manne was teen hierdie tyd óf krygsgevangenes óf in die strafkampe in die stad of omliggende omgewing geïnterneer, byvoorbeeld, in die Spielberg Vesting van Brünn/Brno. Baie van die deelnemers aan die mars het geswik onder die swaarkry van die trek wat in uiterste hitte en sonder georganiseerde water- en voedselvoorsiening plaasgevind het en het langs die pad ineengestort.

Toe die trek die Oostenrykse grens bereik, is die oorgang eers geweier en die oorlewendes is in pakhuise vir graan in Pohrlitz/Pohořelice toegesluit. Daar sterf nog mense weens honger en siektes wat uitgebreek het as gevolg van die swak aanhoudingsomstandighede.

Eers ná 'n lang vertraging is die grens na die destydse Sowjet-besette Niederösterreich geopen in Junie 1945. Selfs ná die bereiking van die Oostenrykse gebied het die sterftes van die ondervoede en siek slagoffers voortgeduur. Meer as duisend van hulle het hul laaste rusplek in Oostenrykse begraafplase gevind.

Die aantal mense in die trek kan vandag uit die Tsjeggiese aktes relatief betroubaar, op ongeveer 27,000 geskat word. Dit stem byna presies ooreen met die helfte van die destydse Duitse bevolking van die stad van die Brünn/Brno van ongeveer 53,000.

Die skattings van die aantal van die slagoffers van die "Doodsmars van Brünn" val ver uitmekaar. Op die Duitse kant, word tussen 4 000 tot 8,000 geskat, aan die Tjeggiese kant word net 'n paar Honderd geskat. Onlangse studies van die 1990's skat dat tot 5,200 mense gedurende die mars dood is. Met sekerheid, kan effens meer as 2000 sterftes bevestig word, waarvan 890 in 'n massagraf by Pohrlitz , en meer as 1000 enkelgrafte in verskeie begraafplase op die Oostenrykse kant (in die onmiddellike grensgebied en langs die pad na Wene). Aangesien die hele historiografie aanvaar dat op die Tsjeggiese kant van die grens baie meer ongevalle was as in die finale hoofstuk van die doodsmars, tussen die grens en Wene, die aantal van 5,200 as 'n goed skatting aanvaar kan word. Daar is – anders as in die geval van die slagting van Aussig/Ústí nad Labem , ook verslae oor 'n soortgelyke getal vermiste mense. Die slagoffers het tydens die mars omgekom of onmiddellik daarna. Die meeste van die slagoffers het gesterf van uitputting, honger, dors, en ingewandskoors; sommige van hulle is waarskynlik deur die Tsjeggiese begeleidingsspanne geskiet.

Die "Brünner Doodsmars" is hoofsaaklik deur die Tsjeggiese werkers van die "Brünner Wapenfabrek/Československá zbrojovka" beplan en uitgevoer. As die hoof-organiseerder van hierdie misdaad word dikwels die Tsjeggiese Kaptein Bedřich Pokorný genoem. Hy het 'n bietjie later in die Tsjeggies ministerie van binnelandse sake oorgeskakel en word ook as die organiseerder van die slagting van Aussig 31 Julie 1945 beskou. As gevolg van die "Amnestie wet", No. 115 van 8 Mei 1946, het die misdade ongestraf gebly.


Op die 29ste Mei 2005 die Südmährer op die hul jaarlikse Kreuzbergbyeenkoms al die slagoffers van die Uitsetting, maar veral die 60ste jaar van die "Brünner doodsmars" herdenk.

Op die 20ste Mei 2015, het die burgemeester van Brno om verskoning gevra vir die gewelddadige uitsetting van die Duitssprekende bevolking gevra, vir 'n "daad van wraak", wat 'n "daad van vergelding vir die Nazi-misdade moes gewees het" en "veral teen weerlose vroue, kinders en ou mense gerig is". Hy het gesê dat hy opreg spyt was oor die gebeure van daardie tyd, en het die wens uitgespreek "dat al die vorige onreg vergewe sou kon word." Op die 30ste Mei 2015 is tydens die 70ste herdenking, 'n herdenkingsmars (in die teenoorgestelde rigting) van Pohrlitz na Brünn/Brno gehou. Die burgemeester van die stad van Brünn/Brno, Pavel Vokřál, het ook verteenwoordigers van die verenigings van die ontworteldes in Duitsland en Oostenryk uitgenooi, die uitsetting van die Duitsers uit Brünn/Brno as die geleentheid vir 'n gesamentlike herdenking te neem. In die daaropvolgende seremonie het  hy in sy toespraak vir die eerste keer ook in Tsjeggies, die begrip "uitsetting" (tschech. vyhnáni) gebruik. Hierdie toespraak is gedruk en aan almal wat teenwoordig was (insluitende die Duitse en Oostenrykse ambassadeurs in die Tsjeggiese Republiek verdeel).

Gedurende die ses jaar van die Duitse besetting van die Tsjeggo-Slowakye is in die nuutgeskepte Protektoraat van Boheme en Morawië, volgens verskillende ramings, tussen 8,000 en 40,000 Tsjegge, sonder oorweging van die Joodse slagoffers deur die besettingsmag vermoor. Baie Tsjegge moes in tronke en kampe, ernstige mishandeling verduur.
Toe die Tsjeggiese opstand uitbreek op 5 Mei 1945, drie dae voor die einde van die oorlog, het die opstandiges, wat die protektoraatspolisie, gewapende ondergrondse organisasies, en 'n aantal van die Tsjeggiese jong mense gedink dat die geleentheid gekom het om vergelding aan die Duitse bevolking uit te oefen. Daarom word tot vandag toe nog in die Tsjeggiese openbare mening die massaker en uitsetting van die Duitse bevolking as spontane dade van wraak gesien.





</doc>
