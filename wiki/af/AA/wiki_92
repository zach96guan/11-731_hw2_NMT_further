<doc id="117235" url="https://af.wikipedia.org/wiki?curid=117235" title="Lesley Beake">
Lesley Beake

Lesley Beake (1949—) is ’n Skotsgebore Suid-Afrikaanse skrywer van kinderboeke. Haar boeke is in meer as sewe tale vertaal (waaronder Sweeds, Japannees en Nederlands) en sy het verskeie daarvoor pryse ingepalm. In 1986-’87 wen sy die Percy FitzPatrick-prys vir "The Strollers". Haar boek, "A Cageful of Butterflies", is met die Percy FitzPatrick-prys van 1988-'89, asook die M-Net-boekprys van 1991 bekroon.

Beake is in Edinburgh in Skotland gebore. In 1966 emigreer sy na Suid-Afrika. Sy studeer aan die Rhodes-universiteit en aan Unisa. Ná haar studies het sy as 'n dosent gewerk en haar met Engels as tweede taal en met personeelopleiding bemoei.

Een van haar eerste werke is "Detained at her majesty's pleasure" (1986), wat as 'n realistiese jeugverhaal beskryf word. "The strollers" (1987) is 'n jeugboek oor die lewe van straatkinders in Kaapstad. Beake het navorsingsmateriaal gebruik om hierdie storie lewenseg te maak. Daarteenoor is "Traveller" (1989) 'n historiese jeugboek oor die lewe in die 19de eeu aan die Kaap. "Song of Be" (1991) handel oor Be, 'n Boesman-meisie van Namibië, wat die dorp met haar moeder verlaat om op die plaas 'Ontevrede' te gaan woon, waar haar oupa gewerk het. Be maak kennis met die veranderende kultuur en politiek van Namibië. Haar boek "Beau and the Baobabtree" verskyn in 1992 en in 1997 word "Jakey" gepubliseer. Talle boeke het daarna gevolg.



</doc>
<doc id="117236" url="https://af.wikipedia.org/wiki?curid=117236" title="2011 Aboe Dhabi Grand Prix">
2011 Aboe Dhabi Grand Prix

Die 2011 Formule Een Aboe Dhabi Grand Prix het op 13 November 2011 op die Yas Marina-renbaan in Aboe Dhabi plaasgevind. Dit was die agtiende en voorlaaste wedren van die kampioenskapseisoen.



</doc>
<doc id="117239" url="https://af.wikipedia.org/wiki?curid=117239" title="Referendum oor die onafhanklikheid van Azerbeidjan">
Referendum oor die onafhanklikheid van Azerbeidjan

Die referendum oor die onafhanklikheid van Azerbeidjan het op 29 Desember 1991 plaasgevind, drie dae na die verbrokkeling van die Sowjetunie. 'n Meerderheid van 99,8% het ten gunste van onafhanklikheid gestem. Die referendum het 'n opkoms van 95,3% gehad.


</doc>
<doc id="117241" url="https://af.wikipedia.org/wiki?curid=117241" title="Sideways">
Sideways

Sideways is die vyfde album van die Kanadese rockgroep Men Without Hats, uitgereik op 30 April 1991.



</doc>
<doc id="117242" url="https://af.wikipedia.org/wiki?curid=117242" title="Sarel Venter">
Sarel Venter

Ds. Sarel Daniël Venter (Colesberg, Kaapkolonie, 1826 – Bethulie Oranje-Vrystaat, 12 Oktober 1895) was ’n predikant in die Gereformeerde Kerk wat in 1877 ’n kerkskeuring op Bethulie veroorsaak en sy eie gemeente, die Gereformeerde kerkgemeente van Bethulie, gestig het. Daar was onder sy leiding ook splintergroepe op Burgersdorp, Reddersburg, Philipstown en Boshof. Hy was die eerste gebore Suid-Afrikaners wat Gereformeerde predikant geword het.

Sarel Venter was die seun van Jan Adriaan Venter, een van die stigters van die Gereformeerde kerk Colesberg waar die kerkstryd hewig was en waarin J.A. Venter se dogter Hester Venter en haar man, I.D. du Plessis, 'n leidende aandeel geneem het, en Magrieta Louw. Ná die stigting van die Gereformeerde Kerk onder leiding van ds. Dirk Postma in Februarie 1859 op Rustenburg, het die tweede Sinode, dié op Rustenburg in 1863, besluit om die nypende tekort aan predikante volgens artikel 8 van die Dordtse Kerkorde (1619) deur middel van natuurlik begaafde manne van goeie getuienis in die gemeentes aan te vul. So het Venter, toe reeds amper 40 jaar oud, twee jaar (volgens 'n ander bron 'n bietjie meer as 'n jaar) opleiding geniet onder ds. Johannes Beijer – ná ds. Postma die tweede leraar van die kerkverband – van die Gereformeerde kerk Reddersburg. Dit was omdat die Teologiese Skool Burgersdorp eers in 1869 tot stand gekom het en die beroep op predikante uit Nederland nie die gewenste uitwerking gehad het nie. Omdat prop. Venter reeds middeljarig was en maar min opleiding gehad het, het baie mense skeptiese teenoor hom gestaan en getwyfel of hy sy plek as predikant sou kon vol staan. Die "Colesberg Advertiser" van 12 Februarie 1867 het berig dat toe ds. Venter op Colesberg gepreek het, die kerk tot barstens toe vol was was mense wat nuuskierig was om die "skaapwagter" en die "eenvoudige boer" te hoor preek.

Venter is op 3 September 1866 as eerste vaste predikant van die Gereformeerde kerk Bethulie beroep nadat ds. Beijer dié gemeente in 1864 gestig het onder die naam Heidelberg. Sy traktement is bepaal op £275 per jaar driemaandeliks vooruit betaalbaar. Later is daarby nog 'n getal slagskape gevoeg. Verder sou 'n woning aan hom verskaf word wat gemeubileer sou word deur die kerkraad. Gedurende 1877 het ds. Venter en sy broer Jacobus Johannes Venter met die kerklike leiding van ds. Dirk Postma, gebots oor die persoon van ds. Beijer en veral oor die doelbewuste sendingbeleidsformulering in die Gereformeerde Kerk gedurende 1870 in die Kaapkolonie. Op 21 Oktober 1866 is prop. Venter as predikant van Bethulie bevestig in die kerkgeboutjie in Pellissierstraat wat ook as pastorie gedien het. Uitnodigings na die bevestiging is ook gerig aan die plaaslike landdros, die raadslede en die dorpskommissie.

Ds. Venter het hom op die Sinode van 1873 in die minderheid geformuleer toe die Sinode gelykstelling tussen blank en nieblank as gelyke bediening in een kerkgebou gedefinieer het, terwyl ds. Venter daaronder gelyke onderwys en dit in dieselfde skool sowel as saamsit in dieselfde kerkgebou wou verstaan. Hy het daarna die skyf van kerklike polemiek geraak, in 1877 vierkantig met ds. Postma gebots en stig in dié jaar saam met 'n groep aanhangers die Gereformeerde kerkgemeente te Bethulie, met splintergroepe op Burgersdorp, Reddersburg, Philipstown en Boshof. Op Reddersburg het byvoorbeeld 'n kerk "sorterende onder ds. Venter van Bethulie" ontstaan. In 1883 is op Reddersburg 'n kerkgebou opgerig deur die Venter-kerk. Ds. J.S.L. Venter, wat sedert sy bedanking as predikant van Pretoria op Reddersburg gewoon het, het in 1884 ook die kerk bedank en oorgegaan na die Venter-kerk. Hy het saam met hom ook weer 'n aantal lidmate geneem. Die bestaan van die Venter-kerk op Reddersburg het egter net tot 1889 geduur, nes op Bethulie, toe die lidmate weer opgeneem is in die gemeente.

In 1879 het ds. Venter en sy broer sonder welslae die Gereformeerde gemeente gedagvaar vir 'n pro rata deel van die kerkgoedere in die Oranje-Vrystaatse hooggeregshof. Vanaf 1881 het sy gemeente die gebruiklike toelaes van die Vrystaatse Volksraad ontvang waarop alle erkende kerke in die republiek indertyd geregtig was. Nadat die ergste storms en verbittering oorgewaai het, het hy ’n spesiale sinode gevra om die vonnis teen hom te hersien. Toe dit geweier is, het hy na die Sinode van 1882 geappelleer. Op voorstel van ds. Postma het die Sinode geweier om die appèl ter tafel te neem omdat hy deur sy bedanking alle reg van appèl verbeur het.

In 1889 het die Venter-kerk weer onderhandelings met die Gereformeerde Kerk aangeknoop. Hierdie onderhandelings het uitgeloop op ’n hereniging van die grootste deel van die Venter-kerk se lidmate met die Gereformeerde Kerk in 1890. Die deel wat nie verenig het nie, het nie as afsonderlike kerk bly bestaan nie (moontlik omdat hul getalle te gering was), maar hulle aangesluit by die NG gemeente Bethulie. Kort voor lank was daar op Bethulie geen teken meer van die skeuring te bespeur nie. 

Min van die kerk se doen en late is vandag nog bekend omdat ouderling Snyman later die kerkraad se notuleboeke vernietig het sodat die nageslag nie kon weet wat daarin staan nie. Nadat sy gemeente ontbind en grotendeels met die Gereformeerde Kerk herenig het, het ds. Venter vergeefs weer probeer om in die Gereformeerde Kerk opgeneem te word. Daarna het hy hom sonder die status van predikant as boer op sy plaas teruggetrek het. 

Hy was eers getroud met Johanna Petronella Venter en hulle het ses dogters en 'n seun gehad. Ná haar dood is hy getroud met die weduwee Anna Catharina Coetzee, gebore Pretorius. Uit hierdie huwelik is 'n dogter gebore. 



</doc>
<doc id="117244" url="https://af.wikipedia.org/wiki?curid=117244" title="Koos Venter">
Koos Venter

Jacobus Johannes (Koos) Venter (distrik Colesberg, Kaapkolonie, 22 Maart 1814 – plaas Broekpoort, Bethulie, Oranje-Vrystaat, 28 Januarie 1889) was ’n Vrystaatse boer, politikus asook stigter van die Gereformeerde Kerk in die Oranje-Vrystaat en leier in dié kerkverband. Hy was 'n lid van die Volksraad van die Oranje-Vrystaat, voorsitter van die Saamgestelde Kommissie vir die Bestuur van die Regering in 1855 en het gedien as Waarnemende Staatspresident in 1859 tot 1860 en weer van 1863 tot 1864.

Met uitsondering van 'n kort onderbreking was Venter volksraadslid vir Bloemfontein-distrik en later vir Bethulie van 1854 tot 1881, bes moontlik die langste diens in die Vrystaatse Volksraad. Hy het hom veral onvermoeid vir die landbou beywer en Hollandse taalregte in die Vrystaat warm verdedig. Ook het hy pleidooie gelewer vir 'n nasionale onderwysstelsel vir die behoud van die Hollands-Afrikaanse kultuur en vir die vrywillige beginsel (1867), ingevolge waarvan elke kerk sy eie predikant sonder staatshulp onderhou. Hy was ook bekend vir ondersteuning van alle kerke, ook ander as sy eie, die Gereformeerde. 

Ten spyte van geringe skoolonderwys is hy in 1861 selfs tot voorsitter van die appèlhof verkies, hoewel regsgeleerdes soos sy vriend H.A.L. Hamelberg beskikbaar was, maar hy het die benoeming nie aanvaar nie. Hy het as een van die eerste ouderlinge van die Gereformeerde kerk Reddersburg, wat hy help stig het, gedien en dikwels as voorsitter van die kerkraad gedurende die vakature. So het hy 'n leidende aandeel geneem in die aanleg en stigting van die dorp Reddersburg, waar hy in 1861 die hoeksteen van die eerste Gereformeerde kerkgebou gelê het.

Koos Venter was die vyfde kind uit die huwelik van Jan Adriaan Venter (Tulbagh, 16 Februarie 1779 – Bloemfontein, 19 Mei 1870), in 1860 een van die stigters van die Gereformeerde kerk Colesberg (saam met J.A. Venter se dogter Hester Venter en haar man, I.D. du Plessis) midde-in ’n hewige kerkstryd, en sy tweede vrou, Margaretha Johanna Louw (Swellendam, 15 Maart 1791 – Colesberg, 22 Mei 1854). Twaalf kinders is uit dié huwelik gebore, onder wie ook (later ds.) Sarel Daniël Venter. Uit Jan Adriaan Venter se eerste huwelik, met Aletta Sophia Bezuidenhout, is sewe kinders gebore.

Venter het in 1852, toe hy nagenoeg 38 jaar oud was, uit die wyk van veldkornet Gideon Joubert in die distrik Colesberg na De Hoop aan die Kaalspruit in die wyk Kafferrivier, naby Bloemfontein. Tien jaart later het hy hom metterwoon op die plaas Broekpoort in die distrik Bethulie gevestig, waar hy dan ook oorlede en begrawe is. 

Venter het die wyk waarin hy gewoon het, op die byeenkoms van Vrystaatse volksverteenwoordigers verteenwoordig wat op 5 September 1853 met die Britse spesiale kommissaris, sir George Clerk, onderhandel het met die oog op die toekenning van onafhanklikheid aan die Oranjerivier-Soewereiniteit. Hy het lid van die voortsettingskomitee van 25 geword en in Desember 1853 die geleentheid vir onafhanklikheid aangegryp soos Clerk in die vooruitsig gestel het, in weerwil van heftige teenkanting gegrond op Britse lojaliteit en die vrees vir die Basoeto wat deur sy predikant, ds. Andrew Murray, dr. A.J. Frazer, sakelui en Britse setlaars gekoester is.

Venter het vergaderings in Transoranje gehou om die bevolking te oortuig dat hulle die aanbod van Brittanje moet aanvaar. Hierin het sy beeldryke taal sy saak voortgehelp. Hy het 'n memorie rondgeneem wat hy oral laat teken en self aan sir George Clerk oorhandig het; daarin is die Britse regering saaklik gevra om die land te beskerm of dit te verlaat. Die vyandige Engelstalige pers in die Soewereiniteit wat sy onafhanklikheidstrewe as bekrompenheid beskou het, het Venter reeds bestempel as die leier van 'n politieke seksie wat "Doppers" genoem is. As medeondertekenaar van die Bloemfontein-konvensie in Februarie 1854, het Venter lid van die eerste Vrystaatse regering geword. 

Sy sterk sin vir demokrasie en reg het hy reeds op 8 September 1854 geopenbaar toe hy as lid van die uitvoerende raad bedank omdat die anti-Transvaalse gevoelens syns insiens die regering onverskillig gemaak het ten opsigte van die volk se wil om met die oog op die Basoeto-gevaar met Transvaal te verenig. In Februarie 1855 is hy gedurende 'n ernstige politieke krisis na die regering teruggeroep en het 'n leidende aandeel in die afsetting van pres. J.P. Hoffman. As waarnemende president het hy Bloemfontein beveilig en sy invloed in sy geslaagde onderhandeling en ooreenkoms met Moshoeshoe bewys. Indertyd het hy ’n ryper politieke beleid geproklameer, naamlik vereniging van die Vrystaat en Transvaal, maar eers nadat die Vrystaat as veilige en welvarende staat gekonsolideer sou wees. Gedurende sy politieke loopbaan het hy sy land dikwels as voorsitter van die uitvoerende raad en op talle diplomatieke sendinge na Moshoeshoe, Transvaal en die Kaapkolonie gedien.

Op 29 Augustus 1855 het hy ’n mosie van vertroue van die volksraad ontvang. Hy het ook waargeneem in die kritieke tussentydperk ná pres. Hoffman se afsetting en het, sonder dat hy daarna gestreef het, 'n aantal stemme in die volgende presidentsverkiesing ontvang. Tog was hy uit die staanspoor ’n warme ondersteuner van pres. van meet af aan 'n warme ondersteuner van pres. J.N. Boshof (1855–'59). 

Toe pres. M.W. Pretorius van Transvaal die Basoeto-probleem in Mei 1857 wou gebruik om in die Vrystaat 'n staatsgreep in belang van sy verenigingstrewe tussen die republieke uit te voer, het dit by die Renosterrivier feitlik op broederoorlog tussen die Vrystaat en Transvaal uitgeloop. Op dié kritieke tydstip het Venter met kmdt. S.J.P. Kruger van Rustenburg begin onderhandel sodat 'n vredesverdrag tot groot teleurstelling van die prokoloniale party in Bloemfontein op 1 Junie 1857 tussen die twee republieke onderteken is. Die burgerskapwetsontwerp, wat die dubbele lojaliteit van sommige Vrystaters aan die Britse en Vrystaatse owerheid wou beëindig, het hy in 1858 weer ter tafel gebring ten spyte van die verguising in die Engelstalige pers en die teenstand van pres. Pretorius. 

Venter was al leier wat op die afsonderlikheid van die Vrystaat ten opsigte van Transvaal en die Kaapkolonie gestaan het, en 'n bondgenootskap tussen die twee Boererepublieke bepleit het, toe sir George Grey aan die hand van die Basoeto-vraagstuk druk op die Vrystaat begin uitoefen ten gunste van federasie met die Kaapkolonie, Al was hy onbewus van wat Grey agter die skerms bedryf het, was hy politiek skerpsinnig genoeg om aan te voel Grey se federasieplan was gemik op die vernietiging van die Boererepublieke se onafhanklikheid. So het Venter die vader van die beleid geword wat later deur presidente J.H. Brand en M.T. Steyn voortgesit is. 

Ook aan Boshoff het Venter sy steun onttrek toe die president swig voor die prokoloniale aandrang en begin oorhel na federasie met die Kaapkolonie. Tydens Boshof se verlof en sy daaropvolgende bedanking in 1859, het Venter weer as president waargeneem. Ten spyte van sy leidende aandeel in 'n kerklike afskeiding toe hy in daardie jaar ’n stigter was van die Gereformeerde Kerk in die Oranje-Vrystaat, waardeur hy nie aan gewildheid gewen het nie, het die volksraad Venter as enigste kandidaat in die presidentsverkiesing voorgedra. M.W. Pretorius (president van die ZAR van 1857 tot 1860 en weer van 1864 tot 1871) het hom egter verslaan aangesien die Vrystaters van Pretorius ’n oplossing van die Basoetovraagstuk verwag het. 

Ná Pretorius se bedanking in 1863 het Venter weer as president waargeneem en in die presidentsverkiesing die helfte van die stemmetotaal op hom verenig wat op adv. J.H. Brand uitgebring is. Hy tree daarna weer as waarnemende president op tydens pres. Brand se verlof in 1868. Al was hy 'n bittere teenstander van die vergelyk wat Brand in 1876 met die Britse regering aangegaan het toe hy deur die aanvaarding van die bedrag wat Brittanje as skadevergoeding aanbied, die Vrystaatse diamantvelde, na Venter se mening, vir £90 000 "verkoop" het, was hy origens altyd 'n getroue medewerker van Brand. 

Venter was 'n tipiese verteenwoordiger van die Dopper-trekboere van die noordoostelike Kaapkolonie. Sy vader het reeds openlik in die NG gemeente Colesberg met ds. Thomas Reid en gevolglik met die ring van Graaff-Reinet van die NG Kerk gebots omdat hy "nuwighede" en 'n nuwe godsdienstige gees opgemerk het wat afgewyk het van die oorgelewerde Gereformeerde godsdiens. In sy omgewing is Venter jare lank geskool in die lydelike verset. Gevolglik het hy in 1856 in die Vrystaat reeds die mondstuk geword van familie- en geesgenote uit Transvaal, die Vrystaat en die Noordoos-Kaapland. 

Hy het probeer om met ds. C. Callenbach, 'n konserwatiewe predikant van die Hervormde Kerk in Nederland, in aanraking te kom. Teen die einde van 1857 het hy onverwags 'n bemoedigende brief van oudl. J. van Andel van die Christelijke Afgescheidene Gereformeerde Kerk te 's-Hertogenbosch ontvang. Hy het dadelik sy geesverwantskap met dié Kerk begryp en aan die begin van 1858 as lidmaat van die NG gemeente Bloemfontein, waar ds. Andrew Murray destyds leraar was, bedank. Met ds. Murray het hy skerp verskil oor dié se prokoloniale simpatie in politieke sake en sy ywer vir 'n Engelse skool op Bloemfontein. Dit was juis van Doppers soos Venter wat ds. Murray se vrou, Emma (née Rutherfoord), by geleentheid gesê het: ""The only people I don't like are the Doppers. They are really such a dirty obstinate race.""

Venter het aangevoer dat hy ’n nuwe lig (godsdienstige liberalisme) in die NG Kerk opgemerk het en gevolglik het hy op 10 Maart 1858 sy besittings as sekuriteit verpand vir 'n ope beroep wat hy na Nederland gestuur het. Die Christelijke Afgescheidene Gereformeerde Kerk het hom egter laat weet dat ds. Postma reeds na Transvaal afgevaardig is en dat hy met hom oorleg moes pleeg. Ds. Postma het Nederland op 22 Mei 1858 verlaat op 9 Julie voet aan wal in Simonstad gesit. Ná 'n kort ruk in Kaapstad, het hy na Durban vertrek omdat sy eintlike bestemming Transvaal was. Daar het ds. Postma op 11 Februarie daardie jaar op Rustenburg die eerste Gereformeerde kerk gestig.

Ná die antwoord uit Nederland het Venter saam met J.P. van der Walt, 'n oudveldkommandant uit die distrik Colesberg, die stigting van die eerste Gereformeerde gemeente in die Oranje-Vrystaat georganiseer. (In Venter se distrik is eers in 1903 die Gereformeerde kerk Bloemfontein gestig, sowat 14 jaar ná sy dood.) Dr. Bouke Spoelstra skryf in "Die Doppers in Suid-Afrika 1760–1899" die Vrystaters het deur die onsigbare netwerk familie- en vriendskapsbande kennis geneem van die wat in Transvaal op kerklike gebied gaande was. So het Venter in oorleg met Douw Kruger ’n byeenkoms van belangstellendes vir 6 Mei 1859 belê en wou ds. Postma reeds op 24 April uit Transvaal saamneem na die Vrystaat. Ook J.P. van der Walt het by ds. Postma aangedring om oor te kom omdat hy "(uit) alle kerke wat strydig is met ons geloof volgens besluit deur die Dordtse Sinode van 1618 en 1619" bedank het. Hy was seker van belangstelling uit die Kaapkolonie van lidmate wat verkies het om net die psalms te sing. Reeds toe het die pers in die Vrystaat aangekondig dat van die Doppers in die republiek ’n gemeente aan die Kafferrivier wou stig. Die pas gestigte Gereformeerde Kerk in die ZAR het Philippus Schutte en Philippus Snyman toe op 16 April afgevaardig om saam met ds. Postma aan Venter se versoek te voldoen. 

Terwyl Venter en Van der Walt reeds van die NG Kerk afgeskei het, het hulle aansoek gedoen om by die bestaande kerk in die ZAR aan te sluit. Van 6 Mei af het ds. Postma op Venter en Van der Walt se plase inligting aan die toenemende getal belangstellendes gegee, tot die Gereformeerde kerk Reddersburg, die eerste in die Vrystaat, op 12 Mei 1859 gestig is; dus net drie maande en ’n dag ná die Rustenburgse.

Diederick Johannes en Jan Igantius Venter, twee Colesbergers, en hul eggenote het reeds by die kerk aangesluit. Oudl. I.D. du Plessis het ontslag gevra in die NG gemeente Colesberg omdat hy dit reeds geruime tyd oorweeg het om op Bloemfontein te gaan woon. Terselfdertyd het Venter se vader, Jan Adriaan Venter, sy plaas in die Colesbergse distrik onder markwaarde verkoop om hom in die Vrystaat "onder de vanen van den Eerw. Postma" te gaan skaar. Die nuwe gemeente het Vlakplaas van Mechiel van der Walt vir £1 500 aangekoop om hul eie kerkdorp op 22 Augustus 1859 daarop aan te lê. Venter het aanvanklik nie van die naam Reddersburg gehou nie omdat dit vir hom gelyk het asof "wy onszelven ... boven onzen Heiland verheffen en daar wy ons niet als redders kunnen beschouwen". Mechiel van der Walt het gevrees dat ander met dié naam sou spot. Maar J.P. van der Walt het geantwoord dat nie "Dordrecht" (die ander voorstel, wat ook Venter gesteun het) nie, maar God hulle "Redder" en die "Stichter" van hul geloof is. 

By afwesigheid van die konsulent, ds. Postma, het Venter en J.P. van der Walt as voorsitter van die kerkraad opgetree en die ouderlinge en diakens het Sondae die godsdiens waargeneem. Die twee kerkraadslede in die uitvoerende raad van die republiek, onder wie Venter, is daarvan verskoon. Venter het die hoeksteen van Reddersburg se vergrote kerk vroeg in 1861 gelê omdat die gemeente destyds vinnig aangegroei het: van 58 tuisgaan-gesinne in daardie jaar tot 800 belydende lidmate in 1865.

Venter staan op grond van sy ervaring as politikus met die Franse sendelinge onder die Basoeto en as boer met sowel die Franse sending, onder leiding van eerw. Jean Pierre Pellissier by Bethulie as die Londense Sendinggenootskap Philippolis, afkerig gestaan teenoor die sendingoffensief van die Gereformeerde Kerk in Suid-Afrika, waarmee in 1869 ’n begin gemaak is. Pellissier het in 1831 in Suid-Afrika aangekom om hom aan te sluit by sy kollegas, S. Roland en J.L.P. Lemue, op Kuruman. Hulle het probeer om 'n sendingstasie te stig op Mosega naby die teenswoordige Zeerust, maar moes vlug voor Mzilikazi se soldate. Pellissier het toe 3 000 vlugtende Tswanas met hom saamgeneem na Bethulie, waar hy 'n sendingpos in Oktober 1831 stig.

Venter het ook met ds. Postma gebots oor die persoon van ds. Johannes Beijer, die eerste predikant van Reddersburg en net die tweede van die Gereformeerde kerkverband, en oor sekere kerkregtelike opvattings. Toe ds. Jan Lion Cachet in die Gereformeerde kerklike orgaan "De Maandbode"die sendingoffensief bepleit, het Venter met die polemiese pamflet "Wat is waarheid? Een woord aan alle belangstellenden en waarheidslievenden, vooral aan de leden der Gereformeerde Kerk in Zuid-Afrika en in Europa" (Bloemfontein, 1875) geantwoord. Daarin het hy die gedagte gehekel dat boere as sendelinge op hul plase moes optree, die verdeeldheid wat verwek is betreur, en gepleit dat alle krag aan die onderwys van die groot persentasie ongeletterde kinders in eie geledere verleen moes word. Net in 'n buitelandse sending deur geordende sendelinge op grondslag van selfonderhouding het hy enige heil gesien. 

Toe sy broer, ds. Sarel Venter, eerste leraar van die Gereformeerde kerk Bethulie, ook in botsing met Postma kom, het Venter hom gesteun in die stigting van 'n onafhanklike Gereformeerde gemeente op Bethulie, die sogenaamde Gereformeerde kerkgemeente Bethulie, wat ook splintergroepe op Bethulie, Reddersburg, Philipstown en Boshof tot gevolg gehad het. Hy het in 1879 sonder welslae as een van die eisers opgetree in die Vrystaatse hooggeregshof teen die Gereformeerde Kerk en het aanspraak op 'n pro rata-deel van die kerkgoedere gemaak. Daarna het hy hy deur middel van Hamelberg in Nederland weer 'n predikant probeer vind. Kort voor sy dood is egter versoeningspogings met die Gereformeerde Kerk aangeknoop wat in 1890 op 'n hereniging uitloop, al het sommige lidmate van die Venter-kerk hulle by die NG gemeente Bethulie aangesluit. Al sy broer se pogings om as predikant van die Gereformeerde Kerk herstel te word, het egter misluk.

Dr. Bouke Spoelstra skryf in die "Suid-Afrikaanse Biografiese Woordeboek, deel I": "Venter was oplopend, aggressief en strydlustig, maar hy vertoon dieselfde natuurlike insig, volharding, ruimte van blik, en nasionale offervaardigheid as (pres. Paul) Kruger, sy vriend en geesgenoot. Hoewel hy dikwels deur politieke teenstanders verguis is, was sy lewe gewy aan die bevestiging en ontplooiing van die Vrystaat as onafhanklike republiek. Naas die volksman wat 'n beleid formuleer waarop (pres. Jan) Brand en (pres. M.T.) Steyn kon voortbou, was hy ook 'n stigter van die Geref. Kerk en stryder vir die Gereformeerde geloof." En: "Lewenslank was (Venter) die toonbeeld van daadkrag, beweeglikheid en aggressiewe, soms onbesonne geesdrif." 

Hoewel hy 'n eenvoudige boer was, het hy tog heelwat geskryf. Hy was 'n man met 'n unieke en spitsvondige seggingskrag, soos die notule van die Vrystaatse volksraad oorvloedig bewys. Hy het die kuns verstaan om lig op te steek by ontwikkelde amptenare en het hom laat lei deur sy uitgebreide Bybelkennis.

In 1982 het die Bethulie-bewaringskomitee van die Stigting Simon van der Stel Venter se graf herstel met die geldelike steun van venter-familielede. Die bewoording daarop lui: "Graf van J.J. VENTER, waarnemende Staatspresident van die Republiek van Oranje-Vrystaat. Politikus, Kerkleier, Vrystaatse Boer. Jacobus Johannes (Koos) VENTER (22.3.1814 - 28.1.1889) was in 1884 mede-ondertekenaar van die Bloemfontein-Konvensie, waardeur die Republiek van die Oranje-Vrystaat tot stand gekom het. As lid van die Volksraad, eers vir die wyk distrik Bloemfontein en later Bethulie, het hy waarskynlik die langste diens van enige Vrystaatse Volkslid gelewer, aanenlopend van 1834 tot 1881 (met uitsondering van 'n kort onderbreking). Hy was ook op 12 Mei 1859 medestigter van die Gereformeerde Kerk in die Oranje-Vrystaat. Hy het op sy plaas Broekpoort in die distrik Bethulie geboer."

Venter het op 6 Januarie 1833 in die huwelik getree met Hester Sophia du Plessis. Sy is oorlede op 6 Januarie 1834 sonder dat, sover bekend, ’n kind uit dié egverbintenis gebore is. Sy tweede huwelik was op 11 November 1834 met Anna Catharina Janse van Vuuren (5 Julie 1818 – 27 Augustus 1857). Uit dié verbintenis is drie seuns en ses dogters gebore. Sy derde huwelik was met die weduwee Elsje Philippina Swanepoel, gebore Lombaard (8 Julie 1826 – 12 Desember 1913), waaruit nog drie seuns en drie dogters gebore is. 





</doc>
<doc id="117249" url="https://af.wikipedia.org/wiki?curid=117249" title="Abraham (rolprent)">
Abraham (rolprent)

Abraham is 'n Afrikaanse rolprent wat op 16 Oktober 2015 vrygestel is. Die regisseur en skrywer was Jans Rautenbach en dit was laaste draaiboek wat deur Jans Rautenbach geskryf is voor sy dood in November 2016.

Die rolprent is 'n drama.

en andere.

Jans Rautenbach vertel die verhaal van Abraham (vertolk deur D.J. Mouton) – ’n kunstenaar en dromer van Kannaland in die vroeë 1980’s. Abraham is ’n toegewyde familieman wat sukkel om finansieel vir sy jong vrou, Katie (gespeel deur Chantell Phillipus), en hul vierjarige dogtertjie te voorsien.

Abraham se kreatiewe deursettingsvermoë lei hom na sy weldoeners, Jong Jans (Hannes Muller) en sy vrou, Almeri (Franci Swanepoel). Abraham en Katie trek na ’n nuwe huis waar Abraham begin werk vir Jong Jans. Katie se worsteling met alkoholisme en haar geestesgesondheid bedreig egter die gesin se geluk. Abraham ondersteun sy vrou ten volle, maar sy ambisie maak hom onrustig. Abraham droom daarvan om bo sy omstandighede uit te styg en sy merk deur sy kuns te maak. Die ellendige werklikheid van sy situasie hou hom egter terug.



</doc>
<doc id="117251" url="https://af.wikipedia.org/wiki?curid=117251" title="Breëblaar-gousiektebossie">
Breëblaar-gousiektebossie

Die breëblaar-gousiektebossie ("Vangueria latifolia" (Sond.) Sond) is 'n ondergrondse boom wat inheems aan Suid-Afrika is en in KwaZulu-Natal en Mpumalanga, Gauteng en Limpopo voorkom. Dit word ook in eSwatini en Mosambiek aangetref. Op die SANBI-rooilys is dit as "veilig" gelys.

Dit is een van ses spesies wat gousiekte kan veroorsaak.


</doc>
<doc id="117253" url="https://af.wikipedia.org/wiki?curid=117253" title="Harige gousiektebossie">
Harige gousiektebossie

Die harige gousiektebossie ("Vangueria pygmaea" Schltr.) is 'n ondergrondse boom wat inheem aan Suid-Afrika is en in KwaZulu-Natal, die oostelike Vrystaat, Noord-Wes, Mpumalanga, Gauteng en Limpopo voorkom. Op die SANBI-rooilys is dit as "veilig" gelys.

Dit word ook in eSwatini, Zambia, Malawi en Zimbabwe aangetref. Dit is 'n struikie van 5 tot 25 cm hoog. Die jong stingels is behaard, maar die ouer stammetjies het 'n boombas met fyn groefies. Dit kry vrugte wat peervormig is 1,5 tot 1,7 cm in deursnee en wat geelbruin tot swart in kleur is.

Dit is een van ses spesies wat gousiekte kan veroorsaak.


</doc>
<doc id="117257" url="https://af.wikipedia.org/wiki?curid=117257" title="Wildedruif">
Wildedruif

Die wildedruif ("Lannea edulis" (Sond.) Engl.) is 'n geoksiel wat inheems is aan Suid-Afrika, Botswana, eSwatini en Mosambiek. Dit kom in KwaZulu-Natal, Mpumalanga, Gauteng en Limpopo voor. Op die SANBI-rooilys is as "veilig" (LC) gelys.

Die bogrondse plant lyk soos 'n dwergstruikie en dikwels is dit sonder blare wanneer dit vrugte dra.
Dit vrugte is eetbaar en lyk soos Catawba-druiwe ("glippertjies"). Hulle is gunstingkos van blouapies en nagapies. Die stuik is bladwisselend en word 30 cm hoog. Dit word in oop klipperige grasland en bosveld aangetref. Die blare groei met twee tot 4 paar op 'n stingel wat eindig in een blaar. Die blommetjies is klein en geel of room tot pienk in kleur. Hulle verskyn September-Oktober dig by die grond. Die vrugte is rooi en word pers.


</doc>
<doc id="117261" url="https://af.wikipedia.org/wiki?curid=117261" title="Burkholderia caledonica">
Burkholderia caledonica

Burkholderia caledonica is 'n bakterie wat byvoorbeeld in Europa in grond voorkom. 

Die spesie is in 2001 vir die eerste keer beskryf. 
"Burkholderia" spesies speel 'n rol in die oplosbaar maak van fosfate tydens kompostering en "B. caledonica" is in die kompostering van rioolslyk teruggevind.

Dit kan egter ook as endofiete in knobbeltjies in die blare van sommige Afrikaanse plantspesies aangetref word, veral "Rubiaceae"-spesies soos "Vangueria latifolia", "Vangueria pygmaea" en "Fadogia homblei".
Die endofiete kan uit hulle blare geïsoleer word en daar is gedink dat hulle aparte spesies verteenwoordig. Van die bakterieë uit "Pavetta schumanniana" se blare het byvoorbeeld die voorlopige wetenskaplike naam "Candidatus B. schumannianae" gekry.

In 'n DNS-navorsing deur het die egter duidelik geword dat die bakterië wat uit die grond van Skotland en Nederland, die grond van Afrika en van die blare van party Afrikaanse plantespesies geïsoleer is net tot een spesies "B. caledonica" behoort. Die verskille tussen endofiete en vrylewende bakterië is nie groot nie. Daar is wel party geografiese verskille.


</doc>
<doc id="117263" url="https://af.wikipedia.org/wiki?curid=117263" title="Franz Beckenbauer">
Franz Beckenbauer

Franz Beckenbauer (1945–) is ’n voormalige Duitse sokkerspeler, -afrigter en sportbestuurder. Beckenbauer het as verdediger vir FC Bayern München, Hamburger SV en New York Cosmos gespeel. Vanweë sy heersende aanwesigheid op die veld, het hy die bynaam "Der Kaiser" gekry. Hy was die kaptein toe Wes-Duitsland die Wêreldbeker in 1974 wen, en bestuurder van dieselfde span toe hulle weer in 1990 met die louere wegstap.

Beckenbauer het in totaal 103 keer vir Duitsland uitgedraf, aan 3 wêreldbekertoernooie deelgeneem en 14 doele aangeteken. Die hoogtepunt hiervan was hul 2-1 oorwinning oor Nederland in 1974.

Hy het ook 424 keer in die Bundesliga uitgedraf, waarvan 396 vir FC Bayern München (44 doelpunte) en 28 vir Hamburger SV (0 doelpunte).

"Die Keiser" is herhaaldelik as die Duitse sokkerspeler van die jaar (1966, 1968, 1974 en 1976), asook as die Europese sokkerspeler van die jaar (1972 en 1976) aangewys.

Hy is tans die adjunkpresident van die Duitse sokkerbond en 'n erevoorsitter van FC Bayern München. Hy was ook aan die stuur van Duitsland se voorbereiding en aanbieding van die Sokker-Wêreldbekertoernooi in 2006 gewees. Sy seun, Stephan Beckenbauer, het ook sokker gespeel.



</doc>
<doc id="117265" url="https://af.wikipedia.org/wiki?curid=117265" title="Thomas Becket">
Thomas Becket

Thomas Becket (1118–1170) was ’n Britse priester wat die aartsbiskop van Kantelberg geword het. Hy het ’n ernstige appeltjie te skil gehad met koning Hendrik II van Engeland, en dié het glo gesê: ""Who will rid me of this turbulent priest?"" As gevolg daarvan het van die koning se soldate Becket in 1170 in die Kantelbergse katedraal om die lewe gebring.

Thomas Becket is op 21 Desember in ongeveer 1119 in Cheapside, Londen gebore. Sy pa was 'n Normandiese koopman gewees. Op 16-jarige ouderdom vertrek hy na Parys om teologie te studeer.

In 1154 word hy die aartsdiaken en in 1155 kanselier van koning Hendrik II van Engeland. Gedurende die tyd ontwikkel daar 'n vriendskap tussen Becket en die koning en hy word in 1162 die aartsbiskop van Kantelberg. In 1164 onderwerp die koning die kerk aan sy mag. Becket stem aanvanklik hiertoe in, maar besluit later tot die koning se ontsteltenis daarteen.

Die koning probeer om van Becket ontslae te raak en beskuldig hom van finansiële wanpraktyke tydens sy kanselierskap. Hy word in 1164 gedagvaar, maar beroep hom op die pous. Slegs die pous kon regspraak oor 'n kardinaal lewer. Becket vlug na die vasteland, waar hy in die abdy van Pontigny aanbly. Hy het die steun van pous Alexander III geniet, maar die pous kon nie help nie, omdat hy self in 'n moeilike situasie was weens die onmin met die Duitse keiser Frederik Barbarossa en teenpous Paschalis III.

In 1170 tree pous Alexander wel op, nadat die koning sy seun deur die aartsbiskop van York laat kroon, en nie deur Thomas, die aartsbiskop van Kantelberg nie. Die pous dwing Hendrik om 'n kompromie met Becket aan te gaan, wat hom toelaat om na Engeland terug te keer. In dieselfde jaar neem vier Normandiese ridders 'n versugting van die koning letterlik op, waarna hulle Becket in die katedraal van Kantelberg vermoor. Nicolas de Camargue, 'n bode wat deur Hendrik gestuur is, daag te laat op om die drama te voorkom.

Koning Hendrik II doen op 21 Mei 1172 in Avranches boete vir die moord op Becket, en sluit hier ook die sogenaamde "Ooreenkoms van Avranches" met die kerk. In 1174 verklaar Pous Alexander III hom heilig.


</doc>
<doc id="117268" url="https://af.wikipedia.org/wiki?curid=117268" title="Utqiaġvik">
Utqiaġvik

Utqiaġvik (voor Desember 2016 bekend as Barrow) is 'n dorp aan die noordelike kus van die Amerikaanse deelstaat Alaska. Die stad is as Barrow in 1959 geïnkorporeer en was vernoem na Sir John Barrow.


</doc>
<doc id="117271" url="https://af.wikipedia.org/wiki?curid=117271" title="Johannes van der Walt (veldkornet)">
Johannes van der Walt (veldkornet)

Johannes Petrus van der Walt (Colesberg, Kaapkolonie, 23 September 1812 – plaas Torbecke, distrik Bloemfontein,Oranje-Vrystaat, 26 Oktober 1864) was ’n boer, veldkornet en ’n stigter van die eerste gemeente van die Gereformeerde Kerk in die Oranje-Vrystaat, naamlik Reddersburg.

Van der Walt was ’n seun van kmdt. Nicolaas Tjaart van der Walt en sy vrou, Anna Sophia Pretorius, en die kleinseun van kmdt. Johannes Petrus van der Walt van Plettenbergbaken aan die Seekoeirivier. Enersyds het Van der Walt die militêre tradisie van sy vaders aan die Seekoeirivier voortgesit; andersyds het hy na vore getree as 'n skerp teenstander van ds. Thomas Reid van die NG gemeente Colesberg oor wie ’n hewige stryd jare lank gewoed het. As verteenwoordiger van die ontevrede groep kerklikes (bekend as Doppers) het hy hom saam met ander in die ring van Graaff-Reinet in 1853 daartoe verbind om ds. Reid uit te koop. As gevolg van hierdie bemoeienisse is hy en sy groepgenote in 1856 deur ds. Reid in 'n siviele geding in die Kaapse hooggeregshof vir skadevergoeding gedagvaar. 

Waarskynlik weens die kerklike moeilikhede het Van der Walt sy plase Nooitgedacht, Zamenkomst, Elandsrivier en Onverwacht in die Kaapkolonie in Januarie 1857 verkoop en verhuis na die Oranje-Vrystaat, waar hy die plaas De Hoop van J.J. Venter sowel as sy woonplaas, Torbrecke, gekoop het. Op Torbrecke het ds. Dirk Postma die eerste Gereformeerde kerk in die Oranje-Vrystaat op 12 Mei 1859 gestig. Dit was ’n regstreekse gevolg van die emigrasiestroom van Doppers uit die Colesbergse distrik ná 1848 weens die hewige kerklike stryd aldaar. Van der Walt was een van die eertyds lojale ondersteuners van die koloniale owerheid wat daardeur omvorm is tot ’n verbete teenstander van die Kaapkolonie se staatkundige sowel as kerklike beleid. By afwesigheid van 'n predikant het Van der Walt en Venter mekaar afgewissel as voorsitter van die kerkraad, het Van der Walt met die aanleg van Reddersburg in 1859 as kerkdorp gehelp en die gemeente Reddersburg in 1863 op die tweede Sinode saam met ds. Johannes Beijer verteenwoordig. Van der Walt was 'n sentrale figuur in die totstandkoming van die Gereformeerde Kerk in sowel die Kaapkolonie as in die Oranje-Vrystaat. 

Uit sy huwelik met Catharina Jacoba Duvenhage is sewe seuns en twee dogters gebore. Ná haar dood het hy met Anna Comelia Magdalena Venter getroud. Hulle het twee seuns en 'n dogter gehad. Hy is oorlede en begrawe op Torbrecke, in die veldkornetskap Kafferrivier, Bloemfontein. Sy kleinseun ds. J.P. van der Walt was predikant van die Gereformeerde kerk Waterberg tot sy dood weens kanker in 1922.



</doc>
<doc id="117273" url="https://af.wikipedia.org/wiki?curid=117273" title="Gert Alberts">
Gert Alberts

Gert Andries Jacobus Alberts (Swellendam, Kaapkolonie, 3 Januarie 1836 – Humpata, Portugees-Wes-Afrika, 29 Maart 1927), was leier van die eerste groep Dorslandtrekkers.

Omstreeks 1858 moes Alberts hom in die distrik Cradock bevind het, want minstens een van sy kinders is daar gebore. Hy het sy plaas in die wyk van Pretoria op 20 Mei 1874 verlaat, vergesel van Rudolph en Jan Holtshausen, om oor Rustenburg, Bierkraal en Witfontein tydsaam noordwaarts te trek. Ds. L.J. du Plessis, Gereformeerde leraar van Rustenburg van 1872 tot 1880, het op 14 April 1875 (of kort tevore) ’n afskeidsdiens vir die trekkers gehou voor hulle Transvaal verlaat het, maar dis nie bekend of Alberts ook onder dié was wat dié diens meegemaak het nie. Ten tyde van die trek was hy 'n afgetrede diaken van Pretoria. Op 12 April; dus twee dae voor hulle finaal die uittog uit Transvaal sou aandurf, het Alberts, R.F. Holsthuizen, oudouderling van die gemeente Pretoria, en J.A. Kruger, afgetrede Pretoriase diaken, en verder die ander trekkers wat nie persoonlik onderteken het nie, die volgende in 'n brief aan die Sinode van die Gereformeerde Kerk geskryf: “Seer veel geagte en eerw. Sinode, ons maak u hiermee bekend dat ons die land, naamlik die Transvaalse Republiek, gaan verlaat om te emigreer na ’n afgeleë land; maar ons onttrek ons nie aan u eerwaarde Sinode en ons Kerkgemeenskap nie, ons hoop en wens is, as ons in die afgeleë land gevestig is, deur die hulp en bystand van die Here, dat die eerw. Sinode ons sal ondersteun in al ons kerklike behoeftes sodat die koninkryk van Jesus Christus verder uitgebrei mag word ...” (vrylik vertaal uit die Nederlands)

Enkele maande nadat Alberts begin trek het, het ander trekkers hulle by sy geselskap aangesluit. Toe hy 'n jaar later Holfontein bereik, het die groep uit 13 families bestaan, van wie drie weldra omgedraai draai het. Nadat hulle verlof verkry het van Kgama, opperhoof van die Bamangwato in Betsjoeanaland, om deur sy gebied te reis, het hulle die tog langs die Limpoporivier oor Matotse na Sjosjong voortgesit. Daar verdeel het Alberts die trekkers in drie groepe verdeel en elkeen afsonderlik twee dae ná mekaar deur die Dorsland na die Meersrivier laat trek om te keer dat te veel mense en vee op 'n keer by die seldsame watergate saamdrom. ’n Oponthoud is veroorsaak deur die vyandige kaptein Moremi en sy rooflustige onderdane, maar Alberts kon hom oorreed hom hulle verder te laat trek.

Ter wille van beter dissipline laat het Alberts trekregulasies laat opstel en is hy formeel tot kommandant gekies. Ná 'n drie maande lange verblyf op Ghanzi, steeds in Betsjoeanaland, het die trekkers Rietfontein (tans aan die grens tussen die Noord-Kaap en Namibië, bereik, waar die Oorlam-opperhoof, Lamberts, Alberts vergunning gegee het om daar te vertoef. Opperhoofde soos Taaibosch (Riet) Massouw, Moses Witbooi en Maharero het egter hewig beswaar daarteen gemaak dat die trekkers daar bly. Alberts het diplomaties opgetree en die beswaarmakers probeer sus. Hy kon daarin slaag om by kaptein Jan Jonker verlof te kry om gebruik te maak van water in die omgewing van Rietfontein. Sy hoop om in Namaland (die latere Suidwes-Afrika) 'n woonplek te kry, hetsy by wyse van konsessie of met geweld, nadat ander trekkers die geledere van sy aanhangers versterk het, is verydel deur die intriges van Maharero wat uitgeloop het op 'n beroep van die betrokke opperhoofde op die Britse regering aan die Kaap om die immigrasie van Boere na hul gebied te verhinder.

Ná 'n twee jaar lange verblyf op Rietfontein het verkenners wat hy noordwaarts gestuur het, Alberts berig gebring dat 'n ander groep trekkers op hul tog deur die Dorsland in die moeilikheid geraak het. Hy het besluit om hulle onmiddellik te hulp te snel. In Julie 1877 het die trekkers Rietfontein verlaat en na die Tebraveld te trek, waar hulle self weldra in die moeilikheid sou beland. 

Toe die verskillende groepe Dorslandtrekkers ses maande later verenig en J.F. Botha tot kommandant verkies word, is Alberts van sy amp onthef, maar hy het Botha getrou met raad en daad bygestaan. Die trek onder kmdt. Botha het op 4 Januarie 1881 op Humpata aangekom en bestaan uit 55 families met 61 waens. Op 23 November 1882 het die trekkers Portugese burgerskap gekry. Alberts het Botha tydens sy onderhoud met W.C. Palgrave vergesel, was lid van die kommissie wat met die Portugese owerheid in Angola aangaande 'n nedersetting aldaar onderhandel het en was aktief betrokke by die stigting van die kolonie op Humpata, waar hy die res van sy lewe sou deurbring. Hy was blykbaar een van heelparty immigrante in Angola wat gereeld visioene van 'n godsdienstige aard gehad het.

Hy was twee keer getroud, eers met Johanna Francina Bester van Swellendam en, ná haar dood, met Petronella le Grange. Nege kinders is uit die eerste huwelik gebore en vyf uit die tweede.

Dr. G.P.J. Trümpelmann skryf in die "Suid-Afrikaanse Biografiese Woordeboek, deel III" Alberts was 'n verstandige trekleier wat diplomaties opgetree en omsigtig te werk gegaan het. Hy het nie net sy mense se belange behartig nie, maar wou ook voorsiening maak vir staanplek vir die ander trekkers. "Hy het teenoor hulle naasteliefde betoon en in teëstelling met ander voormanne, samewerking gesoek. Belangrik is die feit dat hy sy vaderland nie om politieke of godsdienstige redes verlaat het nie, maar omdat hy sy treklus nie kon beteuel nie."




</doc>
<doc id="117274" url="https://af.wikipedia.org/wiki?curid=117274" title="PizzaExpress">
PizzaExpress

PizzaExpress is 'n restaurantgroep wat 470 restaurante in die Verenigde Koninkryk en 'n honderdtal in oorsese lande bedryf, waaronder Europa, Hongkong, Indië en die Midde-Ooste.

Die groep is in 1965 deur Peter Boizot gestig - volgens "PizzaExpress" se webtuiste was Boizot ontevrede met 'n pizza wat hy destyds in 'n Londense restaurant voorgesit is en het besluit om tradisionele Italiaanse pizza-kookkuns op die Britse mark in te voer. Die eerste PizzaExpress-restaurant, waarvoor 'n Italiaanse pizza-oond ingevoer is, het in Wardour Street, Soho, Londen geopen. "PizzaExpress" is net een van 'n reeks Italiaans-geïnspireerde restaurantkettings in die Verenigde Koninkryk. Sy hoofmededingers sluit "Ask", "Prezzo" en "Strada" in.

Die onderneming is in 2014 aan die Chinese beleggingsmaatskappy Hony Capital verkoop - in 'n transaksie ter waarde van £900 miljoen.

In 1977 het PizzaExpress 'n nuwe soort pizza, die Pizza Veneziana, ingevoer om fondse vir die "Venice in Peril Fund" in te samel, 'n organisasie wat ná die verwoestende oorstroming van 1966 gestig is om Venesië van ondergang te red. Die donasie vir elke verkoopte pizza is algaande verhoog van 5p tot 25p. Vanaf 2008 word 50 persent van donasies uit die verkoop van Pizze Veneziane aan die "Venice in Peril Fund" geskenk, terwyl die ander helfte vir die restourasie, herstelling en onderhoud van geboue, wat voor 1750 ontstaan het, en hul meubilering, toerusting en installasies aangewend word.


</doc>
<doc id="117281" url="https://af.wikipedia.org/wiki?curid=117281" title="Fyntwa">
Fyntwa

Fyntwa of kortbeenboesmangras ("Stipagrostis obtusa" (Delile) Nees) is 'n grasspesie wat inheems aan Namibië en Suid-Afrika is. Dit kom veral in die sukkulente Karoo en die Nama-Karoo voor. Op die SANBI-rooilys is dit as "veilig" (LC) gelys. Die spesie is wydversprei en kom tot in Pakistan voor.

Dit groei op sanderige grond dikwels op 'n ondergrond van gruis of kalksteen. Dit het fyne blare tot 30 cm hoog en die blomhoofde is syagtige pluime. Die saadjies lyk soos uiters klein ryskorreltjies. Dit is deel van die woestynlewerik se kos.

Dit is baie vir beweiding geskik:


</doc>
<doc id="117284" url="https://af.wikipedia.org/wiki?curid=117284" title="Italiaanse grondwetlike referendum, 2016">
Italiaanse grondwetlike referendum, 2016

Tydens die Italiaanse referendum van Desember 2016 is Italiaanse kiesers gevra om vir of teen die grondwetlike wysiging van 2016 te stem. Die stemming het op 4 Desember 2016 plaasgevind. Die uitkoms was 'n oorwinning vir die nee-stem.

Die Italiaanse eerste minister, Matteo Renzi het vir die "Ja"-stem beywer. 
Na die afloop van die referendum, het hy sy bedanking aangekondig.

Vraag:


</doc>
<doc id="117290" url="https://af.wikipedia.org/wiki?curid=117290" title="Risosfeer">
Risosfeer

Die risosfeer is 'n mikrobioom wat gevorm word deur die grond wat in onmiddellike aanraking met die wortels van plante is. Daar word 'n enorm wye verskeidenheid organismes in hierdie mikrobioom aangetref en dit word soms met die term "die plante se tweede genoom" aangedui. Die hoeveelheid genetiese inligting in hierdie tweede genoom kan baie groter wees as die inligting in die plant se eie gene. Die risosfeer se mikrobegemeenskap verteenwoordig die grootste voorraad genetiese verskeidenheid op aarde. Per gram wortel kan daar 10 mikrobeselle wees wat meer as 30 000 prokariotiese spesies verteenwoordig.

Daar bestaan 'n sterk wisselwerking tussen die plant en die risosfeer se bewoners. Die plant se wortel skei stowwe uit waarmee die risosfeer beïnvloed word en die een plant het nie dieselfde risosfeer as die ander nie.

Een groep mikrobes wat in die risosfeer leef is die stiktofbindende bakterieë wat vermag die stikstof van die lug -wat baie min reaktief is- om te sit in stikstofverbindings. Plante vermag nie om dit self te doen nie, maar daar is samewerking tussen byvoorbeeld grasspesies soos koring en mielies met bakteriespesies uit die genus "Azospririllum" in hul risosfeer wat 'n voordelige effek op die plantegroei het. Afskeidings van die plant speel 'n belangrike rol in hierdie samewerking.

Daar is ook plante wat hierdie samewerking tot 'n simbiotiese vennootskap ontwikkel het. Dit is veral die geval in peulgewasse wat knoppies aan hulle wortels het waarin stikstofbindende bakterieë uit die genera "Rhizobium" en "Bradyrhizobium" 'n tuiste vind.

Daar is risobakterieë -bakterieë wat in die risosfeer tuis is- wat die plant op ander wyse help om te groei, byvoorbeeld deur:


</doc>
<doc id="117294" url="https://af.wikipedia.org/wiki?curid=117294" title="Waterblommetjie">
Waterblommetjie

Die waterblommetjie of vleikos ("Aponogeton distachyos" L.f.) is 'n waterplantjie wat endemies aan Suid-Afrika is. Dit kom in die Wes-Kaap in damme en vleie voor. Op die SANBI-rooilys is dit as "veilig" (LC) gelys. Die lang, ovaal blare dryf op die water, en in die winter en lente bot dit volop. Die wit blommetjie steek bo die watervlak uit en trek die aandag van insekte. Dit is eintlik 'n gevurkte bloeiwyse wat uit etlike klein wit blommetjies bestaan. Die plant het 'n wortelstok en indien die water in die somer opdroog oorleef hierdie wortelstok om met die winterreëns weer te begin groei.

Waterblommetjies is gunstelingveldkos en word nou ook aangeplant omrede mense dit in waterblommetjiebredie verwerk.


</doc>
<doc id="117299" url="https://af.wikipedia.org/wiki?curid=117299" title="2008 Formule Een-seisoen">
2008 Formule Een-seisoen

Die Formule Een-seisoen van 2008 het uit 18 Grands Prix-wedrenne bestaan.

Singapoer het sy eerste Grand Prix in 2008 aangebied, met 'n kontrak vir die volgende vyf jaar. Die wedren, wat op 'n straatbaan ontwerp deur KBR beslis is, was Formule Een se eerste nagresies. Die oefen- en kwalifiserende sessies vind ook in die aand plaas. 

Die Europese Grand Prix het by die Valencia Straatbaan plaasgevind in 2008, nadat die Nürburgring dit aangebied het tot in 2007. Omrede beide Duitse bane die reg deel om 'n F1-wedrengasheer te wees, het die Duitse Grand Prix by die Hockenheimring plaasgevind in 2008.


</doc>
<doc id="117302" url="https://af.wikipedia.org/wiki?curid=117302" title="Dwergwaterblommetjie">
Dwergwaterblommetjie

Die dwergwaterblommetjie ("Aponogeton angustifolius" Aiton) is 'n waterplantjie wat endemies aan Suid-Afrika is. Dit kom net in die Wes-Kaap tussen Gouda en Worcester en die Kaapse Vlakte voor. Op die SANBI-rooilys is dit as "kwesbaar" (VU) gelys. Dit groei op sanderige droogvallende oewers naby mere en vleie of riviertjies wat traag stroom. In die laaste 40 jaar het die plant 30% van sy leefgebied verloor. Dit is net drie generasies, wat vir hierdie plant 15 jaar per generasie duur.

Dit lyk soos die waterblommetjie, maar sy wit blompakkies is nie eens die helfte van die grootte nie.
Dit word in die Papenkuils-vleiland naby Worcester aangetref en bereik daar een van die digtste spesiebevolkings in die land, saam met sewe ander vleilandplante wat op die rooilys is.


</doc>
<doc id="117306" url="https://af.wikipedia.org/wiki?curid=117306" title="Rooibobbejaantjie">
Rooibobbejaantjie

Die rooibobbejaantjie ("Babiana villosa" (Aiton) Ker Gawl.) is 'n geofiet wat endemies aan Suid-Afrika is.

Dit kom veral in fragmente van die renosterveld voor, wat nog oorbly vanaf Malmesbury tot Wellington en die Tulbaghvallei. Dit groei op skalierenosterveld in die vlakte, op heuwels en op lae berghellings. Sy voorkoms is aan die afneem en 80% van sy oorspronklike verspreidingsgebied het reeds verlore geraak. Op die SANBI-rooilys is dit as "amper bedreig" (NT) gelys.

Hierdie plantjie groei in die winterreëntyd tot 20 cm hoog en het 5-6 lansvormige en gevoude blare wat met kort sagte hare bedek is en soos 'n waaier gerangskik is. Die blomme is skouspelagtig rooi of pienk. Die vrug is 'n droë kapsule wat oopsplits en talle donkerbruin, hoekige saadjies versprei. Dit het 'n ondergrondse knol wat in die droë somermaande afsterf, om in die wintertyd opnuut vanuit die knol groei.


</doc>
<doc id="117310" url="https://af.wikipedia.org/wiki?curid=117310" title="Doringkapok">
Doringkapok

Die doringkapok ("Eriocephalus spinescens" Burch.) is 'n houtagtige plantspesie wat endemies aan Suid-Afrika is. Dit kom in die Vrystaat, Noord-Kaap en Wes-Kaap voor. Op die SANBI-rooilys is dit as 'veilig' (LC) gelys.

Dit is 'n dwergstruikie wat in die droë Karoo saam met "Pentzia spinescens" voorkom, veral in gebiede wat oorbewei word. Dit is volop in die Witsand-natuurreservaat se Karoo-Kalahari-bosveld, saam met ander struike soos "Rhigozum trichotomum", "Eriocephalus pubescens", "Aptosimum spinescens" en "Rosenia humilis", asook grasse soos "Stipagrostis obtusa".

Die plant het matige waarde vir beweiding.


</doc>
<doc id="117314" url="https://af.wikipedia.org/wiki?curid=117314" title="Reuven Rivlin">
Reuven Rivlin

Reuven (Ruvi) Rivlin (Hebreeus: ראובן ריבלין , [ʁeʔuˈven ʁivˈlin], ; gebore op 9 September 1939 in Jerusalem) is 'n Israelse politikus wat aan die Likoed-party behoort. Hy is sedert 24 Julie 2014 die tiende president van Israel.

Van 1988 tot 1992 en van 1996 tot 2014 was hy 'n lid van die Knesset gewees. Van 2003 tot 2006 en van 2009 tot 2013 was hy ook die voorsitter van die Knesset. Van 2001 tot 2003 was hy daarbenewens die minister van kommunikasie in die Sharon I-kabinet.

Rivlin was in die intelligensiediens van die Israeliese Lëer en het tydens die Sesdaagse Oorlog aan die Jerusalem-brigade deelgeneem. Vervolgens het hy in die regte aan die Hebreeuse Universiteit van Jerusalem gestudeer.



</doc>
<doc id="117317" url="https://af.wikipedia.org/wiki?curid=117317" title="Dryf-blennie">
Dryf-blennie

Die dryf-blennie ("Aspidontus dussumieri") is 'n vis wat voorkom in die Stille Oseaan, die Indiese Oseaan, die Rooisee en aan die ooskus van Afrika suidwaarts tot by die suide van die Oos-Kaap. In Engels staan die vis bekend as die "Floating blenny". 

Die vis word tot 12cm lank; die lyf is lank en slank en die kop is gepunt. Die lyf is wit met 'n breë, swart streep op die sye vanaf die oog tot by die stertvin. Daar mag dowwer gedeeltes op die streep voorkom. Die dorsale-, anale- en stertvinne is geel. By die groter volwasse visse ontwikkel die stertvin filamente.

Die vis leef in vlak koraal- en rotsriwwe in water wat 3 tot 20m diep is. Hulle verkies die rotsagtige en sanderige gedeeltes. Die vis is alleenlopend en sku; wanneer hulle bedreig word vlug hulle in trurat in 'n leë wurm tonnel is. Die visse vreet soöplankton, alge en detritus. Soms vreet hulle die vinne en vel van ander visse.





</doc>
<doc id="117321" url="https://af.wikipedia.org/wiki?curid=117321" title="Doringkaroo">
Doringkaroo

Doringkaroo of skaapbossie ("Pentzia spinescens" Less.) is 'n struikie wat aan Suid-Afrika inheems is en voorkom in die Vrystaat, Noord-Kaap en Wes-Kaap. Op die SANBI-rooilys is dit as "veilig" (LC) gelys. Dit word ook in die Sperrgebiet van Namibië aangetref.

Dit is 'n stywe struikie waarvan die ou twygies tot dorings verhard. Die blare is 4 -8 mm lank. Dit kry geel blommetjies. Hierdie dwergstruikie is in die droë Karoo saam met doringkapok die volopste, veral in gebiede wat oorbewei word.

Dit is van die plante wat aan skaapvleis uit die Karoo sy smaak verleen.


</doc>
<doc id="117324" url="https://af.wikipedia.org/wiki?curid=117324" title="Blomkoolganna">
Blomkoolganna

Die blomkoolganna ("Caroxylon tuberculatum" Moq.) is 'n struik wat inheems in aan Suid-Afrika en Namibië. Dit kom die Vrystaat en die drie Kaapprovinsies voor, veral in die Droë Karoo. Dit is op die SANBI-rooilys as "veilig" gelys.

Hierdie spesie is kenmerkend aan die veldtipe van die Droë Karoo, wat "blomkoolgannaveld" genoem word. Dit word hier as die klimaksplantegroei beskou. In blomkoolgannaveld kom veral die grasse "Stipagrostis ciliata" en "S. obtusa" voor. Ander struikies wat hier volop aangetref word is "Aptosimum spinescens", "Dicoma capensis", "Eriocephalus spinescens", "Hermania spinosa", "Lycium oxycladum", "Nestleria humilis", "Pentzia spinescens", "Pteronia glomerata", "Rhigozum trichotomum", "Ruschia ferox", "Salsola glabrescens" en "Zygophyllum microphyllum". Hier kom ook "Geigeria ornativa" voor.

Oor die algemeen is "Salsola (Caroxylon)"-beweiding goed, maar die spesie "Salsola tuberculata" var. "tomentosa", wat soms as 'n eie spesie "S. tuberculatiformis" gesien word, kan grootlamsiekte veroorsaak, wat die lengte van die dratyd verleng en tot moeilike bevallings lei. Boesmans het tee daarvan gemaak as voorbehoedmiddel en dié werking is in rotte aangetoon.



</doc>
<doc id="117330" url="https://af.wikipedia.org/wiki?curid=117330" title="Driedoring">
Driedoring

Die driedoring ("Rhigozum trichotomum" Burch.) is 'n struik wat inheems aan Namibië en Suid-Afrika is. Dit kom veral in die Nama-Karoo voor en is op die SANBI-rooilys as 'veilig' (LC) gelys.

Dit is 'n houtige meerjarige struik wat 1 - 2 m hoog word met doringagtige takkies wat gewoonlik in drieë aftak. Dit dra net klein blaartjies wat dit in die droë tyd verloor en dit kry klein wit blommetjies met 'n geel hart. Oorbeweide gebiede raak vinnig bedek met hierdie plant. Dit gee nie net slegte landbeheer aan, maar sorg ook dat die grond minder aan erosie blootstaan. Die plant is self nie smaaklik nie, maar tree op as verpleegsterplant vir ander jong plantjies. Dit kom in gebiede met 'n omreëlmatige reënval van 50 - 350 mm per jaar voor. 



</doc>
<doc id="117332" url="https://af.wikipedia.org/wiki?curid=117332" title="Kalahari se droë savanne">
Kalahari se droë savanne

Die Kalahari se droë savanne is 'n WWF-ekostreek wat dele van die Noord-Kaap van Suid-Afrika, Botswana en Namibië omvat. Die gebied het 'n geharde klimaat met temperatuurskommelings tussen dag en nag van tot 45 °C. Dit reën op ongereelde tye, gewoonlik as donderstorms in die somertyd.

Dit bestaan vir 50% uit gras- of struikveld en slegs 5% is bedek met bome, soos die kameeldoring. 


</doc>
<doc id="117334" url="https://af.wikipedia.org/wiki?curid=117334" title="Ondeurskynendheid (optika)">
Ondeurskynendheid (optika)

Ondeurskynendheid is die meet van die ondeurdringbaarheid van elektromagnetiese of ander vorme van straling, veral sigbare lig. In stralingsoordrag beskryf dit die absorpsie en verstrooiing van straling in 'n medium soos plasma, diëlektrikum, afskermingsmateriaal en glas. 'n Ondeurskynende voorwerp is nie deursigtig (alle lig word deurgelaat) of deurskynend ('n deel van die lig word deurgelaat) nie. Wanneer lig 'n koppelvlak tussen twee stowwe tref, word dele daarvan weerkaats, geabsorbeer en verstrooi en die res word deurgelaat (kyk ook refraksie). Weerkaatsing kan verstrooid, byvoorbeeld lig wat van 'n wit muur weerkaats, of soos 'n spieël, byvoorbeeld lig wat van 'n spieël weerkaats, wees. 'n Ondeurskynende stof laat geen lig deur nie, en daarom word lig weerkaats, verstrooi of geabsorbeer. Beide spieëls en koolswart is ondeurskynend. Ondeurskynendheid hang af van die frekwensie van die lig. Byvoorbeeld, sommige soorte glas, alhoewel visueel deursigtig, is grootliks ondeurskynend vir ultraviolet lig. Meer ekstreme frekwensie-afhanklikheid is sigbaar in die absorpsielyne van koue gasse. Ondeurskynendheid kan op baie maniere gekwantifiseer word, byvoorbeeld, lees die artikel oor wiskundige beskrywings van deurskynendheid.

Verskillende prosesse kan lei tot ondeurskynendheid, waaronder absorpsie, weerkaatsing en verstrooiing.

"Radioöpasiteit" of ondeurstraalbaarheid beskryf die ondeurskyndendheid van X-strale. In die moderne medisyne is radiodigte stowwe daardie stowwe wat nie X-strale of soortgelyke straling deurlaat nie. Radiografiese beeldvorming het 'n omwenteling ondergaan deur radiodigte kontrasmedia, wat deur die bloedstroom, die maagdermkanaal, of in die serebrale rugmurgvog kan gaan en gebruik kan word om CT-skandeerbeelde of X-strale uit te lig. Radioöpasiteit is een van die belangrikste oorwegings in die ontwerp van verskillende toestelle soos gidsdrade of stents wat gebruik word tydens radiologiese intervensie. Die radioöpasiteit van 'n gegewe endovaskulêre toestel is belangrik want dit laat toe dat die toestel tydens die intervensionele proses nagespoor kan word.

Die woorde "ondeurskynendheid" en "ondeurskynend" word dikwels gebruik as alledaagse terme vir voorwerpe of media met die eienskappe wat hierbo beskryf is. Daar is egter ook 'n spesifieke, kwantitatiewe definisie van "ondeurskynendheid" wat hier gegee word en wat in sterrekunde, plasma fisika en ander velde gebruik word.

In hierdie definisie is "ondeurskynendheid" 'n ander term vir die massa-verswakkingskoëffisiënt (of, afhangende van die verband, massa-absorpsiekoëffisiënt) formula_1 teen 'n bepaalde frekwensie formula_2 van elektromagnetiese straling.

Meer spesifiek is as 'n ligstraal met 'n frekwensie formula_2 deur 'n medium met ondeurskynendheid formula_1 en massadigtheid formula_5, beide konstant, beweeg, dan sal die intensiteit met afstand "x" verminder word, volgens die formule
waar
Vir 'n gegewe medium teen 'n gegewe frekwensie het ondeurskynendheid 'n numeriese waarde wat tussen 0 en oneindigheid kan wissel, met eenhede van lengte/massa.

Dit is gebruiklik om die gemiddelde ondeurskynendheid te definieer, bereken deur 'n bepaalde beswaringskema. Planck se ondeurskynendheid gebruik genormaliseerde verdeling van Planck se swartstraling-energiedigtheid, formula_14formula_15, as die beswaringsfunksie, en bereken die gemiddeld formula_1 direk:
waar formula_21 die Stefan-Boltzmann se konstante is.

Rosseland se ondeurskynendheid (na Svein Rosseland) gebruik 'n temperatuurafgeleide van Planck se verdeling formula_22formula_23, as die beswaringsfunksie, en bereken die gemiddeld formula_1,
Die foton gemiddelde vry baan is formula_27 formula_28formula_29. Die Rosseland se ondeurskynendheid word afgelei in die verstrooiingsbenadering tot die stralingstransportvergelyking. Dit is geldig wanneer die stralingsveld isotropies oor afstande wat vergelykbaar is aan of minder is as 'n straling gemiddelde vry baan, soos in die lokaal termiese ewewig. In die praktyk is die gemiddelde deurskynendheid vir Thomson se elektroneverstrooiing:
waar formula_31 die waterstof massabreuk is. Vir nierelatiwistiese termiese remstraling of vry oorgang, en sonmetaal te veronderstel, is dit:
Rosseland se gemiddelde verswakkingskoëffisiënt is:

formula_25 = formula_34



</doc>
<doc id="117339" url="https://af.wikipedia.org/wiki?curid=117339" title="2009 Aboe Dhabi Grand Prix">
2009 Aboe Dhabi Grand Prix

Die 2009 Formule Een Aboe Dhabi Grand Prix het op 1 November 2009 op die Yas Marina-renbaan in Aboe Dhabi plaasgevind. Dit was die sewentiende en laaste wedren van die kampioenskapseisoen.



</doc>
<doc id="117340" url="https://af.wikipedia.org/wiki?curid=117340" title="Nadab">
Nadab

Nadab is die tweede koning van die noordelike koninkryk van Israel. Hy was die seun en opvolger van koning Jerobeam I. Nadab was om die lewe gebring deur Baesa, wie vervolgens koning geword het. Hy het altesame 2 jaar regeer.



</doc>
<doc id="117344" url="https://af.wikipedia.org/wiki?curid=117344" title="Ela">
Ela

Ela is die vierde koning van die noordelike koninkryk van Israel. Hy was die seun en opvolger van koning Baesa. Ela was om die lewe gebring deur Zimri, wie vervolgens koning was geword. Hy het altesame 2 jaar regeer.



</doc>
<doc id="117346" url="https://af.wikipedia.org/wiki?curid=117346" title="Toyota F1">
Toyota F1

Toyota Racing was 'n Formule 1-span wat die eiendom was van die Japannese motorvervaardiger Toyota, wat vanaf 2002 tot 2009 aan Formule 1 Grands Prix deelgeneem het.

Die span se hoofkwartier was in Keulen, Duitsland. Die belangrikste tegniese personeel was Luca Marmorini en Pascal Vasselon (tegniese direkteur). Gustav Brunner was tot einde 2005 ook deel van die span, asook Mike Gascoyne, wie egter na die Australiese Grand Prix in 2006 afgedank is.

Op 4 November 2009 het die Japannese motorvervaardiger bekend bemaak dat al sy aktiwiteite in Formule 1 onmiddellik gestaak word weens die wêreldwye ekonomiese krisis. Toyota was hiermee, na BMW en Honda, die derde vervaardiger wat Formule 1 die rug gekeer het. 

Ondanks groot planne en 'n reuse belegging, sowel in geldelike vorm as fasiliteite, kon Toyota nooit 'n enkele Grand Prix wen nie. Die span behaal in die agt jaar wat dit aktief was slegs 3 voorwegspronge en 13 podiums.


</doc>
<doc id="117347" url="https://af.wikipedia.org/wiki?curid=117347" title="Genetiese veranderlikheid">
Genetiese veranderlikheid

Genetiese veranderlikheid is óf die teenwoordigheid van, óf die skepping van genetiese verskille.

Dit word gedefinieer as
die vorming van individue wat verskil in genotipe, of die teenwoordigheid van genotipies afsonderlike individue, in teenstelling met verskille wat deur die omgewing veroorsaak word wat, as 'n reël, net tydelike, nie-oorerflike veranderinge van die fenotipe veroorsaak.
Genetiese veranderlikheid in 'n bevolking is belangrik vir biodiversiteit, want sonder variasie word dit moeilik vir 'n bevolking om by veranderinge in die omgewing aan te pas en daarom maak dit dit meer geneig is tot uitwissing.

Daar is baie oorsake van genetiese variasie in 'n bevolking:

Daar is baie oorsake van verminderde genetiese variasie in 'n bevolking:


</doc>
<doc id="117351" url="https://af.wikipedia.org/wiki?curid=117351" title="Trappe en spronge">
Trappe en spronge

In musiek is 'n trap, of konjunkte beweging, die verskil in toonhoogte tussen twee opeenvolgende note van 'n toonleer. Met ander woorde, dit is die interval tussen twee opeenvolgende trappe van ’n toonleer. Enige groter interval staan bekend as 'n sprong, of disjunkte beweging.

In die diatoniese toonleer is ’n trap óf 'n mineurtweede (soms ook bekend as "halftoon") óf 'n majeurtweede (soms ook "heeltoon "genoem) en word al die intervalle van 'n mineurderde of groter spronge genoem. Byvoorbeeld, van C tot D (majeurtweede) is 'n trap, terwyl C tot E (majeurderde) 'n sprong is.

Meer in die algemeen, 'n trap is 'n kleiner of nouer interval in 'n musikale lyn, en 'n sprong is 'n breër of groter interval. Die kategorisering van die intervalle in trappe en spronge word bepaal deur die stemmingstelsel en die toonstelsel wat gebruik word.

Melodiese beweging waarin die interval tussen enige twee opeenvolgende toonhoogtes nie meer as 'n trap is nie, of, minder streng, waar spronge skaars is, is die sogenaamde "stapsgewyse" of "konjunkte" melodiese beweging, in teenstelling met "sprongsgewyse "of "disjunkte" melodiese beweging, wat gekenmerk word deur baie spronge.

Gemeet in halftone is die verskil tussen trappe en spronge in 'n diatoniese toonleer redelik duidelik:

Melodie kan gekenmerk word deur sy graad en tipe van konjunkte en disjunkte beweging. Byvoorbeeld, Middeleeuse cantus planus-melodieë word oor die algemeen gekenmerk deur konjunkte beweging met sporadiese gebruik van derdes, vierdes en oor die algemeen stygende vyfdes, terwyl die groter intervalle baie skaars is; hoewel spronge van ’n oktaaf tussen twee aparte frases kan plaasvind. Renaissance-melodieë word oor die algemeen gekenmerk deur konjunkte beweging, met ongereelde spronge van meer as 'n vyfde en dan selde enigiets anders as 'n sesde of ’n oktaaf. In teenstelling daarmee het melodie in die 20ste eeu grootliks gewissel, insluitende die diatoniese idioom van die 18de eeu (Klassiek), die verskeidenheid idiome uit die 19de eeu (Romanties), en nuwer niediatoniese toonlere van die 20ste eeu. Sommige van hierdie latere idiome het baie spronge gebruik.


</doc>
<doc id="117354" url="https://af.wikipedia.org/wiki?curid=117354" title="Vermeersiekte">
Vermeersiekte

Vermeersiekte is 'n veesiekte, veral onder skape, wat veroorsaak word deur die vreet van vermeersiektebossies, wat plante uit die genus "Geigeria" is.
In die droë weste van Suid-Afrika is dit veral "G. ornata" wat dit veroorsaak, in Gauteng is dit "G. burkei", en "G. aspera" in die oostelike hoëveld.

Hierdie siekte is verantwoordelik vir groot verliese onder bokke, skape en beeste in Namibië. Dit veroorsaak dat die diere begin vomeer, dan volg verlamming en uiteindelik die dood. Die giftigheid van die veld hang van die reënval en die beweiding daarvan af. Oorbeweiding verminder die gesonde grasspesies en lei tot meer vermeersiekte.

Die siekte veroorsaak letsel aan die spiere van die skelet en van die slukderm deurdat dit die myofibrille aantas. Gedroogde plante behou waarskynlik hul giftigheid vir ongeveer vier jaar lank.

Die giftige stowwe is geïsoleer. Hulle is almal seskwiterpeen-laktons met 15 koolstofatome. Die belangrikste word "geigerien", "geigerinien" en "vermeerien" genoem.


</doc>
<doc id="117355" url="https://af.wikipedia.org/wiki?curid=117355" title="Vermeersiektebossie">
Vermeersiektebossie

'n Vermeersiektebossie is 'n plant uit die genus "Geigeria", waarvan 'n tiental spesies in Suid-Afrika voorkom.

Hulle is giftig vir skape en veroorsaak 'n siekte wat bekend staan as vermeersiekte.

'n Spesie wat verder hier beskryf word:

Van die ander spesies:


</doc>
<doc id="117357" url="https://af.wikipedia.org/wiki?curid=117357" title="Geigeria ornativa">
Geigeria ornativa

Geigeria ornativa is een van die plante in die genus "Geigeria" wat as vermeersiektebossies bekend is. Ander name is misbeksiektebos en vomeerbos.

Hulle is giftig vir skape en veroorsaak 'n siekte wat bekend staan as vermeersiekte.

Dit is 'n lae meerjarige plantjie wat 'n stam tot 30 cm lank kan hê, maar dit kan ook stamloos wees. Die blare vorm 'n roset aan die basis en is lansvormig en tot 10 cm lank. Dit kry geel blommetjies met 'n deursnee van ongeveer 1 cm.


</doc>
<doc id="117359" url="https://af.wikipedia.org/wiki?curid=117359" title="Heikki Kovalainen">
Heikki Kovalainen

Heikki Johannes Kovalainen (Finse uitspraak: [ˈheikki ˈkoʋɑlɑinen]; gebore 19 Oktober 1981) is 'n Finse renjaer. Hy het tussen 2007 en 2013 aan Formule Een deelgeneem vir die Renault-, McLaren-, Team Lotus en Lotus F1-spanne.

Hy is vroeg in sy renloopbaan deur die Renault-bestuurderontwikkelingsprogram ondersteun, waartydens hy die "Wêreldreeks deur Nissan"-kampioenskap gewen het. Renault het hom as 'n voltydse Formule Eentoetsbestuurder geteken vir 2006, en daarna bevorder tot 'n wedrensitplek vir 2007. Hy het sy eerste podiumplek behaal met 'n tweede plek in die Japannese Grand Prix daardie jaar.

Hy skuif na McLaren vir die 2008-seisoen, waar Lewis Hamilton sy spanmaat was. Sy tweede seisoen het hom sy eerste voorwegspringplek op Silverstone besorg en sy eerste oorwinning op die Hungaroring. Hy bly hierna by die span vir die 2009-seisoen.

In 2010 sluit hy aan by die nuutgeskepte Span Lotus waar hy ook aanbly vir 2011 en 2012, met die span herdoop tot Caterham F1 vir 2012. 2012 was sy laaste volle seisoen in Formule Een. Kovalainen het in die laaste twee wedrenne van die 2013-seisoen vir Lotus F1 meegeding as plaasvervanger vir die gereelde bestuurder Kimi Räikkönen.

In 2015 het Kovalainen na Japan verhuis om in die Super GT mee te ding in die GT500-klas.


</doc>
<doc id="117360" url="https://af.wikipedia.org/wiki?curid=117360" title="Nick Heidfeld">
Nick Heidfeld

Nick Lars Heidfeld (gebore 10 Mei 1977) is 'n Duitse professionele renjaer.

Ten spyte van gereelde podiumplekke in 2005 by Williams, en in 2007 en 2008 by BMW Sauber, het Heidfeld nooit 'n wedren gewen sedert sy debuut in Formule Een in 2000 nie. Heidfeld hou tans drie rekords. Hy hou die rekord vir die meeste podiums sonder 'n Grand Prixwen (13), en behaal die meeste tweede plekke sonder 'n wen met 8. Hy hou ook die rekord vir die meeste agtereenvolgende renklassifikasies met 'n telling van 41.

In 2011 het Heidfeld in Formule Een vir die Renault-span gejaag as 'n plaasvervanger vir die beseerde Robert Kubica, sy voormalige BMW Sauberspanmaat, voordat hy vervang is deur Bruno Senna. Hy jaag tans vir die Rebellion Racing-span in die FIA-wêrelduithoukampioenskap en vir Mahindra Racing in Formule E.


</doc>
<doc id="117361" url="https://af.wikipedia.org/wiki?curid=117361" title="Ruschia karrooica">
Ruschia karrooica

"Ruschia karrooica" (L.Bolus) L.Bolus is 'n vetplantjie uit die vygiefamilie wat endemies aan Suid-Afrika is. Dit word in die Wes-Kaap aangetref en is op die SANBI-rooilys as 'veilig' (LC) gelys.

Dit kom net in die suidweste van die Groot Karoo en die naburige Klein Karoo voor. Dit vorm 'n klein struikie tot 30 cm hoog. Dit kry pienk blommetjies.


</doc>
<doc id="117363" url="https://af.wikipedia.org/wiki?curid=117363" title="Growwe twa">
Growwe twa

Growwe twa of langbeenboesmangras ("Stipagrostis ciliata" (Desf.) De Winter var. "capensis" (Trin. & Rupr.) De Winter) is 'n grasspesie wat inheems aan Namibië en Suid-Afrika is. Dit kom veral in die Sukkulente Karoo en die Nama-Karoo voor. Op die SANBI-rooilys is dit as "veilig" (LC) gelys.

Die gras kom wydverspreid in woestyne en halfwoestyne voor, soos in die suidweste van Marokko of die Negevwoestyn van Israel. Die plant kom dikwels in kringe voor. Dit kom dalk deur die vegetatiewe vermeerdering deur horisontale groei van sy wortelstok. Sowel growwe twa as fyntwa kom volop in die Namib-woestyn voor, veral op sanderige vlaktes.
Dit is goedgeskik vir beweiding:


</doc>
<doc id="117367" url="https://af.wikipedia.org/wiki?curid=117367" title="Anders Celsius">
Anders Celsius

Anders Celsius (27 November 1701 – 25 April 1744) was 'n Sweedse sterrekundige, fisikus en wiskundige. Vanaf 1730 tot 1744 was hy professor van astronomie by Uppsala Universiteit. Tussen 1732 en 1735 het hy deur Europa gereis en noemenswaardige sterrewagte in Duitsland, Italië en Frankryk besoek. Hy het die Uppsala Sterrewag in 1741 gestig, en in 1742 het hy 'n temperatuurskaal voorgestel. Hierdie temperatuurskaal dra tans sy naam.


</doc>
<doc id="117368" url="https://af.wikipedia.org/wiki?curid=117368" title="Tati">
Tati

Tati is die historiese naam vir die landstreek rondom Francistown in die ooste van Botswana.

Die gebied lê tussen die Shashe- en die Ramokgwebanariviere, die grens met Zimbabwe. Francistown, die hoofdorp van die streek, lê by die samevloeiing van die Tati- en die Incheriviere. Al die riviere is gewoonlik sandlope en het slegs water in die reënseisoen.

Die ekonomie van die streek wentel teenswoordig hoofsaaklik om die beesboery en toerisme. Alhoewel ook met varke, mielies, en sorghum geboer word. In 1964 is die laaste goudmyn gesluit, maar die delf van nikkel, koper, platinum en palladium het later nog 'n klein bydrae tot die ekonomie gelewer. Beide die hoofpad en die spoorlyn van Suid-Afrika na Bulawayo in Zimbabwe loop deur Francistown. Die inwoners van die streek onderhou nog noue bande met Matabeleland (Matabeleland-Suid).

Vroeë swart gemeenskappe het reeds goud in die Tati-omgewing aangetref. Karl Mauch was in die laat 1860's die eerste persoon wat in die moderne geskiedenis hier die eerste goud in Suider-Afrika ontdek het. Dit lei tot die eerste goudstormloop en Tati is die eerste gebied in die subkontinent waar blankes goud gedelf het. In 1868 het pres. M.W. Pretorius 'n tevergeefse poging aangewend om die grens van die ZAR weswaarts te verskuif om die nuwe goudveld by sy land in te sluit. Twee jaar later ken Lobengula konsessies aan sindikate toe om hier goud te delf. Toe dit misluk, ken hy in 1887 'n konsessie oor 600 000 ha toe aan Samuel Howard Edwards (1827–1922), 'n handelaar uit die Oos-Kaap en agent vir C.J. Rhodes, Alfred Beit en Charles Rudd. Die Tati Concessions Co. verkry nie slegs mynregte nie, maar ook regte op hout en weiveld en die reg om plakkers te verwyder. Daarna het die konsessie verskeie male van eienaars verwissel. Sedert 1894 was die gebied vir administratiewe doeleindes deel van die Betsjoeanaland Protektoraat, maar met erkenning van die regte van die konsessiehouers. 'n Petisie van blanke inwoners dat die gebied by Suid-Rhodesië (dus weer by Matabeleland) ingelyf moes word, is in 1938 deur die regering van Groot-Brittanje verwerp. Tati Concessions Co. en sy opvolgers het Tati bestuur as 'n kolonie binne 'n protektoraat. Eers in 1969 het die maatskappy toegegee aan politieke druk en sy beheer oor Franscistown verslap.



</doc>
<doc id="117372" url="https://af.wikipedia.org/wiki?curid=117372" title="2009 Singapoerse Grand Prix">
2009 Singapoerse Grand Prix

Die 2009 Formule Een Singapoerse Grand Prix is op 27 September 2009 op die Marinabaai Straatrenbaan in Singapoer gehou. Dit was die veertiende wedren van die kampioenskapseisoen en is deur Lewis Hamilton in sy McLaren-Mercedes gewen.


</doc>
<doc id="117373" url="https://af.wikipedia.org/wiki?curid=117373" title="2008 Singapoerse Grand Prix">
2008 Singapoerse Grand Prix

Die 2008 Formule Een Singapoerse Grand Prix is op 28 September 2008 op die Marinabaai Straatrenbaan in Singapoer gehou. Dit was die dertiende wedren van die kampioenskapseisoen en is deur Fernando Alonso in sy Red Bull Racing-Renault gewen.


</doc>
<doc id="117374" url="https://af.wikipedia.org/wiki?curid=117374" title="Duwweltjie">
Duwweltjie

Die duwweltjie ("Tribulus terrestris" L.) is 'n plantjie wat inheems is aan die hele Suid-Afrika, behalwe Mpumalanga. Op die SANBI-rooilys is dit as "veilig" (LC) gelys. Dit is ook inheems aan suidelike Europa.

Dit kom wydverspreid oor die hele Suider-Afrika voor, veral waar die veld versteur of uitgetrap is. Dit groei vinnig as daar genoeg reën is, maar verlep tydens droë tydperke.

Dit is 'n eenjarige plant met 'n penwortel wat tot 1,5 m diep kan word. Dit groei dikwels as onkruid in tuine en is berug vir sy harde stekelrige vruggies, wat kaalvoetloop pynlik maak. Dit kan selfs deur leer en fietsbande steek.

In Noord-Amerika is dit 'n indringerplant wat die opbrengs van oeste kan verminder omrede dit met sy penwortel voedingstowwe en water wegneem. Vir natuurlike plaagbeheer is twee insekte (kalanders) in 1962 uit Europa ingevoer, nl. "Microlarinus lareynii" en "M. lypriformis". "M. lareynii" lê sy eiertjies in die duwweltjie se saadjies en "M. lypriformis" op die onderkant van die stingels en blare.

Diere soos skape is baie lief vir dié plant, maar dit raak giftig (veral as dit verlep raak) en veroorsaak dan geeldikkop by skape.


</doc>
<doc id="117377" url="https://af.wikipedia.org/wiki?curid=117377" title="Ringhals-blennie">
Ringhals-blennie

Die ringhals-blennie ("Parablennius pilicornis") is 'n vis wat voorkom in die westelike Middellandse See, langs die kus van Brasilië tot by Argentinië, en aan die ooskus van Suid-Afrika vanaf die noorde van KwaZulu-Natal suidwaarts tot by Knysna in die Wes-Kaap. In Engels staan die vis bekend as die "Ringneck blenny".

Die vis word tot 12 cm lank en sy kleurpatroon varieer baie. Die lyf is gewoonlik lig tot donker met tot nege vertikale donkerbruin strepe wat opbreek in bruin kolle op die onderkant van die lyf. Daar is ook oranje kolle op die kop en 'n tentakel bokant die oog. Die dorsale vin is donker met baie kolletjies op.

Hulle leef in rotsagtige kus areas, getypoele, aflandige riwwe en skeepswrakke. Hier verkies hulle water met strominge waar daar volop alge groei is. Die vis leef in water wat 0.5 tot 40 m diep is. Hulle is alleenlopend maar kom in klein groepies voor. Die vis lê bo-op die rif of bly in gate met die kop wat uitsteek. Hulle vreet alge en klein skaaldiere.





</doc>
<doc id="117379" url="https://af.wikipedia.org/wiki?curid=117379" title="Microlarinus lareynii">
Microlarinus lareynii

Microlarinus lareynii is 'n kalander wat inheems is aan die suide van Frankryk, Italië en ander lande van die Middellandse Seegebied.

Hierdie saadkalander leef veral op die duwweltjie. Die wyfie byt 'n saadkapsule oop en lê 250-450 eiers daarin. Die gat word met uitwerpsels toegemaak. Die larwes ontwikkel binne die saadjies en vreet dit. Ná 25 dae bring elke saad 1 tot 3 volwasse kalanders voort. Hulle voed ook op die plant, maar dit veroorsaak min skade. Daar is gewoonlik verskeie generasies in een seisoen. In die winter oorleef die volwasse kewers in plantafval.

Hierdie insekte word sedert 1961 in die Verenigde State as natuurlike plaagbeheer teen duwweltjies gebruik, wat 'n indringerspesie daar is.


</doc>
<doc id="117380" url="https://af.wikipedia.org/wiki?curid=117380" title="Geeldikkop">
Geeldikkop

Geeldikkop is 'n ernstige fotodinamiese siekte by Afrikaskape en -bokke, wat gevoelig word vir sonlig deur die vreet van 'n plant, die duwweltjie.

Die diere ontwikkel geelsug en edeem van die kop. Die gifstof verstop die lewer se galbuise. Hul vel raak liggevoelig en hulle soek skaduwee op. As diere herstel, kan hul velle verhard en afdop.

Die oorsaak van die vergiftiging is 'n steroïed, saponien, in die plant. As die plant verlep, word hierdie stof omgesit in diosgenien, wat weer ander stowwe oplewer soos epismilagenien en episarsasapogenien. In die skaap se lewer reageer dit met glukoronsuur en die epismilagenien- en episarsasapogenienglukoriniede vorm met kalsium onoplosbare soute wat as kristalle in die galbuis neerslaan en dit verstop. 'n Ander probleem is dat die verlepte plant dikwels deur swamme soos "Pithomyces chartarum" aangetas word wat 'n stof produseer wat ekseem kan veroorsaak. 


</doc>
<doc id="117385" url="https://af.wikipedia.org/wiki?curid=117385" title="Geit">
Geit

Geit (meervoud: geite) kan na een van die volgende verwys:



</doc>
<doc id="117386" url="https://af.wikipedia.org/wiki?curid=117386" title="Clive Bruce">
Clive Bruce

Clive Bruce is 'n Suid-Afrikaanse country-sanger en stiefkind van Virginia Lee. Hy maak sy eerste opnames as agtergrondsanger en baskitaarspeler in die 1960's. Later bemeester hy die klawerbord, tromme, kitaar en ander instrumente. In 1971 bereik hy die nommer een posisie op LM Radio se treffersparade, asook die 11de plek op die SA Top-20 Treffersparade met "Sally Sunshine". In 1981 bereik sy treffer "If You’ve Got Nothing On Tonight" die 16de plek op die treffersparade en in 1996 behaal sy album "One Last Kiss" goue status. Hy was ook die eerste stem van 'Sarel Seemonster' op die Afrikaanse TV-program "Wielie Walie" gewees.

In 1985 word hy genader om die TV-reeks "Sing Country" op TV4 aan te bied. Hierdie program is in die Zillertal-restaurant in Pretoria opgeneem en vir 5 jaar laat op Sondagaande uitgesaai. Die program het hom die bynaam "Midnight Cowboy" besorg. Daarna was hy van 1993 tot 1996 die aanbieder van die musiekvideo-versoek-program "Rewind" gewees.

Tydens die Aardklop-kunstefees van 2002 in Potchefstroom ontvang Bruce 'n platinum-toekenning van sy platemaatskappy, Select, vir die verkope van meer as 75 000 eenhede van sy drie albums "One Last Kiss", "Just One More Dans" en "My God Loves Me".





</doc>
<doc id="117387" url="https://af.wikipedia.org/wiki?curid=117387" title="Herakleitos">
Herakleitos

Herakleitos (Grieks: Ἡράκλειτος, "Herakleitos"; 540 v.C.— 480 v.C.) was 'n pre-Sokratiese filosoof uit Efese, Ionië. Daar word hy in 'n vooraanstaande familie gebore, en bly sy hele lewe in Efese. Hy staan bekend as 'n melankoliese en hooghartige man wat religieuse en filosofiese tradisies kritiseer. Voorts het hy homself gedistansieer van sy medeburgers en ondanks aandrang, het hy geweier om deel te neem aan die politiek. Hy fokus eerder op die filosofie. Sy filosofie, wat hy opteken, poog om die dinamiese eenheid van alles te openbaar. Tog stig hy nie 'n skool nie en verkondig hy nie sy leer in die openbaar nie. Volgens hom moet die mens moeite doen om die waarheid te vind.

Herakleitos se filosofie word meestal geken deur die aanhalings en parafrase van latere outeurs. Daaruit blyk dit relativisties en proses-filosofies georiënteerd te wees. Die kern van sy leer sluit in die beginsels van eenheid sowel as die stryd en wording om te wees. Hy stel dat alles uiteindelik 'n eenheid vorm, maar wel tot stand kom op 'n dialektiese wyse danksy die beginsel van stryd. Waargenome verandering in die wêreld kom voort uit die transformasie van elemente, met vuur as oersubstansie. Sodoende was alles altyd in beweging en dus in wording. Vandaar die stelling: 'Alles vloei'. Niks behoort volgens hom egter die gepaste maatstaf te oorskryf nie. Alles en iedereen moet volgens Herakleitos sy plek in die kosmos ken. Vir die mens lê die weg na vrede daarin.

Dié pre-Sokraat word bekend as 'die duistere' omdat hy sy filosofie in moeilike, kernagtige en assosiatiewe bewoording op skrif stel. Die teks het 'n literêre karakter, met dubbelsinnigheid, alliterasie en woordspelings. Hiermee bemoeilik hy opsetlik die interpretasie van sy teks. Mense moet, vind hy, moeite doen om sy filosofie te begryp, net soos die mens moeite moet doen om die natuur te deurgrond. Hierdie styl vul sy gedagtegoed aan. Dubbelsinnigheid suggereer eenheid, paradokse suggereer die eenheid van teenstellings, alliterasie suggereer harmonie, ensovoorts.

Die filosofie van Herakleitos word bekend na sy dood en het 'n invloed in die klassieke denke van die oudheid. Onder andere Plato, Aristoteles, die Epikureers, Neoplatoniste en kerkvaders verwys na hom, maar spesifiek die stoïsisme neem Herakleitos se idees oor vir hul eskatologie. In die Middeleeue was daar weinig belangstelling. In moderne tye het hy wel 'n invloed op filosowe soos Friedrich Nietzsche, Martin Heidegger en dialektiese denkers soos Georg Wilhelm Friedrich Hegel, en op skrywers soos Jorge Luis Borges, Harry Mulisch en Hugo Claus.

Diogenes Laërtius se "Lewe en leer van beroemde filosowe", vertaal van die Oudgrieks na Latyn in 1594, is 'n belangrike bron oor die lewe van Herakleitos en ander antieke Griekse filosowe.

Die beperkte informasie oor Herakleitos se lewe kom hoofsaaklik uit die "Lewe en leer van beroemde filosowe" (boek IX) van Diogenes Laërtius, wat ander outeurs aanhaal. Herakleitos word rondom 540 v.C. gebore in die welvarende, Ioniese Efese aan die Anatoliese weskus, as seun van die aristokraat Bloson van Heracon. Bloson sou die nasaat wees van Androclus, die stigter van die kolonie en seun van die Griekse tiran Codrus. Ionië maak tydens Herakleitos se lewe deel uit van die Persiese Ryk. Hy beleef dan ook die Ioniese opstand teen die Persiese oorheersing in die 6de eeu v.C. Diogenes vermeld dat die aristokraat 'n wonderkind en outodidak was. Tog ken Herakleitos ook die werk van andere filosowe. Voorts erf hy die posisie van priester-koning, maar staan dit af aan sy jonger broer.

Volgens 'n anekdote oortuig Herakleitos die destydse tiran Melancomas daarvan om af te tree. In die loop van sy lewe groei Herakleitos se weersin aan mense, en verag hy sowel sy stadsgenote as die inwoners van Athene. Sy laaste jare bring hy deur as kluisenaar. Daar word egter tans deur kenners vermoed dat hierdie inligting moontik latere versinsels is. Reise, misantropie, vorste adviseer en kluisenaarskap was naamlik standaard deel van verskeie biografieë van filosowe van hierdie tyd.

Oor Herakleitos se dood teen ongeveer 480 v.C. in Efese bestaan verskillende verhale. Bepaalde bronne meld dat hy sterf aan edema; ander beweer dat hy hiervan genees het en aan 'n ander siekte sterf. Diogenes gee drie weergawes bekom van verskillende bronne. Herakleitos kry edema deur die eet van plante en kruie, raadpleeg toe 'n arts, kritiseer vervolgens die geneeskunde en wil na eie insig met koeimis bedek word om uit te droog in die son. Hy genees nie en sterf daarna. In één weergawe word hy verskeur deur honde omdat hulle hom deur die mis nie herken nie. 

Vermoedelik is hierdie anekdotes nie betroubaar nie. Sommige navorsers sien daarin verwysings na Zoroastriese begrafnisrituele, waarby koeimis gebruik word en lyke agtergelaat word om verskeur te word deur wilde diere.

Theophrastus skryf Herakleitos se melankolie daaraan toe aan sy geskrifte 'maar half af' is en ‘na 'n vreemde mengelmoes lyk. Lucius Annaeus Seneca, Juvenalis, Lucianus en Sidonius Apollinaris noem hom die 'huilende filosoof' omdat hy beweer dat 'alles vloei' en omdat die domheid van mense hom laat huil. Herakleitos, wat bekend word as pessimis, word teenoor 'die laggende filosoof' Demokritus geplaas, wie juis moes lag weens domheid en tragiek.

Diogenes Laërtius beskryf Herakleitos as hooghartig, krities en later ook verbitterd. Hy het 'n kritiese ingesteldheid teenoor didaktiese, filosofiese en religieuse tradisies. So steun hy nie die denke van outoriteite soos Homerus, Hesiodos en Pythagoras nie. Ook distantieer hy homself van die massa en veroordeel hy sy stadsgenote omdat hulle sy vriend Hermodorus verban het. Die inwoners het na die verdrywing van die tirannie 'n beter bestuur daar wou stel, maar bekom te veel invloed volgens hom. Herakleitos weier later om te help met die stadsbestuur. Hy was nie 'n demokraat nie, maar beweer: 'Wet is om aan één man se wil gehoorsaam te wees, indien dié man die beste is', oftewel die mees wyse. Hy interesseer homself nie in politiek nie. Diogenes vermeld tewens dat Herakleitos deur die Persiese koning Darius uitgenooi word vir diens van sy hof, maar dat hy dit van die hand gewys het.

Kort na 500 v.C. voltooi Herakleitos sy filosofiese werk. Die werk is in die Ioniese dialek gestel en in prosa geskryf, waarmee hy aansluit by die Ioniese gebruik om in prosa "historiē" ('ondersoeke/studies') aan te bied. Hy plaas die werk in bewaring by die groot Artemistempel te Efese, wat nie ongebruiklik was nie. Die geskrif is volgens Diogenes Laërtius Oor die natuur ("Peri fyseōs") of moontlik "Die muses". Desondanks kom die woord "fysis" ('natuur') maar vier keer in die oorblywende fragmente van die werk voor. Die woord dui veral op die aard van sake, nie op natuur nie. Die werk bestaan volgens Theophrastus uit drie dele: oor die heelal, oor die politiek, en oor die gode. Hierdie is egter 'n latere interpretasie en klassifikasie, aangesien die oorblywende teksfragmente 'n eenheid vorm.

Dit is nie duidelik of die fragmente van 'n afskrif is van die werk in die tempel nie of dalk 'n kopie wat Herakleitos self besit het nie. Volgens Diogenes was dit 'n sekere Crates wie die boek vir die eerste keer na Griekeland gebring het. In 356 v.C. steek Herostratos die heiligdom aan die brand en gaan die oorspronklike teks verlore. Daar bestaan slegs nog aanhalings, opsommings, in tekste van latere outeurs. Dele wat nog bestaan, vorm die grootste versameling prosa van vóór Herodotus se "Historiës". Vroeë voorbeelde van aanhalers is Plato en Aristoteles, maar die meeste outeurs is van na ongeveer 100 n.C., byvoorbeeld Sextus Empiricus, Plotinus, en veral Plutarchus, Diogenes Laërtius, Johannes Stobaeus, Hippolytus van Rome en Clemens van Alexandrië.

Daar bestaan geen konsensus oor die aantal fragmente van Herakleitos se filosofiese werk wat nog bestaan nie. Moderne uitgawes dui op tussen 125 tot 156. Voorts is daar ongeveer honderde aanhalings van Herakleito bekend. In die geval van enkele fragmente is die egtheid omstrede of onduidelik van wat aanhalings is en wat toevoegings is van die aanhaler. Die oorspronklike volgorde van die fragmente is ook nie duidelik nie. In sy uitgawe van alle pre-sokratiese fragmente plaas Hermann Diels die fragmente alfabeties onder die name van die outeurs wie hom aangehaal het. A-fragmente is sy getuienisse, B-fragmenten sy aanhalings. Diverse uitgawes hanteer die neutrale opsomming van Diels, andere gebruik 'n tomatiese indeling. Die probleem by laasgenoemde is dat Herakleitos se filosofie 'n hegte eenheid vorm in tomatiek, taal- en beeldgebruik. Enkele uitgawes bevat 'n hipotetiese rekonstruksie van die oorspronklike volgorde.

Navorsers bestudeer veral die bewaarde fragmente, en tot 'n mindere mate die getuienisse van latere outeurs. Die rede hiervoor is dat sy teks interpretasie altyd moeilik was, en omdat ander skrywers hul eie doelstellings gehad het met die aanhaling en verwysing na uittreksels. Uit die oorlewende fragmente blyk dit dat Herakleitos verskeie filosofiese begrippe vir die eerste keer gebruik.
In fragment B35 kom die woord filosoof ("filosofoi andres") voor, waar dié sy letterlike, etimologiese betekenis het: 'wys-geer/iemand wie die wysheid begeer'. Die egtheid van die fragment is egter onseker. Indien eg, sou dit die oudste vermelding van die woord filosoof wees. 'n Tweede belangrike konsep is die begrip "nomos" ('wet') as algemene, universele, goddelike wet in fragment B114. Die derde is kosmos ('orde') in die fragment wat vir die eerste die betekenis 'wêreld' het. Vierdens gebruik Herakleitos logos as eerste om 'n natuurlike wet(matigheid) uit te druk. Ten slotte is Herakleitos se werk van die oudste bewaarde bron waarin die Sibille genoem word. Die Sibille het in die klassieke oudheid verwys na 'n aantal vroue wie, geïnspireerd deur 'n godheid (gewoonlik Apollo) en daardeur in ekstase, spontaan en ongevraag die toekoms voorspel in Griekse hexameters.

Herakleitos stel homself teenoor religieuse, etiese en filosofiese tradisies, soos die van die Eleate. Hy kritiseer ekplisiet die filosowe Pythagoras, Hecataeus en Xenophanes, maar ook die digters Homerus, Hesiodus en Archilochus. Hy was wel positief oor Bias van Priëne, een van die Sewe Wyses. Hesiodus en Homerus geniet baie aansien maar sou volgens hom die gode verkeerd voorgestel het, wat vir die mens as 'n slegte voorbeeld dien. Ook sien hulle nie in dat stryd 'n essensieële deel van die natuur is, en die essensieële eenheid van teenstrydighede. Die filosowe en digters sou blindelings nagevolg word deur 'praatjiemakers', terwyl die massa in Herakleitos se oë blind vertrou op gesag. Na sy mening moet mens egter nie 'optree as kinders van ons ouers'. 

Herakleitos bou voort op die tradisie van die Miletiese skool wat begin word deur Thales van Milete en Anaximander. Hy soek rasionele verklarings vir natuurgebeure. Net soos Xenophanes en pythagoreers distansieer Herakleitos homself tewens van religieuse en etiese tradisies. So beskou Xenophanes die gode as antropomorfiese fiksie, en postuleer hy één, abstrakte god wat na niks lyk in die mens of sy gedagtes. Vermoedelik was Herakleitos in sy jonge jare deur hierdie denker beïnvloed. Enkele bronne vermeld Xenophanes ook sou dien as sy leermeester. 'n Tweede sou Hippasus die pythagoreer gewees het. Hy glo dat die kosmos altyd in beweging was en dat vuur die basiselement daarvan was. In beide gevalle is 'n meester-leerlingverhouding nietemin onwaarskynlik.

Herakleitos kan nie onder 'n filosofiese skool ingedeel word nie. Sy kritiese ingesteltheid en verwerping van tradisie sowel as die massas sluit aan by die gegewe. Ten spyte hiervan bekom hy nietemin volgelinge wie om hom versamel en van hulle het selfs 'n filosofiese skool gestig. Hy verkondig egter nie sy filosofie in die openbaar nie, maar skryf hy dit op om te laat bewaar in die tempel van Artemis. Dit is nie seker of hy dit doen om bewaring te verseker of om die sirkulasie daarvan te beperk nie. Pas na sy dood verwerf hy noem sommige ondersteuners hulself herakleiteers, soos Cratylus.

Deur waarneming en kritiese refleksie lei Herakleitos uit waargenome verskynsels algemene, metafisiese insigte af (induktiewe logika). Sy gevolgtrekking was dat alles in die wêreld 'n eenheid vorm. Daarom lei hy etiese beginsels af uit die metafisiese insigte. Goeie optrede kon alleen deur goeie insig in die reëls en doelwitte van die kosmos verkry word. Kennis daaroor kon met moeite verkry word, en beslaan die totaliteit van kosmologie, natuurfilosofie, etiek, kennisleer en psigologie. 

Omdat Herakleitos sy filosofie as 'n eenheid bedoel, is al sy hoofbegrippe en tomas met mekaar verbind. Juis daarom herhaal hy gereeld woorde (byvoorbeeld tien keer "logos"), en gebruik hy semantiese of etimologiese verbonde woorde, soos "polemos" 'stryd' en "eris" 'konflik', of "logos" 'leer' en "homologein" 'dieselfde sê/erken'. Die literêre aspekte van die teks vul die filosofie dus aan. 'n Voorbeeld van tekstuele eienskappe wat die bedoeling onderstreep, is in fragment B119:

"Anthrōpōi" is die indirekte voorwerp in die datief, 'vir/aan/te/by/in/met'. Grammatikaal kan dit nietemin met beide ander woorde verbind word, wat ook die bedoeling is. Daarom verbind die sintaks die twee afsonderlike begrippe van die menslike aard en die goddelike entiteit. Dit ondersteun die gedagte, dat die mens self verantwoordelik is vir etiek en sy geluk ("eudaimon"), terwyl die tradisie juis stel dat gode, goeie of bose geeste daarvoor verantwoordelik was. 

Verder word die struktuur van die teks nie bepaald deur logiese argumentasie nie en ook nie deur die opeenstapeling van geleerdhede ("polymathiê") nie, wat Herakleitos veroordeel. Die struktuur wat hy hanteer, was die aaneenskakeling van idees en beelde deur middel van opeenvolgende (paradosale) uitsprake. Hierdeur vereis die teks baie interpretasiewerk, 'omdat dit alleen vir bekwame mense toeganklik sou wees'.

Herakleitos bied sy lesers 'n "logos" aan. Logos staan in sy tyd vir sistematiese denke en uiteensetting. Dit beteken hier 'uitleg', 'gedagtegang' of 'teorie', en verwys sowel na sy boek as sodanig, as na die inhoud daarvan. Later kry die begrip uitgebreide, filosofiese betekenisse. Herakleitos beweer dat sy logos objektief en altyd waar is. Dit bestaan nie uit 'n reeks waarneembare feite nie, maar staan vir intellektuele inspanning wat 'elke ding na sy aard' ontleed en lei tot 'n teorie van 'alles': 'Insig is iets van 'n uiversele aard'. Die logos ontbloot dus alle verbindings tussen die dinge, tussen die natuur en die mens, tussen alle teenstellings. Herakleitos maak die logos abstrak deur aan te neem dat dit ook buite die mens self bestaan as 'n natuurwet.

Die weg na begrip van die "logos" is moeilik, want die waarheid is verborge, maar geduld word tog beloon. In teenstelling tot sy tydgenoot Xenophanes, stel Herakleitos dat hoëre kennis mootlik is.'Aan iedereen is verstand gegee.' Mens kan die logos begryp, die aard van die dinge (fysis) deurgrond, die eenheid van alles ontdek en die kragte leer ken wat dit bewerkstellig. Wat vereis word is sorgvuldige waarneming, 'n oop houding, geduld en ervaring gebaseer op 'n kritiese ingesteltheid. Die ingesteltheid vereis tewens dat 'n mens by hom/haarself om raad kan nader en sy/haar gees kultiveer. Die weg tot insig verg egter moed en vereis moeite. Dit is 'n innerlike ontdekkingstog: 'Geestelike insig brei ditself uit', skryf hy en 'Van die siel sal jy die grense op jou speurtog nie vind nie, al bewandel jy elke weg: so diepe saamhang het jy'. 

Baie leer die "logos" nie ken nie, omdat 'die onverwagte nie verwag word nie', deur blind te vertrou op wat mens waarneem (byvoorbeeld 'dag en nag is verskillend'), deur blinde vertroue op ande persone se gesaghebenheid, of deur gebrek aan selfondersoek. 'Ongeloof verhinder insig', lui fragment B86. Om onwetendheid en intellektuele onwil te beskryf, gebruik Herakleitos baie keer die beeld van slaap teenoor wakker wees (sien sy proloog, in fragment B1). Die diepere saamhang van dinge ontgaan die menigte asof hulle slaap, en netso het hulle geen insig in hul eie optrede nie. Moontlik beskou hy dit as die taak van filosowe, wees wakker om hul oor hul medemense te waak. 

Die bewussynvlak verskil dus van persoon tot persoon en van oomblik tot oomblik. Dit sinspeel op die voortdurende, gelykmatige verandering en 'n kringloop van dinge. Hierby word deur Herakleitos se beeld- en taalgebruik die vergelyking gemaak met die vuur, die son en die andere hemelligame. Dit gebeur deur middel van ontsteek "(haptomai"), ontvlam ("aptō"), en uitdoof ("aposbénnymi"), wat geassosieer word met die lewe en die dood.

Terwyl Thales van Milete water beskou as die oerelement, Anaximenes lug, en Xenophanes die onbepaalde, beskou Herakleitos vuur ("pyr") as die grondelement waaruit al die andere voortgespruit het. Hy noem die vuur ook 'weerligstraal', vermoedlik in 'n poging die religieuse beeld van Zeus se bliksem te sekulariseer. Vuur beteken hier meer as slegs vlamme, en is wel bedoel as 'energie' of 'eter', omdat dit ook vir lig en warmte staan. Die keuse van vuur as grondbeginsel het moontlik te maak met die waarneming dat vuur dinamies en selfregulerend is. Materiaal wat in die vuur gegooi word, vervorm of verdwyn immers. Dit produseer nie meer, en ook nie minder nie. Daarna doof die vuur uit. 

Die filosoof vergelyk die vuur met gemunte goud, waarmee hy nie bedoel dat die vuur die mees waardevol is nie, maar dat dit ooral geldig is. Alles kan gewisseld word vir goud en andersom, en dit geld ook vir vuur. Die vuur sorg vir alle verandering. In die vuur gaan egter nie alles te gronde nie, maar alleen die afsonderlike dinge. Vernietiging deur vuur beteken 'n hernude kwantitatiewe en kwalitatiewe rangorde van elemente en dinge. Die vuur self is ewig, en dus is die universele orde (kosmos) ook ewig. Fragment B30 lui:
Die is onduidelik of Herakleito se uitsprake dat alles verteer sal word deur die vuur eskatologies geïnterpreteer moet word. Die stoïsyne baseer hul op 'n diens filosofie en stel dat die wêreld ten gronde sou gaan in die "ekpyrosis", 'wêreldbrand', waarna 'n nuwe wêreld gebore sou word. Herakleitos se voorganger Anaximander erken eweneens die beginsel van die sikliese lewe. Vermoedelik gaan dit by die "ekpyrosis" om stoïsyne en Christelike herinterpretasie. Herakleitos stel wel: 'Die vuur kom alles oordeel en agterhaal', maar hy bedoel hiermee in terme van die altyd aanwesige wetmatigheid van die elementêre siklus. Dat alles in die vuur moet vergaan, word slegs gepersonifieer as Geregtigheid.

Die konsep stryd ("polemos") is volgens Herakleito verbind met drie gedagtes: 1) dat alles altyd in beweging is, 2) dat alles 'n eenheid vorm, 3) dat dinge hul identiteit verkry deur stryd. Daarom gebruik Herakleitos die woorde "polemos" 'stryd', "chreoon" 'noodsaak', "eris" 'tweestryd' en "xynon" 'gelyk vir elkeen/algemeen' in dieselfde konteks. Daarmee sinspeel hy op digters soos Homerus, Hesiodus en Archilochus. Homerus en Archilochus noem Ares, die oorlogsgod, "xynos" 'onpartydig'. "Eris" word deur Homerus gebruik in 'n negatiewe sin, en deur Hesiodus in positiewe sin, maar vir Herakleitos is die begrip neutraal. Moontlik is "eris" as verbindende krag 'n toespeling op "eros", wat deur Hesiodus as 'n bindende krag beskou word.
Die wêreld ontstaan deur strydende kragte, wat in mekaar oorgaan in 'n ewige voortdurend proses. Dit is deur stryd dat die werklikheid dinamies is en teenstrydighede bestaan. Die tweestryd is daarom regverdig en noodsaaklik, want alles kry sy plek en moet sy plek behou. Dit is voorts die taak van die mens om te leer aanvaar dat spanning deel van die lewe is, en dat wedywer onvermydelike verskille in die saamlewing bepaal. 'Stryd is die vader van alles', stel hy daarom ook, 'die vors van alles.

Die vuur as oersubstantie dui nie op monisme (die geloof dat die totale werklikheid een, geslote stelsel is) nie, omdat vuur in 'n sikliese proses van wisseling ("tropai") omgesit word in see, see deels in aarde en deels in damp, en omgekeerd. 'Koue dinge word warm, warm word koud, vogtig word droog, en droog word vogtig.' Dit was die basis vir Empedokles se teorie van die vier elemente. Herakleitos gaan egter verder, deur die sikliese proses ooral te sien: 'Dieselfde is lewe en dood, wakker en slaap, jong en oud; want die eerste verander in die tweede; en die tweede verander op sy beurt in die eerste'.

So bly die kosmos, wat ewig is, tegelyk stabiel en dinamies. Volgens sy rivierfragmente, : 'Wie in 'n rivier trap, stroom steeds weer ander water toe'. Die rivier gee aan dat die natuur voortdurend verandering bring (die stromende water) maar is tog steeds stabiel (die rivierbedding). Die vorm word behou ondanks onophoudelike interne veranderinge. Tog kom veranderinge voor: in die somer (warm-droog) lyk die son byvoorbeeld sterker as in die winter (nat-koud). Teenoor die stelling van Parmenides van Elea dat die wêreld staties is, stel Herakleitos dus dat alles in beweging en wordend is. Die gedagte staan bekend as mobilisme of prosesfilosofie.



</doc>
<doc id="117391" url="https://af.wikipedia.org/wiki?curid=117391" title="Cannes-rolprentfees 2016">
Cannes-rolprentfees 2016

Die 69ste jaarlikse Cannes-rolprentfees is van 11-22 Mei 2016 gehou. Die Australiese regisseur George Miller was die voorsitter van die jurie vir die hoofkompetisie en die Franse akteur Laurent Lafitte die aanbieder van die opening- en die afsluitingseremonie. Altesaam 49 rolprente en kortfilms is vertoon.

Die fees is geopen met Woody Allen se prent "Café Society". Die Britse rolprent "I, Daniel Blake", met Ken Loach as regisseur, het die Palme d'Or gewen en die fees is met dié fliek afgesluit. 



</doc>
<doc id="117393" url="https://af.wikipedia.org/wiki?curid=117393" title="Cannes-rolprentfees 2015">
Cannes-rolprentfees 2015

Die 68ste jaarlikse Cannes-rolprentfees is van 13-24 Mei 2015 gehou. Die Amerikaanse regisseurbroers Joel en Ethan Coen was die voorsitters van die jurie vir die hoofkompetisie Dit was die eerste keer dat daar twee voorsitters was. Die Franse akteur Lambert Wilson was die aanbieder van die opening- en die afsluitingseremonie. Altesaam 47 rolprente en kortfilms is vertoon. Die Franse rolprent "Dheepan", met Jacques Audiard as regisseur, het die Palme d'Or gewen.

Die fees is geopen met Emmanuelle Bercot se "Standing Tall" en afgesluit met "Ice and the Sky" van Luc Jacquet. Albei flieks is gekies vir die krag en belangrikheid van hul boodskap – "Standing Tall" vir sy reaksie op die Charlie Hebdo-slagting en "Ice and the Sky" vir sy tema wat handel oor die toekoms van die aarde.

Die Franse regisseur Agnès Varda het die ere-Palme d'Or ontvang; sy is die eerste vrou wat die eer te beurt val.



</doc>
<doc id="117394" url="https://af.wikipedia.org/wiki?curid=117394" title="Cannes-rolprentfees 2014">
Cannes-rolprentfees 2014

Die 67ste jaarlikse Cannes-rolprentfees is van 14-25 Mei 2014 gehou. Die Nieu-Seelandse regisseur Jane Campion was die voorsitter van die jurie vir die hoofkompetisie. Die Franse akteur Lambert Wilson was die aanbieder van die opening- en die afsluitingseremonie. Altesaam 47 rolprente en kortfilms is vertoon. 

Die Turkse rolprent "Winter Sleep", met Nuri Bilge Ceylan as regisseur, het die Palme d'Or gewen. Die fees is geopen met Olivier Dahan se "Grace of Monaco", met Nicole Kidman in die rol van Grace Kelly. Dit is buite kompetisie vertoon. Die afsluitingsfliek was die gerestoureerde 4K-weergawe van Sergio Leone se western van 1964, "A Fistful of Dollars".



</doc>
<doc id="117396" url="https://af.wikipedia.org/wiki?curid=117396" title="Cannes-rolprentfees 2013">
Cannes-rolprentfees 2013

Die 66ste jaarlikse Cannes-rolprentfees is van 15-26 Mei 2013 gehou. Die regisseur Steven Spielberg was die voorsitter van die jurie vir die hoofkompetisie. Die Franse aktrise Audrey Tautou was die aanbieder van die opening- en die afsluitingseremonie. Altesaam 47 rolprente en kortfilms is vertoon. 

Die Franse rolprent "Blue Is the Warmest Colour" het die Palme d'Or gewen. In ’n buitengewone stap het die jurie, in oorleg met die regisseur, besluit om die prys aan die prent se twee hoofaktrises, Adèle Exarchopoulos en Léa Seydoux, toe te ken. Die fees is geopen met Baz Luhrmann se "The Great Gatsby" en afgesluit met "Zulu" van Jérôme Salle.



</doc>
<doc id="117398" url="https://af.wikipedia.org/wiki?curid=117398" title="Cannes-rolprentfees 2012">
Cannes-rolprentfees 2012

Die 65ste jaarlikse Cannes-rolprentfees is van 16-27 Mei 2012 gehou. Die Italiaanse regisseur Nanni Moretti was die voorsitter van die jurie vir die hoofkompetisie. Die Franse aktrise Bérénice Bejo het die opening- en die afsluitingseremonie aangebied. Altesaam 52 rolprente en kortfilms is vertoon. 

Die Franse rolprent "Blue Is the Warmest Colour" het die Palme d'Or gewen. Die fees is geopen met Wes Anderson se "Moonrise Kingdom" en afgesluit met "Thérèse Desqueyroux", die laaste fliek van wyle Claude Miller. Die amptelike plakkaat het ’n foto van Marilyn Monroe opgehad vir die 50ste herdenking van haar dood.



</doc>
<doc id="117399" url="https://af.wikipedia.org/wiki?curid=117399" title="Cannes-rolprentfees 2011">
Cannes-rolprentfees 2011

Die 64ste jaarlikse Cannes-rolprentfees is van 11-22 Mei 2011 gehou. Die Amerikaanse akteur Robert de Niro was die voorsitter van die jurie vir die hoofkompetisie. Die Franse aktrise, sangeres en regisseur Mélanie Laurent het die opening- en die afsluitingseremonie aangebied. Altesaam 50 rolprente en kortfilms is vertoon.

Die Amerikaanse rolprent "The Tree of Life", met Terrence Malick as regisseur, het die Palme d'Or gewen. Die fees is geopen met Woody Allen se "Midnight in Paris" en afgesluit met "The Beloved" van Christophe Honoré. Die openingsfliek van die Un Certain Regard-afdeling was Gus van Sant se "Restless". Die Italiaanse regisseur Bernardo Bertolucci het ’n ere-Palme d'Or ontvang.



</doc>
<doc id="117401" url="https://af.wikipedia.org/wiki?curid=117401" title="Cannes-rolprentfees 2010">
Cannes-rolprentfees 2010

Die 63ste jaarlikse Cannes-rolprentfees is van 12-23 Mei 2010 gehou. Die Amerikaanse regisseur Tim Burton was die voorsitter van die jurie vir die hoofkompetisie. Die Britse aktrise Kristin Scott Thomas het die opening- en die afsluitingseremonie aangebied. Altesaam 47 rolprente en kortfilms is vertoon. 

Die Thaise rolprent "Uncle Boonmee Who Can Recall His Past Lives", met Apichatpong Weerasethakul as regisseur, het die Palme d'Or gewen. Die fees is geopen met Ridley Scott se "Robin Hood" en afgesluit met "The Tree" van Julie Bertuccelli. 



</doc>
<doc id="117403" url="https://af.wikipedia.org/wiki?curid=117403" title="Cannes-rolprentfees 2009">
Cannes-rolprentfees 2009

Die 62ste jaarlikse Cannes-rolprentfees is van 13-24 Mei 2009 gehou. Die Franse aktrise Isabelle Huppert was die voorsitter van die jurie vir die hoofkompetisie. Die Franse akteur, regisseur en vervaardiger Édouard Baer het die opening- en die afsluitingseremonie aangebied. Altesaam 48 rolprente en kortfilms is vir mededinging gekies. 

Die Oostenrykse rolprent "The White Ribbon" ("Das weiße Band"), met Michael Haneke as regisseur, het die Palme d'Or gewen. Die fees is geopen met Pete Docter en Bob Peterson se "Up"; dit was die eerste keer dat ’n animasieprent of ’n rolprent in 3D die openingsfliek is. Die fees is afgesluit met "Coco Chanel & Igor Stravinsky" van Jan Kounen. 

Die Amerikaanse regisseur Clint Eastwood was die tweede ontvanger van ’n ere-Palme d'Or. 



</doc>
<doc id="117404" url="https://af.wikipedia.org/wiki?curid=117404" title="Cannes-rolprentfees 2008">
Cannes-rolprentfees 2008

Die 61ste jaarlikse Cannes-rolprentfees is van 14-25 Mei 2008 gehou. Benewens die flieks wat om pryse meegeding het, het groot Hollywood-produksies soos "Indiana Jones and the Kingdom of the Crystal Skull" en "Kung Fu Panda" hul premières hier gehad. Die Amerikaanse akteur en regisseur Sean Penn was die voorsitter van die jurie vir die hoofkompetisie. Die Franse akteur, regisseur en vervaardiger Édouard Baer het die opening- en die afsluitingseremonie aangebied. Altesaam 51 rolprente en kortfilms is vir mededinging gekies. 

Die Franse rolprent "The Class" ("Entre les murs"), met Laurent Cantet as regisseur, het die Palme d'Or gewen. Die fees is geopen met Fernando Meirelles se "Blindness" en afgesluit met "What Just Happened" van Barry Levinson. 



</doc>
<doc id="117405" url="https://af.wikipedia.org/wiki?curid=117405" title="Cannes-rolprentfees 2007">
Cannes-rolprentfees 2007

Die 60ste jaarlikse Cannes-rolprentfees is van 16-27 Mei 2007 gehou. Die Britse regisseur Stephen Frears was die voorsitter van die jurie vir die hoofkompetisie. Die Duitse aktrise en voormalige model Diane Kruger het die opening- en die afsluitingseremonie aangebied. Altesaam 53 rolprente en kortfilms is vir mededinging gekies. 

Die Roemeense rolprent "4 Months, 3 Weeks and 2 Days" ("4 luni, 3 saptamini si 2 zile"), met Cristian Mungiu as regisseur, het die Palme d'Or gewen. Die fees is geopen met Wong Kar-wai se "My Blueberry Nights" en afgesluit met "The Age of Ignorance" van Denys Arcand. 



</doc>
<doc id="117406" url="https://af.wikipedia.org/wiki?curid=117406" title="Voëlent">
Voëlent

Voëlent of vuurhoutjies ("Tapinanthus oleifolius" (J.C.Wendl.) Danser) is 'n halfparasiet wat op talle bome kan groei. Dit is inheems aan Namibië en Suid-Afrika en kom in die provinsies Noord-Kaap, Vrystaat, Noord-Wes en Limpopo voor. Dit is op die SANBI-rooilys as 'veilig' gelys.

Hierdie plant groei aan bome vas en gebruik hul plantsap. Dit het verdikte blare wat vaalgroen van kleur is. Dit dra opvallende blomme wat gewoonlik 'n rooi kleur het en insekte aantrek. Die vrug het 'n rooi velletjie wat deur voëls gevreet word. Daaronder is die pit wat baie klewerig is en hom aan die voël se bek vasheg. Die voël probeer van die pit ontslae te raak deur dit teen 'n tak te vryf, wat die saadjie op 'n tak van 'n ander boom "ent". Op die plek waar dit vassit veroorsaak dit abnormale groei van die gasheer. Die 'houtrose' wat dit veroorsaak word soms as dekorasie gebruik.

Die halfparasiet tap in die gasheerboom se xileem en verkry daarmee stikstof- en koolstofverbindings. Hoewel die voëlent ook self fotosintese bedryf, kan tussen 35% en 78% van die fotosintetiese produkte van die gasheer afkomstig wees.


</doc>
<doc id="117411" url="https://af.wikipedia.org/wiki?curid=117411" title="Kaapse rooibaars">
Kaapse rooibaars

Die Kaapse rooibaars of vals jakopewer ("Sebastes capensis") is 'n seevis wat deel uitmaak van die familie "Sebastidae". Dit word slegs aangetref in die waters van die weskus van Suid-Afrika, Tristan da Cunha en die suide van Suid-Amerika. "S. capensis" leef op dieptes van 20 tot 275 meter.

Die spesies is oorspronklik beskryf deur Gmelin in 1789 as "Scorpaena capensis". Dit is later herklassifiseer as "Sebastichthys capensis". In 1917 is dit herbeskryf deur Evermann en Radcliffe as "Sebastes chamaco". Die spesie se Engelse naam, "Jacopever", is afgelei van die pokgemerkte akneevel van 'n ou kaptein.

Die Kaapse rooibaars is 'n demersale vis wat 'n maksimum lengte van sowat 37 cm bereik, maar 'n meer normale grootte is ongeveer 30 cm. Die dorsale vin het ongeveer dertien stekels en dertien sagte strale en die anale vin het drie stekels en ses sagte strale. Die algemene kleur van hierdie vis is rooi of bruin, en daar is vyf of ses vaal kolle op die boonste deel van die liggaam. Dit het baie prominente oë. Dit voed hoofsaaklik op garnale.

Die Kaapse rooibaars word in die subtropiese waters in die suidoos-Atlantiese Oseaan aan die kus van Suid-Afrika, Tristan da Cunha en Gougheiland gevind. 'n Ander bevolking is teenwoordig in die suidoostelike Stille Oseaan aan die kus van Chili. Die dieptereeks vir hierdie spesie is 20 tot 275 meter.

Die Kaapse rooibaars voed op klein bentiese ongewerwelde diere. Dit is 'n vivipare spesies, die eiers word dus intern gehou totdat hulle uitbroei. In die fjords van die suide van Chili, beset die jong larwes die kanale waar copepod eiers volop is, terwyl die groter larwes beweeg na banke waar die soutgehalte hoër is en groter copepod prooi meer volop voorkom.




</doc>
<doc id="117414" url="https://af.wikipedia.org/wiki?curid=117414" title="Cannes-rolprentfees 2006">
Cannes-rolprentfees 2006

Die 59ste jaarlikse Cannes-rolprentfees is van 17-28 Mei 2006 gehou. Wong Kar-wai was die eerste Chinese regisseur wat voorsitter van die jurie was. Die Franse akteur Vincent Cassel het die opening- en die afsluitingseremonie aangebied. Altesaam 54 rolprente en kortfilms is vir mededinging gekies. 

Die Britse rolprent "The Wind That Shakes the Barley", met Ken Loach as regisseur, het die Palme d'Or gewen. Die fees is geopen met Wong Kar-wai se "The Da Vinci Code" en afgesluit met "Transylvania" van Tony Gatlif.



</doc>
<doc id="117415" url="https://af.wikipedia.org/wiki?curid=117415" title="Cannes-rolprentfees 2005">
Cannes-rolprentfees 2005

Die 58ste jaarlikse Cannes-rolprentfees is van 11-22 Mei 2005 gehou. Die Serwiese akteur en musikant Emir Kusturica was die voorsitter van die jurie. Die Belgiese aktrise Cécile de France het die opening- en die afsluitingseremonie aangebied. Altesaam 53 rolprente en kortfilms is vir mededinging gekies. 

Die Belgiese rolprent "L'Enfant", met die broers Luc en Jean-Pierre Dardenne as regisseurs, het die Palme d'Or gewen. Die fees is geopen met Dominik Moll se "Lemming" en afgesluit met "Chromophobia" van Martha Fiennes.



</doc>
<doc id="117416" url="https://af.wikipedia.org/wiki?curid=117416" title="Pick n Pay">
Pick n Pay

Pick n Pay is die tweede grootste supermarkkettingwinkelgroep in Suid-Afrika, gestig in 1967. Daar is ook takke in ander streke van Suider-Afrika, soos Botswana, Mosambiek, Zambië, Zimbabwe, Lesotho, Namibië en Mauritius; en daar is beplan om nog een te open in Malawi. Die stigter van die ketting was Jack Goldin, wat in Obeliai Litaue gebore is, maar na Suid-Afrika gevlug het toe die Nazi's sy dorp binnegeval het. Raymond Ackerman het aanvanklik drie Pick n Pay supermarkte (in Kaapstad) van Goldin gekoop, en die groep oor dekades reusagtig uitgebrei. Hy het as uitvoerende voorsitter gedien tot en met sy aftrede in 2010. Sy oudste seun, Gareth, is die huidige voorsitter.

Ander supermarkkettings in Suid-Afrika wat deel vorm van die Pick n Paygroep is die Score supermarkte en Boxer. Pick n Pay is egter tans besig met die omskakeling van Score supermarkte na Pick n Pay franchises. Hierdie inisiatief vorm die kern van Pick n Pay se ekonomiese bemagtigingskema.

As gevolg van 'n afname in wins, het die maatskappy sy werkersvakbonde in Julie 2011 ingelig dat hy 3 137 van sy 36 673 personeellede sou aflê.

Die Pick n Pay-merk, wat grootliks onveranderd gebly het sedert die 1970's, is in November 2007 herontwerp. Die maatskappy het aangekondig dat 'n merktransformasie sou plaasvind in die vorm van 'n handelsmerkherontwerp, nuwe uniforms, advertensieveldtogte, en die slagspreuk "Geïnspireer deur Jou". Hierdie herposisionering van die ikoniese Pick n Pay merk het gelei tot die verdwyning van die apostroof wat voor die "n" verskyn het.



</doc>
<doc id="117417" url="https://af.wikipedia.org/wiki?curid=117417" title="Cannes-rolprentfees 2004">
Cannes-rolprentfees 2004

Die 57ste jaarlikse Cannes-rolprentfees is van 12-23 Mei 2004 gehou. Die Amerikaanse akteur en vervaardiger Quentin Tarantino was die voorsitter van die jurie. Die Italiaanse aktrise Laura Morante het die opening- en die afsluitingseremonie aangebied. Altesaam 50 rolprente en kortfilms is vir mededinging gekies. 

Die Amerikaanse rolprent "Fahrenheit 9/11", met Michael Moore as regisseur, het die Palme d'Or gewen. Die fees is geopen met Pedro Almodóvar se "Bad Education" ("La mala educación") en afgesluit met "De-Lovely" van Irwin Winkler.



</doc>
<doc id="117419" url="https://af.wikipedia.org/wiki?curid=117419" title="Cannes-rolprentfees 2003">
Cannes-rolprentfees 2003

Die 56ste jaarlikse Cannes-rolprentfees is van 14-25 Mei 2003 gehou. Die Franse akteur, regisseur en vervaardiger Patrice Chéreau was die voorsitter van die jurie. Die Italiaanse aktrise en model Monica Bellucci het die opening- en die afsluitingseremonie aangebied. Altesaam 48 rolprente en kortfilms is vir mededinging gekies. 

Die Amerikaanse rolprent "Elephant" met Gus van Sant as regisseur, wat op die bloedbad by die Columbine-hoërskool geskoei is, het die Palme d'Or gewen. Die fees is geopen met Gérard Krawczyk se "Fanfan la Tulipe" en afgesluit met "Charlie: The Life and Art of Charles Chaplin" van Richard Schickel.



</doc>
<doc id="117420" url="https://af.wikipedia.org/wiki?curid=117420" title="Denis Beckett">
Denis Beckett

Denis Beckett (1946-) is 'n Suid-Afrikaanse skrywer, joernalis en TV-persoonlikheid. Onder sy boeke tel "Radical Middle: Confessions of an Accidental Revolutionary", "Trekking", "Still Trekking", "Jetlag: SA Airways in the Andrews Era" en "The Road Stops at Nowhere". In die 1980’s was hy redakteur van die politieke tydskrif "Frontline".

Denis Beckett is op 10 Desember 1946 in Londen, Engeland gebore. Hy verwerf ’n BA- en LLB-graad aan die Universiteit van die Witwatersrand. Beckett werk aanvanklik as advokaat, maar besluit in 1972 om die joernalistiekwêreld aan te durf, en werk onder meer by The Star, Rand Daily Mail, "World", "Drum" en "The Voice". Van 1979 tot 1991 was hy is die redakteur van die anti-apartheidtydskrif "Frontline". In die 1990’s word hy veral bekend vir sy TV-program, "Beckett’s Trek" op SAUK-TV (1994–2001). Hy was ook 'n rubriekskrywer vir The Sowetan, The Star, Beeld, Sunday Times en City Press, asook omroeper op "Radio 702" en "SAfm". Hy lewer tans gereelde bydraes vir "Moneyweb".

Fiksie:

Niefiksie:


</doc>
<doc id="117421" url="https://af.wikipedia.org/wiki?curid=117421" title="Cannes-rolprentfees 2002">
Cannes-rolprentfees 2002

Die 55ste jaarlikse Cannes-rolprentfees is van 15-26 Mei 2002 gehou. Die Amerikaanse regisseur David Lynch was die voorsitter van die jurie. Die Franse aktrise Virginie Ledoyen het die opening- en die afsluitingseremonie aangebied. Altesaam 55 rolprente en kortfilms is vir mededinging gekies. 

Die Pools-Frans-Duits-Britse rolprent "The Pianist", met Roman Polanski as regisseur, het die Palme d'Or gewen. Die fees is geopen met Woody Allen se "Hollywood Ending" en afgesluit met "And Now... Ladies and Gentlemen" van Claude Lelouch.



</doc>
<doc id="117422" url="https://af.wikipedia.org/wiki?curid=117422" title="Cannes-rolprentfees 2001">
Cannes-rolprentfees 2001

Die 54ste jaarlikse Cannes-rolprentfees is van 14-25 Mei 2001 gehou. Die Noorweegse aktrise en regisseur Liv Ullmann was die voorsitter van die jurie en die Britse aktrise Charlotte Rampling het die opening- en die afsluitingseremonie aangebied. Altesaam 59 rolprente en kortfilms is vir mededinging gekies. 

Die Italiaanse rolprent "The Son's Room", met Nanni Moretti as regisseur, het die Palme d'Or gewen. Die fees is geopen met Baz Luhrmann se "Moulin Rouge!" en afgesluit met "Savage Souls" ("Les âmes fortes") van Raúl Ruiz.



</doc>
<doc id="117423" url="https://af.wikipedia.org/wiki?curid=117423" title="Canon EF 17–40mm lens">
Canon EF 17–40mm lens

Die EF 17–40mm 4L USM lens is 'n wyehoeklens deur Canon Inc. vervaardig. Die lens het 'n EF-lenspassing om te kan werk met die EOS-lyn van kameras. Behalwe vir die voorste element, is dit verseël teen stof en water, en beskik oor 'n diafragma wat steeds byna sirkelvormig bly van 4 tot 8.

Die 17–40mm is die goedkoopste van Canon se huidige wyehoekzoemlense vir volraamliggame, met die EF 16–35mm 4L IS USM en EF 11–24mm 4L USM wat duurder, en die EF 16–35mm 2.8 L USM wat beide vinniger en duurder is. Dit weeg slegs 475 g, met afmetings van 83.5 mm x 96.8 mm, en is 'n gewilde keuse by baie fotograwe as gevolg van sy ligte en kompakte grootte. As 'n lid van die L-reeks is die 17–40mm 'n goeie plaasvervanger vir die 16–35mm 2.8 lens, wat swaarder is en ongeveer dubbel soveel kos. Let egter daarop dat Canon deesdae 'n beeldgestabiliseerde 16–35mm 4-lens vir sowat $300 meer as die 17-40 verkoop.

Hierdie lens is ook 'n gewilde opgradering van die voorraadstellens op baie van Canon se EOS digitale kameras, die EF-S 18–55mm 3.5–5.6, vir diegene wat nog steeds 'n wyehoeklens benodig. Op 'n gekropte sensor, het dit 'n 35 mm ekwivalente fokuslengte van 27–64mm. In hierdie rol vergelyk dit met die EF-S 17–55mm lens.

Hierdie lens word dikwels saam met 'n L-reeks-telefotolens, soos die EF 28–300mm 3.5–5.6 L USM of enige van die EF 70–200mm familie van lense (4L USM, 4L IS USM, 2.8 L USM, 2.8 L IS USM, 2.8 L IS USM II) gebruik.


</doc>
<doc id="117424" url="https://af.wikipedia.org/wiki?curid=117424" title="Canon EF 16–35mm lens">
Canon EF 16–35mm lens

Die EF 16–35mm lens is 'n familie van professionele wyehoeklense deur Canon Inc. vervaardig. Die oorspronklike weergawe, die EF 16–35mm 2.8 L USM, vervang die EF 17–35mm 2.8 L USM lens, wat op sy beurt die EF 20-35 2.8 L lens vervang het.

Die lens het 'n EF-lenspassing om te werk met die EOS lyn van kameras. Behalwe vir die voorste element, is dit verseël teen stof en water, en beskik oor 'n diafragma wat nog steeds byna sirkelvormig is van 2.8 tot 5.6.

Die EF 16–35mm 2.8 L USM is vervang deur die EF 16–35mm 2.8 L USM II vroeg in 2007. As die belangrikste verandering het die lens 'n nuwe optiese ontwerp met 16 elemente in 12 groepe. Ander veranderinge sluit in 'n 35 g toename in massa, 'n groter 82mm filterdeursnee en 'n langer lengte.

Die model II lens het gunstige tot uitstekende resensies ontvang, en is gebruik in onafhanklike rolprente soos "Marianne" wat geskiet is met behulp van 'n Canon EOS 7D.

Die volgende lid van die familie, die EF 16–35mm 4L IS USM, is aangekondig in Mei 2014. Terwyl dit een stop stadiger is as die ander 16–35mm weergawes, is dit die eerste L-reeks wyehoekzoem wat beeldstabilisering bied.

Onlangs het Canon aangekondig dat 'n opgegradeerde EF 16–35mm 2.8 L III USM in Augustus 2016 sal verskyn. Canon beweer dat die Mk III weergawe meer duursaam as die Mk II weergawe is, en volgens "Digital Photography Review", "het die Mark III duidelik verbeter op een van sy voorganger se grootste tekortkominge — swak af-van-die-middel verrigting".


</doc>
<doc id="117425" url="https://af.wikipedia.org/wiki?curid=117425" title="Cannes-rolprentfees 2000">
Cannes-rolprentfees 2000

Die 53ste jaarlikse Cannes-rolprentfees is van 14-25 Mei 2000 gehou. Die Franse regisseur en vervaardiger Luc Besson was die voorsitter van die jurie en die Franse aktrise Virginie Ledoyen het die opening- en die afsluitingseremonie aangebied. Altesaam 56 rolprente en kortfilms is vir mededinging gekies. 

Die Deense rolprent "Dancer in the Dark", met Lars von Trier as regisseur, het die Palme d'Or gewen. Die fees is geopen met Roland Joffé se "Vatel" en afgesluit met "Stardom" van Denys Arcand.



</doc>
<doc id="117426" url="https://af.wikipedia.org/wiki?curid=117426" title="Crowthorne">
Crowthorne

Crowthorne is 'n voorstad digby Kyalami, noord van Johannesburg, Suid-Afrika.

Die pleknaam kom van een van die voormalige draaie op die Kyalami-renbaan. Crowthorne was die eerste skerp draai aan die einde van die lang pylvak.


</doc>
<doc id="117427" url="https://af.wikipedia.org/wiki?curid=117427" title="Country View, Johannesburg">
Country View, Johannesburg

Country View is 'n voorstad noord van Johannesburg, Suid-Afrika.


</doc>
<doc id="117428" url="https://af.wikipedia.org/wiki?curid=117428" title="Cannes-rolprentfees 1999">
Cannes-rolprentfees 1999

Die 52ste jaarlikse Cannes-rolprentfees is van 12-23 Mei 1999 gehou. Die Kanadese akteur, skrywer en regisseur David Cronenberg was die voorsitter van die jurie en die Britse aktrise Kristin Scott Thomas het die opening- en die afsluitingseremonie aangebied. Altesaam 57 rolprente en kortfilms is vir mededinging gekies. 

Die Frans-Belgiese rolprent "Rosetta", met die broers Jean-Pierre and Luc Dardenne as regisseurs, het die Palme d'Or gewen. Die fees is geopen met Nikita Mikhalkov se "The Barber of Siberia" en afgesluit met "An Ideal Husband" van Oliver Parker.



</doc>
<doc id="117429" url="https://af.wikipedia.org/wiki?curid=117429" title="Carlswald">
Carlswald

Carlswald is 'n voorstad noord van Johannesburg, Suid-Afrika.


</doc>
<doc id="117430" url="https://af.wikipedia.org/wiki?curid=117430" title="Barbeque Downs">
Barbeque Downs

Barbeque Downs is 'n klein voorstad digby Kyalami, noord van Johannesburg, Suid-Afrika.

Die pleknaam kom van 'n voormalige draai en toeskouerplek op die Kyalami-renbaan, waar die motorsporttoeskouers altyd 'n lekker braaivleis gehou het teen sononder op resiesdae.


</doc>
<doc id="117431" url="https://af.wikipedia.org/wiki?curid=117431" title="Chartwell">
Chartwell

Chartwell is 'n landelike woongebied noordwes van Johannesburg, Suid-Afrika.


</doc>
<doc id="117432" url="https://af.wikipedia.org/wiki?curid=117432" title="Bloubosrand">
Bloubosrand

Bloubosrand is 'n voorstad noordwes van Johannesburg, Suid-Afrika.


</doc>
<doc id="117433" url="https://af.wikipedia.org/wiki?curid=117433" title="Cannes-rolprentfees 1998">
Cannes-rolprentfees 1998

Die 51ste jaarlikse Cannes-rolprentfees is van 13-24 Mei 1998 gehou. Die Amerikaanse regisseur Martin Scorsese was die voorsitter van die jurie en die Franse aktrise Isabelle Huppert het die opening- en die afsluitingseremonie aangebied. Altesaam 63 rolprente en kortfilms is vir mededinging gekies. 

Die Griekse rolprent "Mia aioniotita kai mia mera", met Theo Angelopoulos as regisseur, het die Palme d'Or gewen. Die fees is geopen met Mike Nichols se "Primary Colors" en afgesluit met "Godzilla" van Roland Emmerich.



</doc>
<doc id="117434" url="https://af.wikipedia.org/wiki?curid=117434" title="Broadacres, Gauteng">
Broadacres, Gauteng

Broadacres is 'n voorstad noord van Johannesburg, Suid-Afrika.

Dit het 'n eie sakesentrum.


</doc>
<doc id="117435" url="https://af.wikipedia.org/wiki?curid=117435" title="Blue Hills, Gauteng">
Blue Hills, Gauteng

Blue Hills is 'n voorstad in Midrand, noord van Johannesburg, Suid-Afrika.


</doc>
<doc id="117437" url="https://af.wikipedia.org/wiki?curid=117437" title="Botterpit">
Botterpit

Die botterpit of nar(r)a ("Acanthosicyos horridus" Welw. ex Hook.f ) is 'n plant wat wydverspreid en inheems is aan Namibië. In Suid-Afrika is sy status nie goed bekend nie. Die laaste melding stam uit 1925. Op die SANBI-rooilys is dit as "Nie voldoende inligtings nie" (DDD) gelys. Die moontlike voorkomsgebied binne Suid-Afrika lê in streke wat nie toeganklik is nie omrede daar diamante gevind word. Die plant groei veral in dié gebied van die Namib wat deur oggendmis bevog word. In die gebied rondom Walvisbaai en Swakopmund neem die populasie af, veral deur onttrekking van grondwater. Die plant hang af van grondwater en dra by tot die duine se stabilisering.
Dit is 'n groot en doringagtige plant wat 'n spanspekagtige vrug voortbring. Die vrug en sy sade is 'n belangrike voedsel vir die Topnaar-mense van Namibië.

Die Topnaar-naam "!nara" is verwant aan die woord "!na" wat "genoeg" beteken, en dit gee aan hoe belangrik hierdie plant vir die Topnaarvolk is. Dit is reeds seker 8 000 jaar in gebruik. Botterpitte kan gebruik word soos amandels in gebak, olie, lyfroom ens. en van die vrugvleis word "hoagaribeb" gemaak deur dit te kook.
Dit is geen vetplant nie en dit is blaarloos met 'n groen stam, wat vir die fotosintese sorg. "A. horridus" is die enigste lid van die "Cucurbitaceae" wat aan die ekstreme woestynklimaat van die Namib aangepas is en die ontbreek van blare is een van sy aanpassings. Dit is 'n C3-plant. Die stamme kan meters lank word en is dikwels met sand bedek. Hulle het 'n deursnee met 15 groewe wat langs die stam loop. Die plant versamel sand rondom en vorm so 'n heuweltjie. Net die stingels wat bo die sand steek het dorings wat as 'n skroef op die tak groei. Die wortels kan tot 100 m diep groei en versamel grondwater van ondergrondse riviere soos die Kuisebrivier. 


</doc>
<doc id="117438" url="https://af.wikipedia.org/wiki?curid=117438" title="Cannes-rolprentfees 1997">
Cannes-rolprentfees 1997

Die 50ste jaarlikse Cannes-rolprentfees is van 7-18 Mei 1997 gehou. Die Franse aktrise en sangeres Isabelle Adjani was die voorsitter van die jurie en die Franse aktrise en regisseur Jeanne Moreau het die opening- en die afsluitingseremonie aangebied. Altesaam 53 rolprente en kortfilms is vir mededinging gekies. 

Die Palme d'Or is gesamentlik toegeken aan "Taste of Cherry" ("Ta'm e guilass") van die regisseur Abbas Kiarostami en "The Eel" ("Unagi") van Shōhei Imamura. Die fees is geopen met Luc Besson se "The Fifth Element" en afgesluit met "Absolute Power" van Clint Eastwood.



</doc>
<doc id="117440" url="https://af.wikipedia.org/wiki?curid=117440" title="Cannes-rolprentfees 1996">
Cannes-rolprentfees 1996

Die 49ste jaarlikse Cannes-rolprentfees is van 9-20 Mei 1996 gehou. Die Amerikaanse regisseur en vervaardiger Francis Ford Coppola was die voorsitter van die jurie en die Franse aktrise en regisseur Sabine Azéma het die opening- en die afsluitingseremonie aangebied. Altesaam 61 rolprente en kortfilms is vir mededinging gekies. 

Die Britse rolprent "Secrets & Lies" van die regisseur Mike Leigh het die Palme d'Or gewen. Die fees is geopen met Patrice Leconte se "Ridicule" en afgesluit met "Flirting with Disaster" van David O. Russell.



</doc>
<doc id="117441" url="https://af.wikipedia.org/wiki?curid=117441" title="Cannes-rolprentfees 1995">
Cannes-rolprentfees 1995

Die 48ste jaarlikse Cannes-rolprentfees is van 17-28 Mei 1995 gehou. Die Franse aktrise, sangeres en regisseur Jeanne Moreau was die voorsitter van die jurie en die Franse aktrise en model Carole Bouquet het die opening- en die afsluitingseremonie aangebied. Altesaam 60 rolprente en kortfilms is vir mededinging gekies. 

Die Joego-Slawiese rolprent "Underground" van die regisseur Emir Kusturica het die Palme d'Or gewen. Die fees is geopen met Jean-Pierre Jeunet se "The City of Lost Children" en afgesluit met "The Quick and the Dead" van Sam Raimi.



</doc>
<doc id="117443" url="https://af.wikipedia.org/wiki?curid=117443" title="Cannes-rolprentfees 1994">
Cannes-rolprentfees 1994

Die 47ste jaarlikse Cannes-rolprentfees is van 12-23 Mei 1994 gehou. Die Amerikaanse akteur en regisseur Clint Eastwood was die voorsitter van die jurie en die Franse aktrise, sangeres en regisseur Jeanne Moreau het die opening- en die afsluitingseremonie aangebied. Altesaam 52 rolprente en kortfilms is vir mededinging gekies. 

Die Amerikaanse rolprent "Pulp Fiction" van die regisseur Quentin Tarantino het die Palme d'Or gewen. Die fees is geopen met Joel Coen se "The Hudsucker Proxy" en afgesluit met "Serial Mom" van John Waters.



</doc>
<doc id="117444" url="https://af.wikipedia.org/wiki?curid=117444" title="Cannes-rolprentfees 1993">
Cannes-rolprentfees 1993

Die 46ste jaarlikse Cannes-rolprentfees is van 13-24 Mei 1993 gehou. Die Franse regisseur en vervaardiger Louis Malle was die voorsitter van die jurie en die Franse aktrise, sangeres en regisseur Jeanne Moreau het die opening- en die afsluitingseremonie aangebied. Altesaam 58 rolprente en kortfilms is vir mededinging gekies. 

Die rolprente "Farewell My Concubine" ("Ba wang bie ji") van die regisseur Chen Kaige en "The Piano" van Jane Campion het die Palme d'Or gedeel. Die fees is geopen met André Téchiné se "My Favorite Season" en afgesluit met "Toxic Affair" van Philomène Esposito.



</doc>
<doc id="117445" url="https://af.wikipedia.org/wiki?curid=117445" title="Cannes-rolprentfees 1992">
Cannes-rolprentfees 1992

Die 45ste jaarlikse Cannes-rolprentfees is van 7-18 Mei 1992 gehou. Die Franse akteur en vervaardiger Gérard Depardieu was die voorsitter van die jurie. Altesaam 53 rolprente en kortfilms het om pryse meegeding. 

Die Sweedse rolprent "The Best Intentions" ("Den goda viljan") van die regisseur Bille August het die Palme d'Or gewen. Die fees is geopen met Paul Verhoeven se "Basic Instinct" en afgesluit met "Far and Away" van Ron Howard.



</doc>
<doc id="117447" url="https://af.wikipedia.org/wiki?curid=117447" title="Cannes-rolprentfees 1991">
Cannes-rolprentfees 1991

Die 44ste jaarlikse Cannes-rolprentfees is van 9-20 Mei 1991 gehou. Die Frans-Poolse akteur, regisseur en vervaardiger Roman Polanski was die voorsitter van die jurie. Altesaam 50 rolprente en kortfilms het om pryse meegeding.

Die Amerikaanse rolprent "Barton Fink" van die regisseurbroers Ethan en Joel Coen het die Palme d'Or gewen. Die fees is geopen met David Mamet se "Homicide" en afgesluit met "Thelma & Louise" van Ridley Scott.



</doc>
<doc id="117450" url="https://af.wikipedia.org/wiki?curid=117450" title="Cannes-rolprentfees 1990">
Cannes-rolprentfees 1990

Die 43ste jaarlikse Cannes-rolprentfees is van 10-21 Mei 1990 gehou. Die Italiaanse regisseur en draaiboekskrywer Bernardo Bertolucci was die voorsitter van die jurie. Altesaam 51 rolprente en kortfilms het om pryse meegeding. 

Die Amerikaanse rolprent "Wild at Heart" van die regisseur David Lynch het die Palme d'Or gewen. Die fees is geopen met Akira Kurosawa se "Dreams" en afgesluit met "The Comfort of Strangers" van Paul Schrader.



</doc>
<doc id="117452" url="https://af.wikipedia.org/wiki?curid=117452" title="Daalderplant">
Daalderplant

Die daalderplant ("Tetraena stapfii" (Schinz) Beier & Thulin) is endemies aan Namibië.

Dit groei in die Namib-ekostreek naby die Atlantiese kus. Die oggendmis is die belangrikste bron van vog vir hierdie plant. Dit is 'n struik wat ronde blare het soos 'n munt en dit verklaar sy naam. 'n Daalder is 'n ou Nederlandse munt wat anderhalf gulden waard was.


</doc>
<doc id="117457" url="https://af.wikipedia.org/wiki?curid=117457" title="Knoppiesstinkkruid">
Knoppiesstinkkruid

Knoppiesstinkkruid ("Oncosiphon suffruticosum" (L.) Källersjö) is inheems aan Namibië en die Wes- en Noord-Kaap van Suid-Afrika. Op die SANBI-rooilys is die spesie as 'veilig' (LC) gelys.

Dit is 'n eenjarige kruid met blare wat 'n prikkelende aromatiese reuk het. Die bloemhoof bestaan uit talle geel knoppies van ongeveer 5 mm deursnee.
Dit word kniehoog en het veeragtige blare wat grysgroen van kleur is. Dit groei op kaal sandgrond, byvoorbeeld aan die rand van soutmoerasse. Dit is in Australië 'n indringerplant wat moeilik is om te beheer.

In Suid-Afrika is dit 'n onkruid wat erg met gewasse kan wedywer. Dit is vanweë die sterk reuk onsmaaklik vir die vee en beïnvloed die smaak van melk en vleis negatief indien dit gevreet word. Dit plant hom net met sy saadjies voort en versprei hom stadig omrede die saadjie geen verspreidingsaanpassings het nie.


</doc>
<doc id="117459" url="https://af.wikipedia.org/wiki?curid=117459" title="Ebony Park">
Ebony Park

Ebony Park is 'n voorstad in Midrand, noord van Johannesburg, Suid-Afrika.


</doc>
<doc id="117460" url="https://af.wikipedia.org/wiki?curid=117460" title="Erand">
Erand

Erand is 'n voorstad van Johannesburg, Suid-Afrika.


</doc>
<doc id="117461" url="https://af.wikipedia.org/wiki?curid=117461" title="Farmall">
Farmall

Farmall is 'n voorstad noordwes van Johannesburg, Suid-Afrika. Farmall is hoofsaaklik 'n landbouvoorstad van Randburg, en bestaan uit kleinhoewes.


</doc>
<doc id="117464" url="https://af.wikipedia.org/wiki?curid=117464" title="Avigdor Lieberman">
Avigdor Lieberman

Avigdor Levi Lieberman, Hebreeus: אביגדור ליברמן , (gebore 5 Julie 1958 in Chişinău) is 'n Israelse politikus wat aan die regs-nasionalistiese Yisrael Beitenu-party behoort. 

Lieberman is die oprigter en leier van Yisrael Beitenu ('Israel Ons Huis'). Sedert 1999 is hy 'n lid van die Knesset. Hy het ook verskeie ministersposte beklee, in die kabinette Sharon I, Sharon II en Olmert en die van minister van Buitelandse Sake in die kabinette Netanyahu II en Netanyahu III. Van 2016 tot 2018 was hy minister van Verdediging in die Netanyahu IV-kabinet gewees.

Afkomstig uit die Moldawiese Sosialistiese Sowjetrepubliek emigreer hy in 1978 na Israel.

Lieberman was 'n lid van die Likoed-party gewees en het vir Benjamin Netanyahu gewerk. In 1999 het hy Yisrael Beintenu opgerig, 'n politieke party vir Joodse immigrante uit die voormalige Sowjetunie.

Hy is 'n voorstander van 'n streng beleid teen die Palestyne en woon op die Wesoewer.



</doc>
<doc id="117465" url="https://af.wikipedia.org/wiki?curid=117465" title="Izak David du Plessis">
Izak David du Plessis

Izak (of Isaac) David du Plessis (Colesberg, Kaapkolonie, 4 Junie 1808 – Colesberg, 14 September 1884) was ’n boer, kerkman en op 8 Desember 1860 stigterslid van die Gereformeerde kerk Colesberg. Talle van sy nasate het ’n belangrike plek in die kerklike en burgerlike samelewing beklee, onder wie sy seun ds. L.J. du Plessis (Colesberg se tweede Gereformeerde predikant), en sy kleinseuns di. I.D. Krüger en D.P. du Plessis, prof. J.A. du Plessis, Daniël du Plessis, hoofbestuurder van die Suid-Afrikaanse Spoorweë en Hawens, die farmakoloog prof. Douw Steyn en dr. Hennie Steyn, sekretaris van finansies, en agterkleinseuns proff. Wicus du Plessis en Hugo du Plessis.

I.D. du Plessis was die vyfde seun van Sarel (of Charl) Jacob du Plessis en sy vrou, Anna Martha Kruger. Du Plessis het eers as diaken en daarna as ouderling van die NG gemeente Colesberg gedien. Hy het 'n bemiddelaarsrol gespeel in die kerklike moeilikhede en die gemeente verteenwoordig op die Sinode van 1857 waar hy sterk standpunt ingeneem het oor die vraagstukke van kanselvryheid ten opsigte van die Anglikaanse biskop, wie se preek in die kerk op Colesberg ’n opskudding veroorsaak het, en oor afsonderlike geboue vir Kleurlinggemeentes. Op 3 Oktober 1859 het hy ontslag gevra as ouderling, maar nog gedien tot hy eindelik losgemaak is.

Hierna het hy die leiding geneem om ds. Dirk Postma na sy plaas Hamelfontein te bring waar die Gereformeerde kerk Colesberg op 8 Desember 1860 gestig is as die derde gemeente in die Kaapkolonie en hy tot ouderling verkies is. Weens die pynlike aanleiding daartoe, het die plaaslike NG gemeente begrip getoon vir die afskeiding. Hulle kon nie die ou kerkgebou aan die nuwe gemeente verkoop nie, maar het wel ’n erf aan die Gereformeerde kerk geskenk. Ook kon die NG gemeente nie op Du Plessis se versoek bewillig om ’n Spesiale Sinode van die Kaapse Kerk op te roep om die moontlikheid van hereniging te oorweeg nie. Tog het hulle die Kanselbybel wat Du Plessis se vader aan die NG gemeente geskenk het, aan sy seun terugbesorg. 

Eers kon die gemeente nie besluit of hulle die kerk op die dorp of ’n plaas moes bou nie. ’n Sakeman het toe £1 000 van nie-Gereformeerdes op die dorp aan die nuwe gemeente beloof as hulle die kerk op die dorp sou bou, want ’n kerk in die distrik kon ’n groot verlies aan sake vir Colesberg beteken en selfs tot die stigting van ’n kerkdorp lei. Nadat ds. Postma die gemeente aangeraai het om eers die omstandighede op die dorp te beproef, het die NG gemeente ’n erf geskenk aanliggend tot dié wat Douw G. Steyn reeds bewillig het en selfs sy lidmate aangespoor om by te dra tot die boufonds. Teen Augustus 1861 kon die kerkraad met die beplanning van die gebou begin en so het Du Plessis die gebou se hoeksteen op 15 Maart 1862 onder leiding van ds. Postma gelê. 

Ná die onaangenaamheid met ds. Thomas Reid van die plaaslike NG gemeente van 1836 tot 1856 het die Gereformeerdes van Colesberg uitgesien na goeie betrekkings met dié gemeente en sy nuwe leraar, prop. A.D. Lückhoff, maar dié predikant was ’n verbete vyand van die Gereformeerde Kerk. Ná die afskeiding van Desember 1860 het lidmate steeds gedurig na die Gereformeerde kerk oorgegaan. Daarom het ds. Lückhoff besluit om tydens die hoeksteenlegging by di. Postma en Johannes Beijer te verneem "omtrent de afscheiding alhier en de beschuldigingen, die van hunne zijde tegen ons kerk word ingebracht". Lückhoff het ds. Postma in briewe wat hy laat publiseer het in "The Colesberg Advertiser" bestempel as "een verleider des volks, en wat erger is, een antichrist". Dié aanvalle het die Gereformeerde kerkraad op 14 Maart 1862 daarvan oortuig dat hulle dankbaar moes let op die voorsienigheid van God wat hulle tot by die Gereformeerde leer en diens gebring het.

Du Plessis se vrou, Hester (née Venter), A.P. Venter en andere kon nie verstaan waarom daar so op diegene wat so veel jare lank ’n aanstoot in die midde van die NG gemeente was, nou gefulmineer word terwyl hulle stil uit die kerk wil gaan nie. William Shaw Giddy, redakteur van "The Colesberg Advertiser" en dus ’n buitestander, het opgemerk dat die stigting van die plaaslike Gereformeerde kerk die gevolg was van beginselsverskille en swak hantering oor lang jare in die Kaapse Kerk. 

Du Plessis se vrou was volgens oorlewing ’n formidabele lidmaat van haar kerk. Toe ds. Postma die dienste op Colesberg waargeneem het in die afwesigheid van die konsulent, ds. Johannes Beijer, het Hester du Plessis na die pastorie van ds. Lückhoff gegaan, en in die aanwesigheid van ds. A.A. Louw van Fauresmith met kerkraadslede en verskeie lidmate oor die kerklike onenigheid gesprek gevoer. Sy het die leraars versoek om hul gemeentes tot vrede te maan en het ds. Postma so vurig verdedig dat ds. Lückhoff uitgeroep het: "Mev. Du Plessis, u moes ds. Postma gewees het!"

Ook haar man was moeg vir die volgehoue vervolging om hul gewetens ontwil. Hy het, waarskynlik in die plaaslike nuusblad, gesug: "Ach! magt de tijd haast komen dat wij niet meer nodig zullen hebben in de Couranten tegen onzen zin en wil gevergt te worden om te schrijven en elkander te beleedigen." Kort hierna, in 1863, het talle Gereformeerdes midde-in die kerkbou op Colesberg besluit om doodeenvoudig op die plaas Rietfontein in die Winterveld ’n dorp of "kerkplaats" aan te lê, wat hulle dan ook Philipstown genoem het na goewerneur Philip Wodehouse, wat ook sy naam verleen het aan die distrik Wodehouse om die dorp Dordrecht in die Noordoos-Kaap. Du Plessis en sy gesin het egter op Colesberg bly woon. Hy het in verskillende sinodes gedien en was ’n intieme raadgewer van ds. (later prof.) Postma.

Du Plessis het 'n grootskaalse boerdery onder sy beheer gehad en die plase Springfontein, Hamelfontein, Potfontein, Damplaas, Kleintoren, Tierhoek, Renostherfontein en Brandwag besit. Hy was, volgens dr. Bouke Spoelstra in die "Suid-Afrikaanse Biografiese Woordeboek", 'n besadigde, ordeliewende en gematigde persoon met groot gawes van verstand en wellewendheid. Hy het die voorreg gesmaak dat sy seun ds. L.J. du Plessis, Colesberg se Gereformeerde leraar van 1880 tot 1894, die predikant was wat hom op sy sterfbed versorg het. Hy is op sy plaas Springfontein begrawe.

Du Plessis is op 3 Julie 1826 met die 15-jarige Hester Venter (30 Januarie 1811 – 24 Januarie 1869) getroud, ’n maand ná sy 18de verjaardag. Onder haar broers was J.J. ’n stigter van die Gereformeerde Kerk in die Oranje-Vrystaat en twee maal waarnemende president van die republiek, en ds. S.D. Venter die eerste predikant van die Gereformeerde kerk Bethulie onder wie se leiding ’n deel van die gemeente in 1877 afgeskei het. Hester du Plessis was 'n prominente leidster in die kerklike stryd binne die gemeente Colesberg tydens die bediening van ds. Thomas Reid. By haar oorlyde het haar eggenoot 'n waardering oor haar karaktereienskappe as Christin, vrou en moeder gepubliseer, naamlik "Verhaal van het leven en zalig afsterven van wijlen Mejufvrouw Hester du Plessis, geboren Venter, dochter van Jan Adriaan Venter en Margaretha Johanna Louw" (1869). Dr. Spoelstra skryf: "Sy het onteenseglik 'n groot invloed op Du Plessis uitgeoefen." Ná haar oorlyde is hy getroud met Helena Margaretha Lessing. 
Uit die eerste huwelik is 14 kinders gebore van wie drie jonk oorlede is. Uit die tweede huwelik is ses kinders gebore. Verskeie prominente Afrikaanse families stam uit hierdie huwelike: Christina Magdalena du Plessis, getroud met Nicolaas Kruger van Schalk-wykskraal, Venterstad, was die moeder van ds. I.D. Krüger; Debora was die moeder van wyle dr. Hennie Steyn, gewese sekretaris van finansies, en prof. Douw Steyn, farmakoloog; I.D. jr. was die vader van D.H.C. du Plessis, in lewe hoofbestuurder van die Suid-Afrikaanse Spoorweë en Hawens; en ds. Lodewikus Johannes du Plessis was die vader van prof. J.A. du Plessis, die vader van proff. Wicus du Plessis en Hugo du Plessis en die vroueleier in die Gereformeerde Kerk Ida Bosman.



</doc>
<doc id="117468" url="https://af.wikipedia.org/wiki?curid=117468" title="Fellow of the Royal Society">
Fellow of the Royal Society

'n Fellow of the Royal Society is 'n lid van die [Britse] Royal Society. Lede mag die postnominale letters "FRS" ("Fellow of the Royal Society") gebruik. Ongeveer 80 lede van die "Royal Society" het die Nobelprys gewen.


</doc>
<doc id="117472" url="https://af.wikipedia.org/wiki?curid=117472" title="Halfway House">
Halfway House

Halfway House (Estate) is 'n voorstad van Midrand, noord van Johannesburg, Suid-Afrika.


</doc>
<doc id="117473" url="https://af.wikipedia.org/wiki?curid=117473" title="Halfway Gardens">
Halfway Gardens

Halfway Gardens is 'n voorstad in Midrand, noord van Johannesburg, Suid-Afrika.


</doc>
<doc id="117475" url="https://af.wikipedia.org/wiki?curid=117475" title="Headway Hill">
Headway Hill

Headway Hill is 'n voorstad in Midrand, noord van Johannesburg, Suid-Afrika.


</doc>
<doc id="117476" url="https://af.wikipedia.org/wiki?curid=117476" title="Glen Austin">
Glen Austin

Glen Austin is is 'n voorstad in Midrand, noord van Johannesburg, Suid-Afrika.


</doc>
<doc id="117477" url="https://af.wikipedia.org/wiki?curid=117477" title="Kyalami Estate">
Kyalami Estate

Kyalami Estates is 'n afgesperde voorstad in Midrand, noord van Johannesburg, Suid-Afrika.


</doc>
<doc id="117478" url="https://af.wikipedia.org/wiki?curid=117478" title="Maroeladal">
Maroeladal

Maroeladal is 'n voorstad in die noorde van Johannesburg, Suid-Afrika.


</doc>
<doc id="117479" url="https://af.wikipedia.org/wiki?curid=117479" title="Kya Sand">
Kya Sand

Kya Sand is 'n industriële voorstad van Randburg, noord van Johannesburg, Suid-Afrika.


</doc>
<doc id="117480" url="https://af.wikipedia.org/wiki?curid=117480" title="Midridge Park">
Midridge Park

Midridge Park is 'n voorstad noord van Johannesburg, Suid-Afrika.


</doc>
<doc id="117481" url="https://af.wikipedia.org/wiki?curid=117481" title="Millgate Farm">
Millgate Farm

Millgate Farm is 'n landelike voorstad noord van Johannesburg, Suid-Afrika.


</doc>
<doc id="117482" url="https://af.wikipedia.org/wiki?curid=117482" title="Noordwyk">
Noordwyk

Noordwyk is 'n voorstad in Midrand, noord van Johannesburg, Suid-Afrika.


</doc>
<doc id="117483" url="https://af.wikipedia.org/wiki?curid=117483" title="Nietgedacht">
Nietgedacht

Nietgedacht is 'n landelike voorstad noordwes van Johannesburg, Suid-Afrika.


</doc>
<doc id="117484" url="https://af.wikipedia.org/wiki?curid=117484" title="Rabierif">
Rabierif

Rabierif is 'n voorstad noordoos van Johannesburg, Suid-Afrika.


</doc>
<doc id="117485" url="https://af.wikipedia.org/wiki?curid=117485" title="Plooysville">
Plooysville

Plooysville is 'n klein voorstad in die noorde van Johannesburg, Suid-Afrika.


</doc>
<doc id="117486" url="https://af.wikipedia.org/wiki?curid=117486" title="Randjespark">
Randjespark

Randjespark is 'n voorstad in Midrand, noord van Johannesburg, Suid-Afrika.


</doc>
<doc id="117487" url="https://af.wikipedia.org/wiki?curid=117487" title="Sunninghill">
Sunninghill

Sunninghill is 'n groot voorstad in Sandton, noordwes van Johannesburg, Suid-Afrika.


</doc>
<doc id="117488" url="https://af.wikipedia.org/wiki?curid=117488" title="Vorna Valley">
Vorna Valley

Vorna Valley is 'n voorstad in Midrand, noord van Johannesburg, Suid-Afrika.

Vorna Valley

</doc>
<doc id="117489" url="https://af.wikipedia.org/wiki?curid=117489" title="Witkoppen">
Witkoppen

Witkoppen is 'n voorstad in die noordelike gedeelte van Sandton, noord van Johannesburg, Suid-Afrika.

Dit is 'n digbevolkte woongebied met meer as agt uitbreidings reeds gevestig. Die hoofweg deur die gebied heet ook Witkoppenweg. 


</doc>
<doc id="117490" url="https://af.wikipedia.org/wiki?curid=117490" title="Willaway">
Willaway

Willaway is 'n klein voorstad in die noorde van Johannesburg, Suid-Afrika.


</doc>
<doc id="117491" url="https://af.wikipedia.org/wiki?curid=117491" title="Riverbend">
Riverbend

Riverbend LH is 'n voorstad noord van Sandton, Johannesburg, Suid-Afrika. Dit bestaan uit 'n paar klein landbouhoewes, sowel as 'n gebied van digbevolkte alleenstaande behuising wat deur Swartes bewoon word.


</doc>
<doc id="117492" url="https://af.wikipedia.org/wiki?curid=117492" title="Order of Merit">
Order of Merit

Die Order of Merit (OM) is 'n Britse orde van meriete om voortreflike diens in die weermag, wetenskap, kuns, literatuur, of vir die bevordering van kultuur te erken. Dit is deur die monarg Edward VII geskep en is tot 24 lewende lede plus 'n aantal buitelandse benoemdes beperk. Lede van die "Order of Merit" mag die letters "OM" na hul name gebruik.



</doc>
<doc id="117494" url="https://af.wikipedia.org/wiki?curid=117494" title="Basterskurweblaarrosyntjie">
Basterskurweblaarrosyntjie

Die basterskurweblaarrosyntjie ("Grewia retinervis" Burret) is 'n plant wat aan Namibië en Suid-Afrika inheems is. Dit kom in Noord-Wes en Limpopo voor en op die SANBI-rooilys is dit as 'veilig' (LC) gelys.


</doc>
<doc id="117497" url="https://af.wikipedia.org/wiki?curid=117497" title="Bobbejaanskoen">
Bobbejaanskoen

Die bobbejaanskoen ("Androcymbium melanthioides" Willd.) is 'n plant wat aan Namibië en Suid-Afrika inheems is. Dit kom nie in KwaZulu-Natal voor nie en op die SANBI-rooilys is dit as 'veilig' (LC) gelys.

Daar is drie subspesies:

Die plant is 'n geofiet en het 'n asimmetriese knol met 'n swart veselrige bedekking. Die skede van die blomme is satynagtig en ligpienk tot ligpers en liggroen van kleur, met talle klein blommetjies in die middel. 


</doc>
<doc id="117501" url="https://af.wikipedia.org/wiki?curid=117501" title="Bloupolgras">
Bloupolgras

Bloupolgras ("Eragrostis truncata" Hack.) is inheems aan Namibië, Botswana en Suid-Afrika. Dit kom veral in die oostelike Nama-Karoo voor en is op die SANBI-rooilys as 'veilig' (LC) gelys.

Dit het 'n kort en vertakte wortelstok en dit is 'n meerjarige plant wat polle of matte vorm.

In die Gemsbokpark word dit dit op rivierterrasse langs die Nossob aangetref, saam met grasse soos "Enneapogon desvauxii", "Stipagrostis obtusa", "Eragrostis echinochloidea", "Sporobolus rangei" en "Schmidtia kalahariensis". Ook op panvloere kom dit voor.

Dit is 'n soetgras wat ook in die droë wintermaande smaaklik bly, wanneer die suurgrasse onsmaaklik en onvoedsaam raak.

Dit is smaaklik en taamlik geskik vir beweiding:


</doc>
<doc id="117504" url="https://af.wikipedia.org/wiki?curid=117504" title="Laloentjie">
Laloentjie

Die laloentjie ("Momordica balsamina") is inheems aan Suid-Afrika, Eswatini, Botswana en Namibië. Op die SANBI-rooilys is dit as 'veilig' (LC) gelys. 

Dit is wydverspreid in die tropiese Afrika en Asië, Arabië, Indië en Australië. 


</doc>
<doc id="117506" url="https://af.wikipedia.org/wiki?curid=117506" title="Gerrit Kruger">
Gerrit Kruger

Ds. Gerrit Hendrik Jakobus Kruger (Barkly-Oos, Kaapland, Suid-Afrika, 17 Junie 1923 – 25 Junie 2013) was predikant in vyf gemeentes van die Gereformeerde Kerk, naamlik Barkly-Oos 1949–1951, Laeveld 1951–1958, Benoni 1958–1969, Benoni-Noord 1969–1977 en Durban 1977–1989, toe hy sy emeritaat aanvaar. 

Gerrit Kruger was die jongste seun van ds. Gert Hendrik Jacobus en mev. Christina Kruger, leraar van Lydenburg-kombinasie 1903–1905, ook Barkly-Oos 1905–1926 en eindelik Parys 1926 tot hy sy emeritaat in 1949 aanvaar het. Hy is oorlede op 19 Februarie 1957, maar sy vrou reeds op 3 Junie 1947. Met sy ouers se verhuising na Parys in Januarie 1926 nadat sy vader die beroep aangeneem het na die gemeente daar wat toe nog as Vredefort bekendgestaan het, maar waarvan die setel reeds op Parys was, het Van der Walt sy skoolloopbaan aan die Paryse Hoërskool voortgesit en einde 1940 gematrikuleer. 

Vanaf 1941 tot 1948 het Kruger studeer aan die PUK vir CHO en die Teologiese Skool op Potchefstroom. Hy behaal die volgende grade: B.A. (1943), Hons. B.A. (Afd. Geskiedenis) (1944), B.D. (1947) en aan die einde van 1948 lê hy die proponentseksamen af en word beroepbaar gestel. In sy studentejare het die onderskeiding hom te beurt geval dat hy voorsitter van die studenteraad was en die Raadsmedalje in 1945 aan hom toegeken is.

Prop. Kruger se vader het hom op 13 Februarie 1949 as predikant bevestig in die Gereformeerde kerk Barkly-Oos, waar ds. Kruger sr. self gearbei het van 1905 tot 1926. Hier was Gerrit Kruger byna drie jaar werksaam toe hy die beroep opvolg na Laeveld. Op 27 Oktober 1951 is hy bevestig as die eerste predikant van Laeveld, met woning op Tzaneen. Ná 'n bediening van sewe jaar het hy die beroep na Benoni opgevolg en ontvang op 9 November 1958 eervolle losmaking. 

Met die stigting van die gemeente Benoni-Noord op 30 November 1968 het die kerkraad ds. Kruger beroep en is hy in 1969 as hul eerste leraar bevestig. Hy het die hoeksteen van die kerkgebou op 23 Oktober 1976 gelê en op 16 April 1977 is dit in gebruik geneem. Hier sou hy bly tot 1977, toe hy ’n beroep aanneem na Durban, waar hy sy emeritaat in 1989 aanvaar het.

In die openbare lewe, op Barkly-Oos sowel as Tzaneen is die vertroue in hom gestel deurdat hy verkies is om in talle komitees en rade te dien, onder meer skoolkomitees, skoolraad, beheerraad en koshuiskomitee. Hy was drie jaar lank lid van Tzaneen se dorpsraad, streeksleier van die Voortrekkers (afd. 2) en ere-veldprediker van die Letaba-skietkommando.

Ds. Van der Walt is op 22 April 1950 op Potgietersrus getroud met Louisa Johanna van der Walt wat aan die PUK vir CHO haar B.A. (S.W.) en Hons. B.A. (Afd. Sosiologie) in 1945 en 1946 onderskeidelik behaal het, en wat in 1946 hoofdame was en aan wie die Raadsmedalje (Dames) toegeken is. Uit dié huwelik is 'n dogter, Elmien op 7 Mei 1954, en twee seuns, Gerrit Hendrik Jacobus op 11 Mei 1957 en Hendrik Petrus van der Walt op 19 Maart 1961, gebore. Louisa Kruger het op 29 Mei 2019 94 jaar oud geword.




</doc>
<doc id="117507" url="https://af.wikipedia.org/wiki?curid=117507" title="David Kotzé">
David Kotzé

Ds. David Nicolaas Gerhardus Kotzé (algemeen bekend as ds. D.N., plaas Kantienpoort, Aliwal-Noord, Kaapkolonie, 8 April 1888 – Pretoria, Suid-Afrika, 2 April 1984) was tussen 1915 en 1960 predikant in vyf gemeentes van die Gereformeerde Kerk, naamlik Koster 1915–1921, Rustenburg 1921–1946, Swartruggens 1946–1951, Pietersburg 1951–1955 en Ventersdorp 1955–1960, toe hy sy emeritaat aanvaar.

Die latere ds. Kotzé het sy eerste jare op ’n boereplaas, Kantienpoort, in die distrik Aliwal-Noord deurgebring. Die grondslag vir sy latere vorming is syns insiens daar in sy ouerhuis gelê, waartoe die plaaslewe ook baie bygedra het. Destyds was skole skaars en so moes sy ouers self inspring om die kinders te leer. Dikwels was hulle douvoordag uit die bed uit en by ’n liggie aan die etenstafel was al die kinders dan druk besig met hul lesse. Nadat ’n skool gebou is (waarskynlik op ’n plaas in die omgewing), moes die kinders gedwee met die "ABC" in die vreemde taal wegval en spoedig met weersien boonop kennis maak met die "Dutch mark".

Tydens die Tweede Vryheidsoorlog (1899–1902) is die skooltjie gesluit en ná die vryheidstryd is David Kotzé eers na ’n paar dorpskole, van waar hy begin 1908 na Potchefstroom gegaan het vir sy teologiese opleiding. Hy het omstreeks 1959 gesê sy studiejare was vir hom "’n fees". "Die aanraking met manne en studie onder leiding van manne soos proff. (Jan Lion) Cachet, (Jan) Kamp, drr. (Ferdinand) Postma en (J.D.) Du Toit en die omgang met die medestudente het my oë oopgemaak vir die beginsels waarmee die Here ons begenadig het. Veral van Totius het ek veel geleer. Toe hy in 1911 professor word, het (ek en) my drie klasmaats wyle ds. J.V. Coetzee, di. J.H. Boneschans en J.C. van der Walt ... ook net met Teologie begin." Hy het sy studie einde 1914 voltooi.

Weens die uitbreek van die Eerste Wêreldoorlog (1914–1918) en die gepaardgaande Maritz-rebellie (1914), moes Kotzé en sy klasmaats eers wag voor hulle beroep is. Eers op 27 November 1915 is hy te Waterkloof bevestig as predikant van die Gereformeerde kerk Koster in die dae toe die twee gemeentes nog een was. Van Koster was hy die eerste predikant nadat dit in 1914 van Rustenburg afgestig het. Hierna het gevolg Rustenburg van 1921 tot 1946, Swartruggens (tot 1951), Pietersburg (tot 1955) en laastens Ventersdorp (tot 1960).

As leraar van Swartruggens het hy die Gereformeerde kerk Elandskraal op Mooinooi se hoeksteen op 2 September 1950 gelê. In 1972 is die kerkgebou opgeknap en ’n nuwe preekstoel, orrel en banke ingesit.

Ds. Kotzé was die vyfde beroepene na Pietersburg nadat die vorige leraar, ds. Christian Malan, in 1951 na Linden vertrek het. So word ds. Kotzé dan Pietersburg se vyfde predikant. Hy is op 24 November 1951 in die gemeente bevestig. In hierdie tydperk het die sake van die kerkraad in 'n rustige bedding gevloei. Die kerk het 'n nuwe tydperk binnegetree ten opsigte van sy geldsake. Die klem is weer gelê op die insameling van die offergawes. Met vreugde kon gemeld word dat Pietersburg op 7 Augustus 1954 sy beoogde £1 000 vir die Eeufeesbedieningsfonds bymekaargebring het. (Die Sinode het dié fonds gestig waarvan die rente meerdere bediening in gemeentes moes bevorder.)

Vanaf dié tyd het daar sprake van ’n nuwe kerk begin kom. Die ou kerkie wat al herbou en vergroot is, het te klein geword. Vanaf Oktober 1954 is met alle erns geld bymekaargemaak vir die nuwe kerk. Die administrasie van die gemeente het ook toe so uitgebrei dat 'n kaartstelsel aangepak is asook 'n attestasie-skriba gekies is om die meerdere werksaamhede te behartig. Min. Tom Naudé het in die tyd (1953) die Kanselbybel aan die kerk geskenk. Ongelukkig moes die kerk op 15 Januarie 1955 ds. Kotzé losmaak (vier jaar en drie dae ná ds. Malan se vertrek) aangesien hy 'n beroep aangeneem het na Ventersdorp. Hy woon later in GK Rustenburg se ou pastorie van omstreeks 1973 tot 1984.

Ds. Kotzé was twee maal getroud: eers met Hester Hendrina van Rooy (gebore Steynsburg, 30 Julie 1892, oorlede Rustenburg, 1 Augustus 1936), die tiende kind van H.C. van Rooy (1855–1941) van die plaas Roosterfontein, distrik Steynsburg, die oudste kind van die Van Rooy-stamvader, Johannes Cornelis van Rooy. Uit dié huwelik is twee seuns gebore: Die seuntjie, Gabriël, is op 9 Junie 1917 op Steynsburg gebore en oorlede op 2 Oktober 1927 op Rustenburg. Die dogter, Hester Hendrina, is op 4 November 1919 op Steynsburg gebore en het blykbaar baie oud geword.

Sy tweede eggenote was die onderwysers Laurika (gebore op Bethulie, 27 Julie 1907, oorlede in Pretoria, 3 Augustus 1994), ’n dogter van ds. J.A. van Rooy (die stamouers se sewende kind) en dus ’n niggie van sy eerste vrou. Uit dié huwelik, op 21 Desember 1938, is op 30 Oktober 1941 'n dogter, Breggie, gebore. Sy is op 21 November 1981 in Pretoria oorlede en op haar geboortedorp, Rustenburg, begrawe.

Ds. P.J. Venter skryf in ds. Kotzé se lewensberig in die "Almanak" van 1985 hy het tot kort voor sy dood, 'n week voor sy 96ste verjaardag, altyd baie goeie gesondheid geniet en lewenslank noukeurig gelet op wat hy eet. "Hy was nie groot van postuur nie; tog het hy verbasende werkkrag gehad en het besonder baie werk gedoen, veral vrugbare werk in die Kerk en die koninkryk van God." Al was hy ruim 24 jaar lank emeritus-predikant, het ds. Kotzé nie die emeritaatstraktement geneem nie omdat hy, volgens hom, oorgenoeg gehad het om van te leef.



</doc>
<doc id="117508" url="https://af.wikipedia.org/wiki?curid=117508" title="Hottentots-Holland">
Hottentots-Holland

Hottentots-Holland is die naam van 'n streek in die suidweste van die Wes-Kaap. Die naam van die gebied is een van die oudste Europese name in Suid-Afrika. Teenswoordig staan die kern van die kontrei bekend as Helderberg.

Hottentots-Holland lê oos en suid van die Eersterivier, noord van Valsbaai en wes van die Palmietrivier. Die volgende dorpe is in die gebied geleë: Macassar, Strand, Lwandle, Raithby, Somerset-Wes, Gordonsbaai, Sir Lowryspas en Grabouw sowel as die strandoorde Bettysbaai, Pringlebaai, Rooi-Els en Kleinmond. Ook is daar bekende plase soos Meerlust en Vergelegen. In die bergopvanggebied bekend as die Hottentots-Hollandberge is die Steenbrasdam, Bo-Steenbrasdam, Kogelbergdam, Nuwebergdam, Rockviewdam, Arieskraaldam en die Rooilanddam.

Die streeksnaam Hottentots-Holand is reeds sedert 6 Junie 1657 in gebruik toe drie vryburgers op die vrugbare gebied by die Eersterivier en die Lourensrivier afgekom het. Hier het die vryburgers 'n 500 Khoikhoi ontmoet wat die gebied as hul vaderland bestempel het. Die enigste vaderland wat die vryburgers geken het, was Holland. Dus was dit die “Hottentotte se Holland”.

In 1670 gee kommissaris Van den Brouck aan die Kaapse kommandeur Jacob Borghorst toestemming om die streek vir boerdrydoeleindes te benut. Op 3 Mei 1672 koop die VOC die gebied by die Khoikhoi-kaptein Dhouw en vestig 'n VOC-pos daar. In Januarie 1678 gee kommandeur Bax (Johan Bax van Herenthals) toestemming aan vryburgers Joachim Marquaart en Hendrik Elberts om hul vee hier te laat wei.




</doc>
<doc id="117509" url="https://af.wikipedia.org/wiki?curid=117509" title="Privy Council">
Privy Council

Die Privy Council (Private raad) is 'n formele organisasie wat raad aan die Britse monarg gee. Die beginsels van die "Privy Council" is in die Middeleeue te vinde. Na die Engelse Burgeroorlog is dit in 1661 herstig en sy rol is geformaliseer. Deesdae het dit ongeveer 650 lede. Die lede sluit gewoonlik, onder andere, die eerste minister, die opposisieleier, lede van die kabinet, senior regters en biskope, die burgemeester van die City of London. Die "Privy Council" bevat ook leiers uit ander lande in die Britse Statebond. Aanstellings aan die "Privy Council" duur lewelank. Onder andere, was Jan Smuts 'n lid van die "Privy Council".


</doc>
<doc id="117531" url="https://af.wikipedia.org/wiki?curid=117531" title="Canon EF-S 60mm f/2.8 Makro USM lens">
Canon EF-S 60mm f/2.8 Makro USM lens

Die Canon EF-S 60mm 2.8 Makro USM lens is Canon se enigste EF-S (APS-C sensorspesifieke) makrolens. In 2005 was dit die eerste EF-S primêre lens, en het die enigste EF-S primêre lens gebly tot die aankondiging van die EF-S 24mm 2.8 STM in September 2014.

Dit kan slegs gebruik word op kameras met 'n 1.6 x kropfaktor en is ekwivalent aan 'n 96mm lens gemonteer op 'n 35mm-formaat kamera. As sodanig is hierdie lens 'n goeie keuse vir portretfotografie.

Die voorste element draai nie, en dit steek ook nie uit wanneer daar gefokus word nie. Dit is veral nuttig wanneer met 'n polarisasiefilter of naby aan die onderwerp gewerk word.

Die sirkelvormige opening lewer resultate in 'n aangename sagte bokeh.


</doc>
<doc id="117533" url="https://af.wikipedia.org/wiki?curid=117533" title="Royal Victorian Order">
Royal Victorian Order

Die Royal Victorian Order is in 1896 deur Koningin Victoria gestig om persoonlike dienste aan die monarg of sy onderkoning te erken. Die orde bevat vyf grade. Lede van die "Royal Victorian Order" mag letters agter hul name gebruik om die litmaatskap en graad te beduie.


</doc>
<doc id="117534" url="https://af.wikipedia.org/wiki?curid=117534" title="Frans Lion-Cachet">
Frans Lion-Cachet

Dr. Francois (Frans) Nicholas Lion-Cachet (Nigel, Suid-Afrika, 23 Mei 1931 – Hartenbos, 14 Junie 2018) was van 1956 tot 1970 predikant in drie gemeentes van die Gereformeerde Kerk en daarna tot sy aftrede in 1996 professor aan dié kerkverband se Teologiese Skool op Potchefstroom. 

Lion-Cachet se vader, Francois Nicolaas (Steynsburg, 18 Februarie 1881 – onbekend, 15 Mei 1961), wie se naam hy gekry het, was ’n seun van prof. Jan Lion Cachet (1838–1912), Gereformeerde predikant en daarna jare lange hoogleraar eers aan die Teologiese Skool Burgersdorp en ná sy verskuiwing na Potchefstroom begin 1905 ook aan die Teologiese Skool aldaar. F.N. Lion-Cachet sr. is uit prof. Lion Cachet se derde huwelik, met Martha Sophia Viljoen (plaas Uitkomstfontein, Colesberg, 29 Julie 1859 – Potchefstroom, 1938), gebore. Frans Lion-Cachet se moeder was ’n nooi Ferreira. Sy vader is ná sy moeder getroud met ’n weduwee Marsch. Hy het self later gesê sy "tweede moeder" het hom "met die grootste liefde en toegewydheid" opgevoed. Sy laerskoolopleiding het hy op Nigel ontvang en daarna is hy na Heidelberg, Tvl., waar hy sy hoërskoolopleiding aan die Hoër Volkskool ontvang het. 

In 1949 het hy aan die Universiteit van die Witwatersrand as ingenieurstudent ingeskryf, maar die drang om die Woord te bedien het hom nooit losgelaat nie en so het hy op 4 Mei 1949 besluit om Wits te verlaat en ’n paar dae later in te skryf as student aan die PUK vir CHO. Hy het goed gevaar in sy studie en is einde 1955 in die Gereformeerde Kerk beroepbaar gestel.

Ds. Frans Lion-Cachet is op 15 Januarie 1956 in die Gereformeerde kerk Pietersburg bevestig as opvolger van ds. David Kotzé, wat die gemeente bedien het van 1911 tot 1955 en toe ’n beroep aangeneem het na sy laaste gemeente, Ventersdorp. Tot met prop. Lion-Cachet se koms, was Pietersburg net mooi ’n jaar lank vakant. Intussen het die kerkraad die pastorie in Pleinstraat verkoop en 'n nuwe stuk grond op die hoek van Voortrekker- en Devenishstraat gekoop. 'n Sierlike pastorie sou op dié stukkie grond verrys waarin die jong predikant alleen sou woon tot sy troue einde 1956. Finansieel het die gemeente toe die swaar tye agter die rug gehad en kon self die hand uitsteek om die nood op ander plekke te help verlig. 

Die planne vir die bou van 'n nuwe kerk het ál meer werklikheid geword. Die boufonds het tot 'n kragtige belegging gegroei. Die getalle het intussen geweldig toegeneem. 'n Ooreenkoms is met Louis Trichardt getref dat die wyk Soekmekaar in die toekoms deur Louis Trichardt bedien sou word. Hierdie reëling dateer vanaf 13 Oktober 1956. By dié geleentheid is die attestate (bewys van lidmaatskap) oorgestuur na Louis Trichardt. In die Gereformeerde Kerk se eeufeesjaar (1959) het die wyke wat 10 jaar tevore reeds ’n versoek om afstigting gerig het, die Gereformeerde kerk Dendron geword. 

Die statistiek was destyds 600 belydende lidmate met meer as 400 kinders. Daar was toe reeds sprake van ’n verdeling van die gemeente, wat sewe jaar later gebeur het met die afstigting van Pietersburg-Noord. Nog tien jaar later (1976) het die Pietersburg-Suid ook aan die beurt gekom. In 1959 kon ds. Lion-Cachet rapporteer: "Die gemeentelike arbeid vorder ook vinnig. Daar is 'n evangelisasiekommissie wat gereeld aan die werk is, asook 'n sendingkommissie. Op die 8ste Junie 1958 is aan br. J.J. Venter die reg gegee om met sending te begin op sy plaas, Marsfontein, en dit met die steun van die kerkraad. Vanaf Augustus 1957 het die gemeenteblad weer sy verskyning gemaak. Deur dit alles heen sien ons net die goedheid van die Here onse God wat die kerk nog self gelei en bewaar het."

Die ou kerk, waarvan die hoeksteen op 8 November 1890 gelê is en nadat dit vergroot is volgens die plan van die Gereformeerde argitek Pieter Dykstra opnuut op 12 April 1937 in gebruik geneem is, het die gemeente gedien tot ’n nuwe in 1960 opgerig is. Die nuwe kerk is ontwerp deur die Gereformeerde argitek Johan de Ridder en, luidens aantekeninge van dié firma, op 25 Maart 1961 ingewy, dieselfde dag as die Gereformeerde kerk Thabazimbi, ook 'n ontwerp van De Ridder (tensy die aantekeninge verkeerd is). Die gebou se totale sitplekke tel 562, waarvan 353 in die kerk, 20 in die konsistorie en 149 in die saal. Die oppervlak van die hele gebou is 568 m. Die kerkraad het sewe tenders oorweeg wat teen die keerdatum van 15 September 1959 ontvang is, en dié van die Vorster Broers vir R52 640 aanvaar. Eindelik was die koste, professionele gelde, tuin en orrel uitgesluit, R49 244.

In 1963 het dr. Lion-Cachet ’n beroep aangeneem na Eendracht, gesetel op die dorpie Eendracht naasaan Leandra in die destydse Oos-Transvaal, nagenoeg halfpad tussen Springs en Bethal. In 1967 is dr. Lion-Cachet in sy laaste gemeente, Heidelberg, bevestig. Net drie jaar later het 26-jarige dienstyd as hoogleraar aan die Potchefstroomse Teologiese Skool begin waar hy sy emeritaat in 1996 aanvaar het.

Prof. Lion-Cachet is op 11 Desember 1956 met Wiida Geertsema getroud. Ná sy aftrede het hulle op Hartenbos in die Suid-Kaap gaan woon. Dr. Lion-Cachet is oorleef deur vyf kinders: Daleen Kruger, Jan Lion-Cachet, Linette Bisschoff, Kerneels Lion-Cachet (ten tyde van sy vader se dood predikant van die Gereformeerde Kerk Klerksdorp) en Lydia Sander.



</doc>
<doc id="117535" url="https://af.wikipedia.org/wiki?curid=117535" title="Sprokiesboom">
Sprokiesboom

Die sprokiesboom ("Moringa ovalifolia") is 'n boom wat inheems is aan Namibië en die suide van Angola. Dit kom vanaf die platorand noord van Keetmanshoop tot die Kaokoveld in die noorde voor en verder in Angola in die droë Mopaniebosland. Hulle is bekend van die Sprokieswoud van Etosha.

Dit is 'n boom met 'n dik sukkulente stam wat sy blare verloor en 7 m hoog word. Die bas is glad en koper- tot silwerkleurig. Die blare kan 2,5 cm lank word. Dit kry wit blommetjies en die vrugte is lang peule.

Die Boesmans gebruik hierdie boom wanneer hulle geen water kan vind nie. Hulle maak 'n klein gat in die sagte bodem van die stam en met 'n pypie tap hulle die bitter sap af. 


</doc>
<doc id="117542" url="https://af.wikipedia.org/wiki?curid=117542" title="Emma (Austen-roman)">
Emma (Austen-roman)

'Emma, is Jane Austen se vierde roman. Dit is eers is 1815 gepubliseer. Die verhaal handel oor die liefdesverhale van deftig Engelse vroue tydens die Regency-tydperk. Die heldin van die boek, Emma Woodhouse, is verwoestend, roekeloos, en self-tevrede; Sy oorskat grootliks haar eie vermoë om romantiese inleidings te maak; sy is blind vir die gevare van inmenging in ander mense se lewens en haar verbeelding en persepsies lei dikwels haar dwaal...


</doc>
<doc id="117544" url="https://af.wikipedia.org/wiki?curid=117544" title="Lys van eerste ministers van Israel">
Lys van eerste ministers van Israel

Hierdie is 'n lys van eerste ministers van Israel. Die eerste minister word in Hebreeus genoem: ראש הממשלה - Rosh HaMemshala – "Hoof van die Regering".



</doc>
<doc id="117545" url="https://af.wikipedia.org/wiki?curid=117545" title="Cannes-rolprentfees 1989">
Cannes-rolprentfees 1989

Die 42ste jaarlikse Cannes-rolprentfees is van 11-23 Mei 1989 gehou. Die Duitse rolprentmaker en fotograaf Wim Wenders was die voorsitter van die jurie. Altesaam 51 rolprente en kortfilms het om pryse meegeding. 

Die Amerikaanse rolprent "Sex, Lies, and Videotape" van die regisseur Steven Soderbergh het die Palme d'Or gewen. Die fees is geopen met Woody Allen, Francis Ford Coppola en Martin Scorsese se "New York Stories", en is afgesluit met "Old Gringo" van Luis Puenzo



</doc>
<doc id="117548" url="https://af.wikipedia.org/wiki?curid=117548" title="Sprokieswoud">
Sprokieswoud

Die sprokieswoud is 'n deel van die Nasionale Etoshawildtuin in Kunene, Namibië wat naas Grünewald geleë is. Dit bestaan uit 'n oop woud van sprokiesbome. 

Dit is net 2 km x 2 km groot en is op 'n vlakte met soetgras op kalksteen geleë. Dit is die grootste konsentrasie van "Moringa ovalifolia" in die wêreld. Die park se olifante beskadig hierdie bome dikwels, maar hulle is nou daarteen beskerm. 


</doc>
<doc id="117549" url="https://af.wikipedia.org/wiki?curid=117549" title="Cannes-rolprentfees 1988">
Cannes-rolprentfees 1988

Die 41ste jaarlikse Cannes-rolprentfees is van 10-23 Mei 1988 gehou. Die Italiaanse regisseur en draaiboekskrywer Ettore Scola was die voorsitter van die jurie. Altesaam 52 rolprente en kortfilms het om pryse meegeding. 

Die Deense rolprent "Pelle the Conqueror" ("Pelle erobreren") van die regisseur Bille August het die Palme d'Or gewen. Die fees is geopen met Luc Besson se "The Big Blue" en afgesluit met "Willow" van Ron Howard,



</doc>
<doc id="117551" url="https://af.wikipedia.org/wiki?curid=117551" title="Cannes-rolprentfees 1987">
Cannes-rolprentfees 1987

Die 40ste jaarlikse Cannes-rolprentfees is van 7-19 Mei 1987 gehou. Die Italiaans-Franse akteur en sanger Yves Montand was die voorsitter van die jurie. Altesaam 52 rolprente en kortfilms het om pryse meegeding. 

Die Franse rolprent "Under the Sun of Satan" ("Sous le soleil de Satan") van die regisseur Maurice Pialat het die Palme d'Or gewen. Die fees is geopen met Diane Kurys se "A Man in Love" ("Un homme amoureux") en afgesluit met "Aria" van Robert Altman, Bruce Beresford, Bill Bryden, Jean-Luc Godard, Derek Jarman, Franc Roddam, Nicolas Roeg, Ken Russell, Charles Sturridge en Julien Temple.



</doc>
<doc id="117552" url="https://af.wikipedia.org/wiki?curid=117552" title="239 v.C.">
239 v.C.



</doc>
<doc id="117553" url="https://af.wikipedia.org/wiki?curid=117553" title="242 v.C.">
242 v.C.



</doc>
<doc id="117554" url="https://af.wikipedia.org/wiki?curid=117554" title="Cannes-rolprentfees 1986">
Cannes-rolprentfees 1986

Die 39ste jaarlikse Cannes-rolprentfees is van 8-19 Mei 1986 gehou. Die Amerikaanse regisseur en vervaardiger Sydney Pollack was die voorsitter van die jurie. Altesaam 52 rolprente en kortfilms het om pryse meegeding. 

Die Britse rolprent "The Mission" van die regisseur Roland Joffé het die Palme d'Or gewen. Die fees is geopen met Roman Polanski se "Pirates" en afgesluit met "El Amor brujo" van Carlos Saura.



</doc>
<doc id="117555" url="https://af.wikipedia.org/wiki?curid=117555" title="Peperblaarboom">
Peperblaarboom

Die peperblaarboom ("Warburgia salutaris" (G.Bertol.) Chiov.) is inheems aan Malawi, Mosambiek, Zimbabwe, Eswatini en Suid-Afrika waar dit in die ooste van KwaZulu-Natal, Mpumalanga en Limpopo voorkom. Op die SANBI-rooilys is dit as "bedreig" ("EN") gelys, omdat die Suid-Afrikaanse populasie seker met 50% verminder het vanweë die aanhoudende oes van die bas deur tradisionele genesers.

Dit is 'n slanke, immergroen boom wat 5 tot 10 m hoog kan word. Dit het glansende blare wat donkergroen van kleur is. Hulle het 'n bitter, brandende aromatiese smaak. Die blomme is liggroen en tot 7 mm in deursnee. Hulle vorm ovaal vrugte wat met rypheid pers word. Die bas is bruin en smaak ook peperagtig en bitter. Die boombas word vir sommige kwale gebruik, veral vir die longe, maar ook teen malaria.



</doc>
<doc id="117568" url="https://af.wikipedia.org/wiki?curid=117568" title="Randjesfontein Landbouhoewes">
Randjesfontein Landbouhoewes

Randjesfontein Landbouhoewes is 'n woongebied in Midrand, noord van Johannesburg, Suid-Afrika.


</doc>
<doc id="117569" url="https://af.wikipedia.org/wiki?curid=117569" title="Albertville, Johannesburg">
Albertville, Johannesburg

Albertville is 'n voorstad van Johannesburg, Suid-Afrika. Dit is in Johannesburg se B-streek geleë.


</doc>
<doc id="117570" url="https://af.wikipedia.org/wiki?curid=117570" title="Bastiaan Zuiderent">
Bastiaan Zuiderent

Bastiaan Zuiderent (* 3 Maart 1977 in Utrecht, Nederland) is 'n Nederlandse krieketspeler. Hy is 'n regshandige kolwer en 'n regshandige medium-snelbouler.

Op 18 word Zuiderent vir die Nederlandse nasionale krieketspan gekies vir hul eerste wedstryd tydens die Krieketwêreldbekertoernooi van 1996. In sy tweede wedstryd behaal hy 54 lopies teen Engeland op Pesjawar. Hy het Nederland voorts in die krieketwêreldbekertoernooie van 2003, 2007 en 2011 verteenwoordig.



</doc>
<doc id="117571" url="https://af.wikipedia.org/wiki?curid=117571" title="Amalgam, Johannesburg">
Amalgam, Johannesburg

Amalgam is 'n voorstad van Johannesburg, Suid-Afrika. Dit is in Johannesburg se B-streek geleë.


</doc>
<doc id="117572" url="https://af.wikipedia.org/wiki?curid=117572" title="Aldara Park">
Aldara Park

Aldara Park is 'n voorstad van Johannesburg, Suid-Afrika. Dit is in Johannesburg se B-streek geleë.


</doc>
<doc id="117573" url="https://af.wikipedia.org/wiki?curid=117573" title="Auckland Park">
Auckland Park

Auckland Park is 'n voorstad van Johannesburg, Suid-Afrika. Die voorstad lê op 'n geleidelike helling, en is naby Melville, Brixton, Westdene en Richmond in Johannesburg se B-streek geleë. Die Suid-Afrikaanse Uitsaaikorporasie se hoofkwartier is in Auckland Park.


</doc>
<doc id="117574" url="https://af.wikipedia.org/wiki?curid=117574" title="Berario">
Berario

Berario is 'n klein voorstad van Johannesburg, Suid-Afrika. Dit is in Johannesburg se B-streek geleë.


</doc>
<doc id="117575" url="https://af.wikipedia.org/wiki?curid=117575" title="Beverley Gardens">
Beverley Gardens

Beverley Gardens is 'n voorstad van Johannesburg, Suid-Afrika. Dit is in Johannesburg se B-streek geleë.


</doc>
<doc id="117576" url="https://af.wikipedia.org/wiki?curid=117576" title="Blairgowrie">
Blairgowrie

Blairgowrie is 'n voorstad van Johannesburg, Suid-Afrika. Dit is in Johannesburg se B-streek geleë.


</doc>
<doc id="117577" url="https://af.wikipedia.org/wiki?curid=117577" title="Bosmont">
Bosmont

Bosmont is 'n voorstad van Johannesburg, Suid-Afrika. Dit is in Johannesburg se B-streek geleë.


</doc>
<doc id="117578" url="https://af.wikipedia.org/wiki?curid=117578" title="Bryanbrink">
Bryanbrink

Bryanbrink is 'n klein voorstad van Johannesburg, Suid-Afrika. Dit is in Johannesburg se B-streek geleë.


</doc>
<doc id="117579" url="https://af.wikipedia.org/wiki?curid=117579" title="Brixton">
Brixton

Brixton is 'n voorstad van Johannesburg, Suid-Afrika. Dit is in Johannesburg se B-streek geleë. Die bekende Sentech-toring is in die voorstad geleë.


</doc>
<doc id="117580" url="https://af.wikipedia.org/wiki?curid=117580" title="Bryanston-Wes">
Bryanston-Wes

Bryanston-Wes is 'n voorstad van Johannesburg, Suid-Afrika. Dit is in Johannesburg se B-streek geleë.


</doc>
<doc id="117581" url="https://af.wikipedia.org/wiki?curid=117581" title="Bordeaux, Johannesburg">
Bordeaux, Johannesburg

Bordeaux is 'n voorstad van Johannesburg, Suid-Afrika. Dit is in Johannesburg se B-streek geleë.


</doc>
<doc id="117582" url="https://af.wikipedia.org/wiki?curid=117582" title="Country Life Park">
Country Life Park

Country Life Park is 'n voorstad van Johannesburg, Suid-Afrika. Dit is in Johannesburg se B-streek geleë.


</doc>
<doc id="117583" url="https://af.wikipedia.org/wiki?curid=117583" title="Cowdray Park">
Cowdray Park

Cowdray Park is 'n voorstad van Johannesburg, Suid-Afrika. Dit is in Johannesburg se B-streek geleë.


</doc>
<doc id="117584" url="https://af.wikipedia.org/wiki?curid=117584" title="Craighall Park">
Craighall Park

Craighall Park is 'n voorstad van Johannesburg, Suid-Afrika. Dit is in Johannesburg se B-streek geleë.


</doc>
<doc id="117585" url="https://af.wikipedia.org/wiki?curid=117585" title="Lys van presidente van Israel">
Lys van presidente van Israel

Hierdie is 'n lys van presidente van Israel. Die president word in Hebreeus genoem: נְשִׂיא הַמְּדִינָה - Nesi HaMedina – "hoof van die staat". Die amp van president is grotendeels seremonieel.



</doc>
<doc id="117587" url="https://af.wikipedia.org/wiki?curid=117587" title="Waterval Estate, Randburg">
Waterval Estate, Randburg

Waterval Estate is 'n klein noordelike voorstad van Johannesburg, Suid-Afrika wat sentraal in Randburg geleë is.


</doc>
<doc id="117590" url="https://af.wikipedia.org/wiki?curid=117590" title="Waterval City">
Waterval City

Waterval City is 'n woongebied noord van Johannesburg, Suid-Afrika. 


</doc>
<doc id="117591" url="https://af.wikipedia.org/wiki?curid=117591" title="Fourways">
Fourways

Fourways is 'n snelgroeiende woongebied noord van Johannesburg, Suid-Afrika. 


</doc>
<doc id="117592" url="https://af.wikipedia.org/wiki?curid=117592" title="Daniel Brinkpark">
Daniel Brinkpark

Daniel Brinkpark is baie klein woongebied in Randburg, Suid-Afrika. Dit is in Johannesburg se B-streek geleë.


</doc>
<doc id="117593" url="https://af.wikipedia.org/wiki?curid=117593" title="Crown, Johannesburg">
Crown, Johannesburg

Crown is 'n industriële gebied van Johannesburg, Suid-Afrika. Dit is in Johannesburg se B-streek geleë en word grootliks deur Swartes bewoon.


</doc>
<doc id="117594" url="https://af.wikipedia.org/wiki?curid=117594" title="Cresta">
Cresta

Cresta is 'n voorstad van Randburg, Suid-Afrika. Dit is in Johannesburg se B-streek geleë.


</doc>
<doc id="117595" url="https://af.wikipedia.org/wiki?curid=117595" title="Dunkeld-Wes">
Dunkeld-Wes

Dunkeld-Wes is 'n voorstad van Johannesburg, Suid-Afrika. Dit is in Johannesburg se B-streek geleë.


</doc>
<doc id="117596" url="https://af.wikipedia.org/wiki?curid=117596" title="Dunkeld, Johannesburg">
Dunkeld, Johannesburg

Dunkeld is 'n voorstad van Johannesburg, Suid-Afrika. Dit is in Johannesburg se B-streek geleë. Dit grens aan die voorstede Hyde Park en Illovo in die noorde, Rosebank in die suide en in die weste, Dunkeld-Wes.


</doc>
<doc id="117597" url="https://af.wikipedia.org/wiki?curid=117597" title="Darrenwood">
Darrenwood

Darrenwood is 'n klein voorstad in Randburg, Suid-Afrika. Dit is in Johannesburg se B-streek geleë. Buurwoonbuurte is Linden, Cresta, Aldara Park en Blackheath.


</doc>
<doc id="117598" url="https://af.wikipedia.org/wiki?curid=117598" title="Illovo, Johannesburg">
Illovo, Johannesburg

Illovo is 'n voorstad van Johannesburg, Suid-Afrika. Dit is in Johannesburg se E-streek geleë.

Die naam is verwant aan die isiZulu woord 'Indlovu', wat olifant beteken.

Wanderersstadion is geleë in Illovo, wat die tuiste van die Hoëveld Lions, Johannesburg se professionele krieketspan, is.


</doc>
<doc id="117600" url="https://af.wikipedia.org/wiki?curid=117600" title="Ferndale">
Ferndale

Ferndale is 'n noordelike voorstad van Johannesburg, Suid-Afrika wat sentraal in Randburg geleë is.


</doc>
<doc id="117601" url="https://af.wikipedia.org/wiki?curid=117601" title="Florida Glen">
Florida Glen

Florida Glen is 'n voorstad van Johannesburg, Suid-Afrika wat aan die oostelike grens van Roodepoort geleë is.


</doc>
<doc id="117602" url="https://af.wikipedia.org/wiki?curid=117602" title="Forest Town">
Forest Town

Forest Town is 'n noordelike voorstad van Johannesburg, Suid-Afrika.


</doc>
<doc id="117603" url="https://af.wikipedia.org/wiki?curid=117603" title="Glenadrienne">
Glenadrienne

Glenadrienne is 'n klein voorstad van Johannesburg, Suid-Afrika. Dit is in Johannesburg se B-streek geleë.


</doc>
<doc id="117604" url="https://af.wikipedia.org/wiki?curid=117604" title="Gleniffer">
Gleniffer

Gleniffer is 'n klein voorstad van Johannesburg, Suid-Afrika. Dit is in Johannesburg se B-streek geleë.


</doc>
<doc id="117605" url="https://af.wikipedia.org/wiki?curid=117605" title="Greymont">
Greymont

Greymont is 'n voorstad van Johannesburg, Suid-Afrika. Dit is in Johannesburg se B-streek geleë.


</doc>
<doc id="117607" url="https://af.wikipedia.org/wiki?curid=117607" title="Atholhurst">
Atholhurst

Atholhurst is 'n voorstad van Johannesburg, Suid-Afrika.


</doc>
<doc id="117608" url="https://af.wikipedia.org/wiki?curid=117608" title="Atholl, Johannesburg">
Atholl, Johannesburg

Atholl is 'n voorstad van Johannesburg, Suid-Afrika.


</doc>
<doc id="117609" url="https://af.wikipedia.org/wiki?curid=117609" title="Atholl Gardens">
Atholl Gardens

Atholl Gardens is 'n voorstad van Johannesburg, Suid-Afrika.


</doc>
<doc id="117610" url="https://af.wikipedia.org/wiki?curid=117610" title="Randparkrif">
Randparkrif

Randparkrif is 'n voorstad van Johannesburg, Suid-Afrika wat aan die westelike grens van Randburg geleë is.


</doc>
<doc id="117611" url="https://af.wikipedia.org/wiki?curid=117611" title="Vandia Grove">
Vandia Grove

Vandia Grove is 'n voorstad van Johannesburg, Suid-Afrika.


</doc>
<doc id="117612" url="https://af.wikipedia.org/wiki?curid=117612" title="Presidentrif">
Presidentrif

Presidentrif is 'n voorstad van Johannesburg, Suid-Afrika wat sentraal in Randburg geleë is.


</doc>
<doc id="117613" url="https://af.wikipedia.org/wiki?curid=117613" title="Lucius Annaeus Seneca">
Lucius Annaeus Seneca

Lucius Annaeus Seneca (Córdoba, Spanje|Córdoba (Spanje), ± 4 v.C. - Rome, 65 n.Chr.) was 'n Romeinse skrywer en stoïsynse filosoof, wie 'n belangrike posisie in Rome ten tye van die heerskappy van keiser Nero beklee het. Hierdie Seneca staan ook bekend as "Seneca minor" (Seneca die jongere), om hom te onderskei van sy vader, "Seneca Maior" (Seneca die oudere), die redenaar.

Na 'n voorspoedige loopbaan in Rome word hy verban na Korsika, waaruit hy na agt jaar teruggeroep word. Daarna beland hy in die sentrum van mag, aan die hof van Nero. Hy hoop om hier 'n betekenisvolle invloed te kon uitoefen, wat ook aanvanklik gebeur, maar daarna kom die teleurstelling. Die jong Nero ontwikkel in 'n man wat geestelik versteurd was en gruwelike dade gepleeg het. Seneca trek homself terug uit die politieke lewe, in die hoop om te ontsnap van Nero se waansin. 'n Paar jaar later word hy tog deur Nero gedwing tot selfmoord.

Parallel hieraan het hy ook 'n loopbaan as skrywer. Belangrike temas is die individuele outonomie en innerlike vryheid. Die werke, waarin die stoïsynse filosofie toegepas word op die praktyk van die lewe, kulmineer in die Briewe aan Lucilius wat hy aan die einde van sy lewe skryf.



</doc>
<doc id="117614" url="https://af.wikipedia.org/wiki?curid=117614" title="Strijdompark">
Strijdompark

Strijdompark is 'n besigheidsgebied van Johannesburg, Suid-Afrika wat sentraal in Randburg geleë is.


</doc>
<doc id="117615" url="https://af.wikipedia.org/wiki?curid=117615" title="Kensington B">
Kensington B

Kensington B is 'n voorstad van Johannesburg, Suid-Afrika wat aan die noordelike grens van Randburg geleë is.


</doc>
<doc id="117616" url="https://af.wikipedia.org/wiki?curid=117616" title="Hurlingham Gardens">
Hurlingham Gardens

Hurlingham Gardens is 'n voorstad van Johannesburg, Suid-Afrika.


</doc>
<doc id="117617" url="https://af.wikipedia.org/wiki?curid=117617" title="Hyde Park, Johannesburg">
Hyde Park, Johannesburg

Hyde Park is 'n welaf voorstad van Johannesburg, Suid-Afrika, en 'n voormalige voorstad van Sandton, Gauteng. 

Dis noord van Dunkeld geleë en wes van Illovo, sowat 9 km noord van Johannesburg se stadsaal. Die voorstad is genoem na die Londense voorstad met dieselfde naam, maar die bron meld nie die rede vir dié vernoeming nie.



</doc>
<doc id="117618" url="https://af.wikipedia.org/wiki?curid=117618" title="Jan Hofmeyr, Johannesburg">
Jan Hofmeyr, Johannesburg

Jan Hofmeyr is 'n voorstad van Johannesburg, Suid-Afrika wat na Jan Hofmeyr (1894–1948), minister van finansies tydens die Tweede Wêreldoorlog en van binnelandse sake in die tyd toe die voorstad in 1935 aangelê is, genoem is. Die voorstad is aangelê om te voorsien in die vraag na beskostigbare behuising na aan die middestad.


</doc>
<doc id="117619" url="https://af.wikipedia.org/wiki?curid=117619" title="Aenesidemus">
Aenesidemus

Aenesidemus (Oudgrieks: Αἰνησίδημος, "Ainêsidemos") was 'n Griekse skeptiese filosoof, gebore in Knossos op die eiland Kreta. Hy is 'n leermeester in Alexandrië, vermoedelik in die 1ste eeu v.C. Aenesidemus was die leier van wat die 'derde skeptiese skool' noem word en sorg met sy leer vir 'n heroplewing van die doktrines van Pyrrho en Timon. Sy bekendste werk is "Pyrrhoneia" (Πυρρώνειοι λóγοι) en was gerig aan Lucius Tubero. Sy filosofie bestaan uit vier belangrike dele: Die rede vir skeptisme en twyfel, 'n aanval op oorsaaklikheid en waarheid, 'n fisiese teorie en 'n etiese teorie.



</doc>
<doc id="117620" url="https://af.wikipedia.org/wiki?curid=117620" title="Lyme Park">
Lyme Park

Lyme Park is 'n voorstad van Johannesburg, Suid-Afrika.


</doc>
<doc id="117621" url="https://af.wikipedia.org/wiki?curid=117621" title="Die Bybels Gereformeerde Kerk">
Die Bybels Gereformeerde Kerk

Die gemeente sluit voorstede soos Delmore Gardens, Geluksdal en Windmill Park aan die Oos-Rand in en Florida, Horseshoe en Riverlea aan die Wes-Rand. In die suide van Johannesburg omvat dit gebiede soos Ennerdale, Kliptown, Klipspruit-Wes en Meredale. Dis deel van die Klassis Groter Johannesburg. Einde 2015 het die belydende lidmate 187 en die dooplidmate 126 getel. In daardie jaar was die gemeente vakant.




</doc>
<doc id="117622" url="https://af.wikipedia.org/wiki?curid=117622" title="Gereformeerde kerk Toekomsrus">
Gereformeerde kerk Toekomsrus

Die Gereformeerde kerk Toekomsrus is ’n gemeente van die Gereformeerde Kerke in Suid-Afrika aan die Wes-Rand van Gauteng waarvan die lidmate oorwegend bruin is. Die gemeente ressorteer onder die Klassis Wesrand. Einde 2015 was hier 65 belydende en 50 dooplidmate. In sy hele bestaan het Toekomsrus nog nooit ’n eie predikant of selfs een in kombinasie gehad nie.

Die gemeente is in 1979 gestig en in die eerste twee jaar van sy bestaan is dienste in die saal van ’n plaaslike laerskool gehou. Twee erwe is van die stadsraad bekom en reeds van die stigting af het die gemeente begin beplan aan hul eie kerkgebou. Die kerkraad het self as bouaannemer opgetree en het soveel moontlik van lidmate se talente gebruik gemaak. Die beplanning was vir ’n doelmatige gebou, pleks van ’n sierlike.

Die gebou wat hulle opgerig het, bestaan inderwaarheid uit ’n pastorie sonder binnemure en bied sitplek aan 200 kerkgangers. Wanneer die finansies dit toelaat, wil die gemeente wel ’n regte kerkgebou oprig. Die agterste gedeelte van die gebou is as woonstel ingerig. Die ingebruikneming van die gebou het met ’n feestelike roetemars begin wat deur ’n blaasorkes gelei is. Dit het die trek van die gemeente van die laerskool af na die nuwe gebou voorgestel. By die gebou is ’n lint deurgeknip, die hoeksteen onthul en die deur amptelik oopgesluit. Daarna het prof. J.J.J. (Fika) van Rensburg ’n dankdiens gelei.



</doc>
<doc id="117623" url="https://af.wikipedia.org/wiki?curid=117623" title="Gereformeerde kerk Heidedal">
Gereformeerde kerk Heidedal

Die Gereformeerde kerk Heidedal in ’n gemeente van die Gereformeerde Kerke in Suid-Afrika met oorwegend bruin lidmate in die woonbuurt met dieselfde naam in Bloemfontein. Die kerkgebou is geleë by Hibiscusstraat 6. Die gemeente is in 1987 gestig en vorm tans deel van die Klassis Suid-Vrystaat. Einde 2015 was hier net 21 belydende en 12 dooplidmate.



</doc>
<doc id="117624" url="https://af.wikipedia.org/wiki?curid=117624" title="Dirk du Plessis">
Dirk du Plessis

Ds. Dirk Postma du Plessis (Colesberg, Kaapkolonie, 10 Januarie 1883 – Ladybrand, Suid-Afrika, 11 Julie 1941) was tussen 1909 en 1941 predikant in drie gemeentes van die Gereformeerde Kerk. Ná sy dood het die kassier van sy laaste gemeente, Ladybrand, Johannes Bolt, hom beskyf as 'n liefhebbende eggenoot, sorgsame vader en 'n troue dienskneg van die Here.

Ds. Du Plessis was een van die kinders uit die huwelik van ds. Lodewikus Johannes du Plessis en Maria Gerbrechta Sophia (gebore Smit). Hy het minstens twee broers gehad, Helenius en Jacobus, later hoogleraar aan die Teologiese Skool op Potchefstroom. Ds. Louw du Plessis het as predikant diens verrig vir die Boerekommando tydens die Slag van Magersfontein en is later met vrou en kinders deur die Engelse na die kamp in Kimberley vervoer. Die Engelse troepe het sy pastorie op Petrusburg afgebrand, blykbaar omdat sy simpatie met die Afrikaners in hul worstelstryd van 1899–1902 so sterk was. Met die Slag van Stormberg was ds. Dirk du Plessis lid van die ambulanskorps wat studente en professore van die Teologiese Skool Burgersdorp gevorm het. Hulle was almal sterk republikeinsgesind.

Ds. Du Plessis het sy studie aan die Teologiese Skool Burgersdorp onder prof. Jan Lion Cachet begin en dit onder dieselfde hoogleraar in 1908 aan die Teologiese Skool op Potchefstroom voltooi, waar sy klasmaats Izak Krüger, Pieter Bingle en J.P. van der Walt was. Hierna het hy ’n beroep na Zeerust aangeneem en dié gemeente bedien van 1909 tot 1913, 'n tydperk van drie jaar en agt maande. Die gemeente Zeerust het in 1899 ontstaan toe die westelike wyke van die gemeente Rustenburg, die oudste in die kerkverband, afstig. 

In sy tweede gemeente, Krugersdorp, het hy gestaan van 1913 tot 1920, altesaam sewe jaar. Die eerste predikant in dié gemeente, die oudste aan die Rand, was sy ds. Martinus Postma (1897–1904 en 1909–1912) en tussenin Dirk Postma (1905–1906), 'n seun van ds. Martinus Postma. Hierna was ds. Du Plessis sowat 21 jaar lank predikant van sy laaste werkkring, Ladybrand (in kombinasie met Ficksburg), tot sy dood op 11 Julie 1941). So het hy altesaam 32 jaar lank sy kragte en gawes aan die Gereformeerde Kerk gewy. Van vyf broers en vyf susters was hy die derde broer wat skielik en op 'n betreklik vroeë leeftyd oorlede is. 

Tussendeur het ds. Du Plessis ook veel vir die sending onder die heidene gevoel en gedoen. Nog in sy laaste vakansie is hy deputaat na 'n sendingvergadering in Pretoria en sy laaste handreiking, wat hy op die middag van sy dood aan die kassier van Ladybrand, Johannes Bolt oorhandig het, was 'n gawe vir die sending. Hy het die gemeenskappe waarin hy gewoon het ook op ander terreine gedien, soos in skoolkommissies, skoolrade en talle ander liggame. Op sy begrafnis was al dié liggame teenwoordig, asook onder andere die landdros, stadsraad en kamer van koophandel.

Selfs voor genl. J.B.M. Hertzog se uittrede uit die kabinet en die stigting van die Nasionale Party het ds. Du Plessis die konsiliasierigting van genls. Smuts en Botha afgekeur, veral ook wat hul onnderwysbeleid betref het. Op Zeerust, Krugersdorp en Ladybrand, waar hy predikant was, het hy aktief deelgeneem om die saak van die Nasionale Party te steun. Op Krugersdorp het gehelp om die vervalle NP-tak op te bou en was geruime daar geruime tyd voorsitter van die dorpstak. Hy het die eerste kongres van die NP in Transvaal as afgevaardigde van dié tak bygewoon. Tydens die Rebellie van 1914 het hy op Krugersdorp in 'n openbare vergadering sy stem verhef teen die vernieling van Duitsers se eiendom. 

Op Ladybrand is hy minstens twee maal as voorsitter van die dorpstak van die NP gekies asook minstens een maal as ondervoorsitter van die afdelingsbestuur. In 1931 is in "Die Nasionale Boek" van hom getuig: "Hy is 'n Nasionalis was ons onafhanklikheid soek deur afskeiding van die Britse kroon en ryk, en het op die Nasionale Kongres te Bloemfontein (Des. 1930) gepleit vir die ideaal van 'n Suid-Afrikaanse Republiek."

Ds. Du Plessis is op 31 Mei 1909 getroud met Martha Vorster, 'n dogter van ds. L.P. Vorster (1862–1934) en Abrahama Johanna Coetsee (1865–1943). Ná die stigting van die Bond van Gereformeerde Sustersvereniginge, het sy geruime tyd as sekretaresse van die GSB in die Oranje-Vrystaat gedien. Uit hierdie huwelik is agt kinders gebore van wie sewe, twee dogters en vyf seuns, hul vader oorleef het en een jonk oorlede is. Ds. Du Plessis se skoonvader was predikant van vier gemeentes van 1884 tot 1915 en weer van 1922 tot 1928 en in die tussentyd Volksraadslid vir die Nasionale Party. Ook sy vrou se grootvader, ds. C.J.H. Vorster, was predikant en wel van 1880 tot 1899. Hierdie ds. Vorster se vrou was Lasya Susanna van der Walt, 'n dogter van Tjaart van der Walt, eienaar van die plaas Grootfontein, die huidige landbouskool op Middelburg, waarop die Gereformeerde kerk Middelburg, Kaap op 1 Desember 1860 gestig is. Ds. Du Plessis se skoonmoeder was eweneens die dogter van 'n predikant, ds. A.J.J. de Klerk Coetsee. Ná sy dood het sy vrou, wat tydens sy lewe haar plek in die kerklike lewe vol gestaan het, om die beurt by haar dogters gewoon. Sy is oorlede in die Nigelse hospitaal op 4 Junie 1958.



</doc>
<doc id="117625" url="https://af.wikipedia.org/wiki?curid=117625" title="Mill Hill">
Mill Hill

Mill Hill is 'n klein voorstad van Johannesburg, Suid-Afrika wat tussen Ferndale en Bryanston-Wes geleë is.


</doc>
<doc id="117626" url="https://af.wikipedia.org/wiki?curid=117626" title="New Brighton, Johannesburg">
New Brighton, Johannesburg

New Brighton is 'n voorstad van Johannesburg, Suid-Afrika wat op die grens tussen Randburg en Sandton geleë is.


</doc>
<doc id="117627" url="https://af.wikipedia.org/wiki?curid=117627" title="Newlands, Johannesburg">
Newlands, Johannesburg

Newlands is 'n voorstad van Johannesburg, Suid-Afrika.


</doc>
<doc id="117628" url="https://af.wikipedia.org/wiki?curid=117628" title="Northcliff">
Northcliff

Northcliff is 'n welaf voorstad van Johannesburg, Suid-Afrika.


</doc>
<doc id="117629" url="https://af.wikipedia.org/wiki?curid=117629" title="Stuart Neville">
Stuart Neville

Stuart Neville (* 1972 in Armagh) is 'n Noord-Ierse skrywer wat veral sukses behaal het met sy roman "The Twelve" (wat in die Verenigde State onder die titel "The Ghosts of Belfast", in Duitsland as "Die Schatten von Belfast" en in Frankryk as "Les Fantômes de Belfast" gepubliseer is).

Stuart Neville se debuutroman "The Twelve" behandel die sielkundige aspek van Noord-Ierland se lang burgeroorlog en die kwessie van skuld, geregtigheid en boete. Die riller se hoofkarakter, Gerry Fegan, is 'n IRA-moordenaar wat twaalf jaar lank in die tronk was en ná sy vrylating, anders as sy voormalige vennote, nie by die lewe ná die vredesooreenkoms kan aanpas nie. Hy moet die spoke van sy twaalf onskuldige slagoffers - mans, vroue en kinders - konfronteer wat hom die bevel gee om sy vroeëre opdraggewers dood te maak.

"The Twelve" is met die "Los Angeles Times" se boekprys as die beste riller van 2009 bekroon, terwyl dit sowel deur die "New York Times" asook die "Los Angeles Times" as een van die beste misdaadromans van die jaar 2009 aangewys is.

Neville se werke is naas Duits en Frans ook in Japannees, Pools, Sweeds, Grieks en ander tale vertaal.




</doc>
<doc id="117631" url="https://af.wikipedia.org/wiki?curid=117631" title="Vaaldissel">
Vaaldissel

Die vaaldissel ("Berkheya fruticosa" (L.) Ehrh.) is 'n plant wat inheems aan die sukkulente Karoo van Namibië en Suid-Afrika is.

Dit is 'n meerjarige meso-chamaefiet wat 15-25 cm hoog word. Dit het stekelrige blare en kry asterblomme wat donkergeel is.


</doc>
<doc id="117632" url="https://af.wikipedia.org/wiki?curid=117632" title="Bloudisseldoring">
Bloudisseldoring

Die bloudisseldoring ("Berkheya purpurea" (DC.) Mast.) is 'n plant wat inheems aan Lesotho en Suid-Afrika is. Op die SANBI-rooilys is dit as 'veilig' (LC) gelys.

Hierdie plant het 'n lang penwortel en 'n party stekelrige blare in rosetvorm dig op die grond. Die blare word 25 lank. Dit is 'n meerjarige plant wat vinnig groei. Die blomstingel kan 1 m hoog word. Die blomme is ligpers.

Bloudisseldoring groei in die berggrasland van die Drakensberge op 'n hoogte van 1500 tot 3000 m.


</doc>
<doc id="117637" url="https://af.wikipedia.org/wiki?curid=117637" title="Hottentotstee">
Hottentotstee

Hottentotstee ("Helichrysium nudifolium" (L.) Less.) is 'n plant wat inheems aan Suid-Afrika is en in alle provinsies voorkom, veral op groter hoogtes. Op die SANBI-rooilys is dit as 'veilig' (LC) gelys. Dit kom in Zimbabwe, Malawi en verder wydverspreid in Afrika, asook in Jemen voor.

Daar is verskeie subspesies:

Dit is 'n meerjarige plant met 'n roset van blare tot 60 x 13 cm wat rof en glimmend is aan die bokant en wollig wit aan die onderkant. Die blomme sit op 'n lang stingel wat 1,5 m hoog kan word. Hulle is liggeel. Die blare word gekook en geëet en ook ritueel verbrand om die voorouers op te roep. Die wortels word teen party kwale gebruik.


</doc>
<doc id="117640" url="https://af.wikipedia.org/wiki?curid=117640" title="Wildetee">
Wildetee

Die wildetee ("Athrixia elata" Sond.) is 'n struikie wat in Lesotho, Eswatini, die Vrystaat, Mpumalanga, Gauteng en Limpopo voorkom. Op die SANBI-rooilys is dit as 'veilig' (LC) gelys.

Nes "A. phylicoides" word hierdie plant soms as tee gebruik. Navorsing het getoon dat dit min toksisiteit veroorsaak in waterige oplossings. In alkohol is dit anders. Die tee bevat geen kaffeïen nie.


</doc>
<doc id="117642" url="https://af.wikipedia.org/wiki?curid=117642" title="Boesmantee">
Boesmantee

Die boesmantee ("Athrixia phylicoides" DC.) is 'n struikie wat inheems is aan Suid-Afrika en die Vrystaat, Oos-Kaap, KwaZulu-Natal, Mpumalanga, Gauteng en Limpopo. Op die SANBI-rooilys is dit as 'veilig' (LC) gelys.

Hierdie plant word soms as tee gebruik. Navorsing het getoon dat dit min toksisiteit veroorsaak in waterige oplossings. In alkohol is dit anders. Die tee bevat geen kafeïen nie.


</doc>
<doc id="117644" url="https://af.wikipedia.org/wiki?curid=117644" title="Plaas">
Plaas

'n Plaas is 'n stuk land wat hoofsaaklik gewy is aan landbou met primêre doel die verbouing van voedsel- en ander gewasse; dit is die basiese fasiliteit vir voedselproduksie. Die naam word gebruik vir gespesialiseerde eenhede soos bewerkbare plase, groenteplase, vrugteplase, suiwel-, vark- en pluimveeplase, en land wat gebruik word vir die produksie van natuurlike vesels, biobrandstof en ander kommoditeite soos huide of smeerolie. Dit sluit plase, voerkrale, boorde, plantasies, landgoedere, kleinhoewes en stokperdjie-plase, asook die plaashuis en geboue vir landbou ,en die land self, in. Deesdae is die term uitgebrei om ook industriële bedrywighede soos windplase en visplase, wat beide op land of see kan wees, in te sluit.

Moderne plase in ontwikkelde lande is hoogs gemeganiseerd. In die Verenigde State van Amerika kan vee grootgemaak word op weiding en afgerond word in voerkrale. Die meganisasie van die produksie van gewasse het gelei tot 'n groot afname in die aantal landbou-werkers wat benodig word. In Europa word die tradisionele familieplase vervang met groter produksie-eenhede. In Australië is sommige plase baie groot want die land is as gevolg van klimaatstoestande nie in staat om 'n hoë veedigtheid te dra nie. In minder ontwikkelde lande is klein plase die norm en die meerderheid van die landelike inwoners is bestaansboere, vir voeding van hul gesinne en die verkoop van enige surplus produkte in die plaaslike mark.
In die sin van landbou is die woord plaas afgelei van die werkwoord "om te boer" met 'n inkomstebron, ongeag daarvan of dit belastings, doeane, huur van 'n groep herehuise is of eenvoudig om 'n individuele herehuis te hê deur feodale grondbesit. Die woord is afgelei van die middeleeuse latynse naamwoord "firma;"  ook vanaf die Franse woord "ferme", wat 'n vaste ooreenkoms of kontrak beteken, en van die klassieke latynse byvoeglike naamwoord "firmus" wat beteken sterk, stewig, ferm. In die middeleeuse era was feitlik al die herehuise betrokke in landbou en dit was hul hoofinkomstebron, dus om 'n herehuis vir 'n termyn te hê as 'n "fooiplaas" het sinoniem geword met landbou self.

Suiwelboerdery is 'n landbouaktiwiteit waar vroulike beeste, bokke, of ander soogdiere geteel word vir hul melk, wat óf verwerk kan word op die perseel, of vervoer kan word na 'n melkery vir die verwerking en die uiteindelike verkoop daarvan in die kleinhandel. Daar is beesrasse wat uiters nuttig gebruik kan word as melkbeeste. 'n Paar van die besproduserende rasse sluit in Holstein, Jersey, Noorweegse Rooi, Kostroma, Bruin Switsers, en ander.

Plaasbeheer en -eienaarskap was tradisioneel 'n belangrike aanduiding van status en mag, veral in Middeleeuse Europese landelike samelewings. Die verspreiding van plaaseienaarskap is histories nou gekoppel aan die vorm van regering. Middeleeuse feodalisme was in wese 'n stelsel van gesentraliseerde beheer van landbougrond, beheer van plaasarbeid en politieke mag, terwyl die vroeë Amerikaanse demokrasie, waar grondeienaarskap 'n voorvereiste was vir stemreg, gebou is op 'n relatief maklike roete na individuele plaasbesit. Geleidelike modernisering en meganisasie van landbou, wat grootliks die doeltreffendheid en kapitaalvereistes van boerdery verhoog, het egter gelei tot steeds groter plase. 


</doc>
<doc id="117645" url="https://af.wikipedia.org/wiki?curid=117645" title="Lys van medisinale kruie">
Lys van medisinale kruie

Hierdie lys van medisinale kruie bevat die mees algemene kruie wat in die verlede in Suidelike Afrika vir medisinale doeleindes gebruik word. Vir die doeleindes van hierdie lys is 'n kruid enige plantmateriaal wat gebruik word om ongewenste simptome te verlig of om 'n mens se algemene gesondheid te verbeter.

























</doc>
<doc id="117646" url="https://af.wikipedia.org/wiki?curid=117646" title="Oerderpark">
Oerderpark

Oerderpark is 'n voorstad in Johannesburg, Suid-Afrika.


</doc>
<doc id="117647" url="https://af.wikipedia.org/wiki?curid=117647" title="Parkhurst">
Parkhurst

Parkhurst is 'n voorstad suid van Sandton, in Johannesburg, Suid-Afrika.

Parkhurst is sowat 6 km noord van die Johannesburgse stadsaal geleë, was van Parktown-Noord. In 1904 was dit 'n sanderige woesteny, maar I.W. Schlesinger het die grond gekoop en 'n prys van £100 aangebied vir 'n naam vir die voorstad en nog £100 aan elke deelnemer wat 'n erf in die nuwe voorstad sou koop. Duisende het inskryf en die prys is verdeel tussen sowat 30 mense wat almal Parkhurst voorgestel. Die deelnemers is toe deur Schlesinger se verkoopsagente aangespoor om erwe te koop. Hy het £20 000 profyt gemaak, wat hy gebruik het om die African Life Assurance Co. te finansier.



</doc>
<doc id="117648" url="https://af.wikipedia.org/wiki?curid=117648" title="Parkmore">
Parkmore

Parkmore is 'n voorstad suid van Sandton, in Johannesburg, Suid-Afrika, oos van Hurlingham Gardens en Sandhurst en tydens die ou bedeling buite die stadsgrense van Johannesburg. Dit is omstreeks 1907 deur die magnaat I.W. Schlesinger aangelê, sowat drie jaar nadat hy £20 000 wins uit die verkoop van erwe in Parkhurst gemaak het.



</doc>
<doc id="117649" url="https://af.wikipedia.org/wiki?curid=117649" title="Parktown-Noord">
Parktown-Noord

Parktown-Noord is 'n voorstad suid van Sandton, in Johannesburg, Suid-Afrika.

Parktown-Noord is sowat 6 km noord van Johannesburg se stadsaal geleë. Saam met voorstede soos Parkview, Saxonwold, Parkwood, Forest Town en Rosebank vorm dit deel van 'n gebied wat voorheen 'n groot plantasie van bloekom- en dennebome was en noordwaarts tot by Parkhurst en selfs tot by Dunkeld gestrek het. Die bome is in 1888–'89 geplant, maar van 1905 tot 1910 afgekap om plek te maak vir nuwe voorstede. Parktown-Noord word van Rosebank geskei deur Jan Smutslaan.



</doc>
<doc id="117650" url="https://af.wikipedia.org/wiki?curid=117650" title="Parkview, Johannesburg">
Parkview, Johannesburg

Parkview is 'n voorstad suid van Sandton, in Johannesburg, Suid-Afrika.

Parkview is sowat 4 km noordwes van die Johannesburgse stadsaal geleë. Dit is aangelê op die plaas Braamfontein en grens aan Dieretuinmeer en die Hermann Ecksteinpark. Die NG gemeente Parksig is in 1967 hier gestig, maar nadat die aangrensende NG gemeente Parkhurst (gestig in 1944) se lidmaattal afgeneem het, het die gemeentes saamgesmelt as die Parkkruin Familiekerk, wat bymekaarkom in die ou Parksig-kerk by Dundalklaan 13, Parkview.



</doc>
<doc id="117651" url="https://af.wikipedia.org/wiki?curid=117651" title="Solridge">
Solridge

Solridge is 'n voorstad tussen Sandton en Ferndale in die weste, in Johannesburg, Suid-Afrika.


</doc>
<doc id="117652" url="https://af.wikipedia.org/wiki?curid=117652" title="Sandhurst">
Sandhurst

Sandhurst is 'n uiters welgestelde voorstad in Sandton, noord van Johannesburg, Suid-Afrika.


</doc>
<doc id="117653" url="https://af.wikipedia.org/wiki?curid=117653" title="Willowild">
Willowild

Willowild is 'n voorstad tussen Sandton en Ferndale in die weste, in Johannesburg, Suid-Afrika.


</doc>
<doc id="117654" url="https://af.wikipedia.org/wiki?curid=117654" title="Beerbessie">
Beerbessie

Die beerbessie ("Arctostaphylos uva-ursi") is 'n plant uit die heidefamilie ("Ericaceae"). Die naam is gebaseer op die veronderstelling dat bere lief vir die vrugte sou wees.

Die beerbessie het 'n holarktiese verspreiding:

In Nederland kom dit in die duine voor.

Die beerbessie is 'n struikie van 30-60 cm hoog met kruipende stingels, wat aan die top regop staan. Die glansende, groen, omgekeerd-eierronde blare bly sit een tot drie jaar aan die struik. Dit kry van Maart tot April (die lente) blommetjies. Die wit of pienk blomme vorm kort oorhangende trosse. Die bessies is rooi van kleur en word deur voëls geëet, maar hulle is giftig vir mense.


Die blare word in medisinale drankies verwerk. Hulle bevat arbutine,


</doc>
<doc id="117661" url="https://af.wikipedia.org/wiki?curid=117661" title="Cannes-rolprentfees 1985">
Cannes-rolprentfees 1985

Die 38ste jaarlikse Cannes-rolprentfees is van 8-20 Mei 1985 gehou. Die Tsjeggiese akteur, regisseur en draaiboekskrywer Miloš Forman was die voorsitter van die jurie. Altesaam 41 rolprente en kortfilms het om pryse meegeding. 

Die Joego-Slawiese rolprent "When Father Was Away on Business" ("Otac na sluzbenom putu") van die regisseur Emir Kusturica het die Palme d'Or gewen. Die fees is geopen met Peter Weir se "Witness" en afgesluit met "The Emerald Forest" van John Boorman. Op die fees is eer betoon aan die Amerikaanse akteur James Stewart en is ’n gerestoureerde weergawe van sy 1954-rolprent "The Glenn Miller Story" van die regisseur Anthony Mann vertoon.



</doc>
<doc id="117662" url="https://af.wikipedia.org/wiki?curid=117662" title="Cannes-rolprentfees 1984">
Cannes-rolprentfees 1984

Die 37ste jaarlikse Cannes-rolprentfees is van 8-23 Mei 1984 gehou. Die Britse akteur en skrywer Dirk Bogarde was die voorsitter van die jurie. Altesaam 43 rolprente en kortfilms het om pryse meegeding. 

Die Wes-Duitse rolprent "Paris, Texas" van die regisseur Wim Wenders het die Palme d'Or gewen. Die fees is geopen met Alain Corneau se "Fort Saganne" en afgesluit met "The Bounty" van Roger Donaldson.



</doc>
<doc id="117663" url="https://af.wikipedia.org/wiki?curid=117663" title="Cannes-rolprentfees 1983">
Cannes-rolprentfees 1983

Die 36ste jaarlikse Cannes-rolprentfees is van 8-19 Mei 1983 gehou. Die Amerikaanse skrywer William Styron was die voorsitter van die jurie. Altesaam 48 rolprente en kortfilms het om pryse meegeding. 

Die Japannese rolprent "The Ballad of Narayama" ("Narayama Bushiko") van die regisseur Shōhei Imamura het die Palme d'Or gewen. Die fees is geopen met Martin Scorsese se "The King of Comedy" en afgesluit met "WarGames" van John Badham



</doc>
<doc id="117664" url="https://af.wikipedia.org/wiki?curid=117664" title="105 v.C.">
105 v.C.



</doc>
<doc id="117665" url="https://af.wikipedia.org/wiki?curid=117665" title="204 v.C.">
204 v.C.



</doc>
<doc id="117666" url="https://af.wikipedia.org/wiki?curid=117666" title="LM Radio">
LM Radio

LM Radio is 'n radiostasie in Maputo, Mosambiek. Histories was dit 'n stasie wat van die destydse Lourenço Marques (tans Maputo) na Suid-Afrika uitgesaai het. Die stasie het in 1936 met kortgolf-uitsendings begin en is in 1975 gesluit. LM Radio was gewild onder jong Suid-Afrikaners en het pop- en rockmusiek uitgesaai wat nie lugtyd op die SAUK se kanale gegun is nie. Dit is in 2010 heropen.

Die eerste radiostasie in Mosambiek het op 18 Maart 1933 begin uitsaai. Uitsendings is vir 'n ruk in 1934 as gevolg van 'n tekort aan geld opgeskort. 'n Suid-Afrikaner, G.J. McHarry, het by die stasie betrokke geraak en in 1935 is "Radio Clube de Moçambique" van stapel gestuur, wat hoofsaaklik in Engels uitgesaai het. In 1947 het kol. Richard L. Meyer, wat voor die Tweede Wêreldoorlog die hoofbestuurder van die "Internasionale Broadcasting Company" van Londen was, tesame met John Davenport die bestuur van Lourenço Marques Radio oorgeneem. Die eerste twee omroepers van die nuwe kommersiële stasie was David Davies (wat as bestuurder aangestel is) en David Gordon. In 1948 verhuis LM Radio na 'n nuwe doelgeboude 4-verdieping gebou wat as "Radio Palace" bekend geword het.

David Gordon verlaat die stasie in 1950 om by Springbokradio aan te sluit. In die laat 1950's verander die stasie sy aanbieding om vir jonger Suid-Afrikaners voorsiening te maak. LM Radio was bekend vir sy Top Twintig Treffersparade en het 'n groot rol in die bevordering van Suid-Afrikaanse kunstenaars en hul musiek gespeel.

LM Radio is in 1972 deur die SAUK oorgeneem. Op 7 September 1974 is dit tydens 'n bloedige opstand in Lourenço Marques beset en is die administrasie deur Frelimo, die Mosambiekse Bevrydingsfront, oorgeneem. Op 12 Oktober 1975, ná Mosambiek se onafhanklikheid van Portugal in Junie van daardie jaar, is LM Radio se fasiliteite genasionaliseer. Die stasie is gevolglik op 13 Oktober 1975 gesluit. Dit is in Suid-Afrika met Radio 5 vervang, wat later 5FM sou word.

David Davies se laaste boodskap op die stasie was: ""And now, wherever you are, in the Transvaal, Natal, Orange Free State, the Cape, Southwest Africa or Rhodesia […] greetings. And to you, to you, and especially to you, vaya con Dios"" (En nou, waar jy ook al is, in die Transvaal, Natal, Oranje-Vrystaat, die Kaap, Suidwes-Afrika of Rhodesië […] wees gegroet. Vir julle almal, en veral vir jou, wandel met God).

In 2010 is 'n uitsaailisensie aan die nuwe "LM Radio" onder die handelsmerk ""Lifetime Music Radio"" toegeken. Dis die enigste Engelse radiostasie in Mosambiek, maar hulle speel ook Afrikaanse musiek. Die inhoud van die stasie word hoofsaaklik vir Suid-Afrika aangepas.



</doc>
<doc id="117668" url="https://af.wikipedia.org/wiki?curid=117668" title="Jerusalemgangers">
Jerusalemgangers

Die Jerusalemgangers (ook bekend as die Enselin-party) was ’n groep Voortrekkers in Transvaal wat oor land na Jerusalem in Palestina wou trek, veral omdat hulle wou ontsnap aan Britse heerskappy in Suider-Afrika. Hulle het in 1837 uit die omgewing van die huidige Tarkastad na Natal getrek en ná die Britse anneksasie in 1844 van daar na die Vrystaat en eindelik Transvaal.

Hulle word soms as ’n eksentrieke, fanatiese en dweepsugtige sekte onder die Boere geteken. Dr. D.W. Krüger beskryf hulle as "seker die eienaardigste verskynsel wat hom voorgedoen het onder die lewe van die Transvalers van die (19de) eeu. Maar mede-Transvalers het hulle nie as iets eienaardigs beskou nie. Nog 'n beskouing is dat hulle uit die geledere gekom het van die Doppers wat "die onbybelse idee gehad het dat hulle weens afstamming die uitverkore volk was". Die Jerusalemgangers het dan glo "gemeen hulle moet voortrek om Jerusalem te gaan herbou". Die groep het uit die samelewing verdwyn ná hul leier, kmdt. Johan Adam Enslin se dood. Al wat nog aan hulle herinner, is die naam Enselsberg in die distrik Zeerust en die naam Nylstroom.

Min is bekend oor die agtergrond en ontstaan van die Jerusalemgangers. Hul opvattings was 'n eienaardige vermenging van godsdiens en politiek. Hulle het Brittanje byvoorbeeld beskou as een van die horings van die dier in die Bybelboek Openbaring. Hul leier was Johan Adam Enslin (1800–1852), ’n eertydse smous in die Kaapkolonie, wat omstreeks 1846 in die omgewing van Winburg as "die profeet" bekend was. Van die ander lede van sy trekgeselskap was Jacob Erasmus, Stoffel de Wet, Paul Roos en Jurie Bekker. Die NG predikant dr. William Robertson het reeds in 1836 in die Swartberge tussen die Groot- en Klein-Karoo met die groep mense in aanraking gekom wat oor land na Jerusalem wou trek. Van die families wat tot dié groep behoort het, byvoorbeeld die De Beers en De Klerks, kan in ’n mate met die Slagtersnek-rebellie (1815–'16) verbind word, een van die vernaamste aanleidende oorsake van die emigrasie of Groot Trek uit die Kaapkolonie.

Luidens ’n berig in "De Zuid-Afrikaan" van 17 November 1837 het die Enselin-geselskap omstreeks 1837 getrek uit die latere distrik Tarkastad, waar die Skagtersnek-opstand sowat 20 jaar vantevore plaasgevind het. Dié groep het hulle in Natal gaan vestig waar een van hulle, Lourens Erasmus van Winburg, hom as Volksraadslid onderskei het wat nie maklik tevrede gestel kon word. Hy was moontlik die vader van Hans en Jacob Erasmus wat in 1849 met ds. Andrew Murray van die NG Kerk en in 1853 met ds. Dirk van der Hoff van die Hervormde Kerk gebots het. In ds. Murray se geval het twee hewige openbare rusies van 'n ossewa af plaasgevind wat daartoe gelei het dat heelparty van die Jerusalemgangers die groep die rus toegekeer het terwyl ander hom wou stenig omdat hy volgens hulle 'n predikant in diens van die "Antichris" (Engeland) was. Omstreeks 1851 het ds. J.H. Neethling ook kwaai weerstand ervaar teen sy pogings om die trekkers te bedien.

Die Jerusalemganger Zacharias J. de Beer, later 'n bekende Gereformeerde ouderling van Waterberg, was daar reeds in die dae van eerw. Erasmus Smit en ds. Daniel Lindley "gedurig ergernis wegens de gezangen", een van die oorsake van die stigting van die Gereformeerde Kerk in 1859. Daarom het, volgens De Beer, 'n "groot gedeelte der Emigranten" afsydig teenoor die kerklike lewe gestaan, Nederduits-Gereformeerd sowel as Hervormd.

Dr. Bouke Spoelstra meen "hierdie bewering pas nie by die houding van die toonaangewende latere Gereformeerdes teenoor die Kaapse bedieningskommissies nie. Casper Kruger was (trouens) ds. (Andrew) Murray se gids tydens sy ontmoeting met die Marico-party." Volgens De Beer het die groep in 1844 uit Natal getrek "wegens de annexatie". Hierop grond dr. Spoelstra sy aanname: "Dit het dus niks met 'n Jerusalemtrek te doen nie, maar wel met 'n radikale afkeer van enige Engelse heerskappy."

De Beer het aangevoer die Jerusalemgangers was goed op die hoogte met die verhouding van die Kaapse Kerk tot die Britse owerheid. Jacob Erasmus is uit die Kolonie ingelig dat di. P.E. Faure (van die NG gemeente Wynberg) en dr. William Robertson (indertyd leraar van die NG gemeente Swellendam) "in oorleg met die Britse regering" 'n besoek aan Transvaal sou bring. Daarom wou 'n deel van die Voortrekkers, wat die Kaapkolonie juis verlaat het om aan die Britse oorheersing te ontsnap, niks met hulle te doen hê nie. De Beer het selfs beweer die inwoners van Lydenburg was afsydig "omdat wy tegen de Gezangen waren". So het hy die politieke beswaar sonder meer met die sing van Gesange vereenselwig. Dr. Bouke meen dit "openbaar 'n gees van beswaardheid teen die Kaapse Kerk".

Jacob Erasmus was bewus van goewerneur sir Harry Smith se dreigement om „de Emigranten door het Zwaard des Geestes onder haar gezag" te bring. Predikante soos ds. Murray, ’n lojale Britse onderdaan, se besoeke het die Jerusalemgangers in die lig van dié dreigement gesien. Daarom het Jacob Erasmus saam met Jan Enslin, Paul Roos, Stoffel de Wet en Mietjie Gous in 1849 opgeruk om hulle teen ds. Murray te verset. Dr. Bouke meen dis verstaanbaar dat hul redenering vir ds. Murray sou klink na sektariese "verdraaiing der Heilige Schrift" en van Wilhemus á Brakel, ’n vername verteenwoordiger van die "Nadere Reformartie" in Nederland. Hulle het hom geskok met die bewering dat die saligheid nie van eie godsvrug nie, maar van die uitverkiesing afhanklik is. Iets wat hulle gemeen gehad het met die Gereformeerdes wat in 1859 van die Hervormde en NG Kerk sou afstig.

Omdat hulle hulleself met die uitverkore Israel op reis na Jerusalem vereenselwig het, het hulle die naam "Jerusalemgangers" gekry, maar ds. Frans Lion Cachet van die NG Kerk was daarvan oortuig die uitstaande motief van dié mense was om 'Engelands overmacht' te ontvlug. Daarom meen dr. Spoelstra dis "'n ope vraag of die naam 'Jerusalemgangers' aan hulle laat reg geskied. Die feit dat hulle met (ds.) Murray 'n woordestryd aangeknoop het omdat hy vir hulle 'n Engelse gevaar verpersoonlik, toon juis dat hulle nie tot 'n verdere trek na Jerusalem gedwing wou wees nie."

Dit was destyds beeldspraak onder Voortrekkers, van wie baie net die Statebybel as leesstof gehad het, om 'n eie vrye politieke heenkome voor te stel met die land Kanaän of stad Jerusalem. Selfs Andries Pretorius het op ’n keer gesê: "Soo wy niet eensgezind en voll liefde blijven, sullende wy nim(m)er den aartschen nog Heemelschen Canan of Jerusalem beryken, maar meer als veertig jaren sullen om loopen." Voorts het hul medeburgers hulle nie as 'n godsdienstige sekte beskou nie, so nie sou J.A. Enslin nie in 1851 die benoeming tot kommandant-generaal ontvang het nie. En hul afkeer van 'n predikant uit die Kaapse staatskerk het ook by ander Voortrekkers voorgekom. Volgens dr. Spoelstra sou 'n sektariese groep ook nie so natuurlik in die Gereformeerde Kerk kon oplos nie.

Ds. J.H. Neethling wat op sy grootworddorp, Prins Albert, met die Jerusalemgangers te doen moes gekry het en die Voortrekkers in die vroeë jare van Transvaal in Marico besoek het, het hulle beskryf as 'n "fanatiese godsdienstige sekte onder die invloed van 'n profetes" (die weduwee Maria Elizabeth Gou(w)s). Die besonderse kenmerk van die Enslin-groep was nie godsdienstig van aard nie, maar hul radikale afkeer van alles wat Engels was, aldus dr. Spoelstra. Enslin het byvoorbeeld na Engeland verwys as die “verdrukker waar wey voor gevlug heb" met verwysing na die Britse anneksasie van Natal en, nadat hulle uit die Tuinkolonie weggetrek het, van die gebied tussen die Oranje- en Vaalrivier in 1848. Dit het hulle laat besluit om na 'n ver weg van Britse invloed te trek.

Hy het hom vereenselwig met die “onderdaanen” van die Volksraad en op godsdienstige gronde gepleit dat reg moet geskied. Van ’n verdere trekplan na Jerusalem het hy nie melding gemaak nie, hoewel hulle gemeen het hulle sou Jerusalem maklik oorland kon bereik met die "Nyl" langs. Die Jerusalemgangers was oortuig die beloofde land kon nie te ver wees nie aangesien hulle Arabiese perde in die besit van inboorlingstamme waargeneem het. In die "Suid-Afrikaanse Biografiese Woordeboek" skryf J.P. Claasen die Jerusalemgangers het wel voorbereidings vir die tog na Jerusalem getref. Mietjie Gouws het byvoorbeeld begin beskuit bak en biltong droog en lede van die groep het rondvertel haar rate sou die trekkers teen siektes en kwale kon beskerm. Hulle het die Nederlandse bemiddelaar tussen die Boerefaksies in Transvaal H.T. Bührmann (1822–1890) uitgevra hoe ver Jerusalem van Marico was. Hulle het gemeen die trek sou nie langer as ses weke of twee maande met die ossewa duur as alles goed sou gaan nie. Die Nederlander het hulle probeer duidelik maak dat Jerusalem omtrent sewe of agt maal sover as Kaapstad van Rustenburg af was, dat daar onoorkomelike moeilikhede in die weg was, dat hulle geen Moses het nie en dat Palestina indertyd 'n halfwoestyn en rowersnes was.

Aan hierdie waarskuwings het die Jerusalemhgangers hulle nie gesteur nie. Vir hulle was Palestina die land van die druiwetros van die Bybelse Josua en Kaleb, en Bybelse uitdrukkings soos "melk en honig" en "balsem, Gileads" het hierdie wanindruk selfs verder versterk. Baie van hulle wou aanvanklik glad nie glo dat die trek onuitvoerbaar was nie. Hulle het gemeen daar sou wel middels wees om die ondeurwaadbare riviere te deurkruis, by die Rooi See sou hulle wel skuite kry en die roofsugtige Arabiere in Palestina sou hulle gou-gou met die Sanna op hul plek sit. Eers die dood van Enslin het die voorgenome trek in duie laat stort, want in die somer van 1851-'52 het 'n malaria-epidemie hom en talle van sy volgelinge se lewe geëis. 'n Aantal voornemende trekkers het daarna so gou moontlik ter wille van oorlewing uit Marico weggevlug. Party het in die distrik Waterberg aangekom waar hulle die breë biesiesomsoomde rivier (wat noordwaarts vloei) die Nyl genoem en die dorpie Nylstroom tot stand gebring het. Hulle het Kranskop vir 'n piramide aangesien.

Die Enslin-party was in Marico nie geliefd nie, veral omdat hulle so vurig teen die betreklik verligte Andries Pretorius gekant was. Hulle het hom veral gewantrou omdat hy aanvanklik in die Britse anneksasie van Natal berus het. Toe hy met die Engelse by Sandrivier onderhandel, het hulle gemeen dat hy hulle aan die Engelse uitverkoop. Enslin was op die punt om met 'n gewapende demonstrasie sy afkeur te betuig, toe die geelkoors hom met 'n groot deel van sy volgelinge afgemaai het. Die res van die Voortrekkers het gevra Pretorius moet vir hulle 'n ander kommandant aanwys omdat hulle nie bereid was om onder Enslin te dien nie. 'n Geskil met Pretorius het tot 'n hofgeding aanleiding gegee. Hy is dan ook plegtig gebrandmerk as die draak van Openbaring 12:4. Die groep het geweier om die staatsgesag te aanvaar tensy Enslin hul kommandant was. Die Volksraad het die probleem in 1851 probeer oplos deur Enslin as kommandant net van sy eie groep aan te stel.

Ná sy dood in April 1852, het Johannes J. Erasmus sy plek as kommandant ingeneem en die party het Stefanus Schoeman of Piet Potgieter bo 'n Pretorius as kommandant-generaal verkies. Uit die versoekskrifte blyk die party het bestaan uit 'n aantal families De Beer, Prinsloo, Erasmus, Enslin, De Klerk, Swanepoel, Roos, Smit en andere. Hulle het spoedig in die distrikte Marico, Magaliesberg en Waterberg versprei en veral in laasgenoemde distrik in onbemiddelde omstandighede geraak.

Dr. Spoelstra meen die duidelike Enslin-party kan glad nie met die “Doppers” (uit wie se geledere ’n groot gedeelte van die oorspronklike lidmate van die Gereformeerde Kerk gekom het) of met die Magaliesbergers (onder wie pres. Paul Kruger se familie) vereenselwig word nie. Tog het Jurie Bekker uit Marico ook na ds. Dirk Postma gekom as woordvoerder van sowat 60 mense wat 15 jaar, dus sedert die anneksasie van Natal, beswaard was. Ds. Postma het 'n kind van Enslin wat 10 jaar oud was, van sy seun twee, van wie die oudste ses jaar was en van sy dogter drie tussen ses en twee jaar gedoop. Dieselfde het gebeur met families Combrinck en De Jager, terwyl 'n seun van Stoffel Meyer selfs 17 jaar oud was. So het die Gereformeerde Kerk met sy stigting in 1859 aan hierdie politieke en kerklike ekstremiste, wat voorheen geweier het om eredienste saam met hul mede-Voortrekkers by te woon, 'n geestelike heenkome gebied en hulle uit die woestyn gebring waarheen hulle self getrek het. Uit hul geledere het deelnemers aan die Dorslandtrek (1874–'80), soos Jurie Bekker, gekom. In die lidmaatregister van die Gereformeerde kerk Humpata verskyn die name van onder andere drie Enslins.

Die dorp Nylstroom (nou Modimolle) is aan hom gegee deur die Jerusalemgangers wat weens hul gebrekkige kennis van aardykskunde tot die gevolgtrekking laat kom het dat hulle in Noord-Transvaal op 'n tak van die Nyl afgekom het; vandaar die naam Nylstroom wat verkort is tot Nyl vir die riviertjie, die Mogalakwena wat juis toe sterk gestroom het ná oorvloedige reëns, en wat hulle gemeen het by die Nyl aansluit omdat die water noordwaarts gevloei het. Ds. Frans Lion Cachet doen aan die hand hulle sou verder noordwaarts na Palestina getrek het, as die tsetsevlieg hulle nie teruggedwing het nie. Hoewel die gedagte aan 'n trek na Jerusalem nie dadelik uitgesterf het nie, het die verlange daarna ná Enslin se dood mettertyd verdwyn.



</doc>
<doc id="117671" url="https://af.wikipedia.org/wiki?curid=117671" title="Samuel Beckett">
Samuel Beckett

Samuel Beckett (1906–1989) was ’n Ierse skrywer uit wie se pen toneelstukke, romans en gedigte verskyn het. Beckett het in Frankryk gewoon en in beide Frans en Engels geskryf. Hy word wyd as een van die mees invloedryke skrywers van die 20ste eeu beskou en is veral bekend vir sy toneelstuk "Waiting for Godot". Beckett is in 1969 met die Nobelprys vir Letterkunde bekroon.

Beckett se werk se bied 'n somber, tragikomediese uitkyk op die menslike bestaan. Dit gaan dikwels met pessimisme en swartgalligheid gepaard en word meer minimalisties in sy latere loopbaan. Hy word as een van die laaste modernistiese skrywers beskou, en is een van die sleutelfigure in die sogenaamde "Teater van die Absurde".

Samuel Barclay Beckett is op 13 April 1906 in Foxrock, Dublin in Ierland gebore. Van 1923 tot 1927 studeer hy Frans, Italiaans en Engels aan die Trinity-kollege in Dublin. Kort daarna word hy as leraar in Parys aangeneem. Daar ontmoet hy James Joyce, wat 'n enorme invloed op hom gehad het. Beckett skryf sy eie verhale terwyl hy Joyce se sekretaris was. In 1929 publiseer hy sy eerste werk, 'n kritiese essay wat deur Joyce verdedig is. Sy eerste kortverhaal, "Assumption", is in dieselfde jaar gepubliseer. In 1930 wen hy 'n literatuurprys met sy gedig, "Whoroscope", wat hoofsaaklik oor René Descartes handel, wat ook 'n invloed op sy skryfwerk gehad het.

In 1930 keer hy na Ierland terug en werk by die Trinity-kollege, maar vertrek weer na 2 jaar. Hy reis deur Europa en vestig hom uiteindelik permanent in Frankryk. Daar publiseer hy 'n kritiese studie van Marcel Proust se werk.

Hy poog om 'n boek in die styl van James Joyce te skryf, maar dit is later as 'n reeks kortverhale, "More pricks than Kicks", vrygestel. Hierna bring hy die roman "Murphy" uit. Sy bekendste boeke is waarskynlik "Molloy" (1951), "Malone Dies" (1951 in Frans, in 1958 in Engels vertaal) en "The Unnamable" (1953, in 1960 vertaal).

Beckett word egter beroemd vir sy toneelstuk "En attendant Godot" (uitgebring in 1952), wat in 1955 as "Waiting for Godot" (Afrikaans: "Wag vir Godot") vertaal is. Die stuk ontvang aanvanklik slegte kritiek, maar word met tyd al gewilder. Dieselfde het met sy stuk "Endgame" gebeur.

Omdat hy sy stukke ná 1947 bykans uitsluitlik in Frans geskryf het, word hy saam met Eugène Ionesco as een die beste Franse dramaturge van die twintigste eeu beskou. Hy het self sy stukke in Engels vertaal.

Beckett is op 22 Desember 1989 in Parys, Frankryk aan emfiseem oorlede en is in die "Cimetière du Montparnasse" begrawe.


</doc>
<doc id="117673" url="https://af.wikipedia.org/wiki?curid=117673" title="Rooistreep-blennie">
Rooistreep-blennie

Die rooistreep-blennie ("Cirripectes stigmaticus") is 'n vis wat voorkom in die westelike Stille Oseaan en die Indiese Oseaan aan die kus van Oos-Afrika suidwaarts tot by die noorde van KwaZulu-Natal. In Engels staan die vis bekend as die "Red-streaked blenny".

Die vis word tot 12cm lank. Die vis donkerbruin met 'n skarlaken heuningnes-tipe patroon op die kop wat verander na strepe en kolle op die lyf. Daar is 'n rooi ring om die oë en kort tentakels op die nek. Groter volwasse visse is donkergroen tot swart van kleur ook met die heuningnes patrone teenwoordig.

Die vis leef in oop koraalriwwe in water wat tot 20m diep is. Hulle is alleenlopend en bly naby die koraalkoppe. Hulle is sku van aard en verdwyn in skuilings wanneer hulle bedreigd voel. Die visse vreet alge.





</doc>
<doc id="117676" url="https://af.wikipedia.org/wiki?curid=117676" title="Wildfotografie">
Wildfotografie

Wildfotografie is die afneem van wilde dierespesies in 'n bepaalde gebied met behulp van 'n kamera. Die opnames word gemaak tydens natuurlike handelings, soos vlug, jag, paargedrag of weiding. Wildfotografie is 'n onderdeel van natuurfotografie.

Wildfotografie word geag om een van die moeiliker vorme van fotografie te wees. Die rede hiervoor is dat daar nie slegs kennis benodig word van die fotografiese tegniek om 'n dier onder bepaalde omstandighede op natuurlike wyse vas te lê nie, maar ook omdat daar kennis moet bestaan van die biotoop waarin die dier voorkom. Insig in die verskillende veg- en vlugreaksies word benodig om te bepaal wanneer 'n dier by benadering deur 'n mens bedreig sal word en op die vlug sal slaan. 'n Wildfotograaf werk ook gewoonlik van 'n voldoende afstand af deur met behulp van tegniese middels, soos 'n telefotolens, wel die natuurlike gedrag te kan vasvang. Daar word soms ook gebruik gemaak van kamoeflering of skuilplekke.

'n Punt van bespreking oor dié onderwerp is die nastreef van natuurgetrouheid, sonder manipulasie van die diere om gewenste reaksies op te wek. Die verstoring van die biotoop en gevolglike skade aan die fauna of flora en hulle onderskeie habitat moet te alle tye voorkom word.


</doc>
<doc id="117680" url="https://af.wikipedia.org/wiki?curid=117680" title="Gedera">
Gedera

Gedera, "Gdera" of "Gadera" (onoffisieel) (Hebreeus: גְּדֵרָה , Arabies: غديرا , betekenis: 'skaapstal') is 'n Israeliese nedersetting en munisipaliteit in die Sentrale-distrik. Die munisipale gebied het sowat 26.000 inwoners (2015) en 'n oppervlakte van 14,5 km². Die stad is in 1884 deur Russiese Jode gestig. Teenwoordig is die helfte van die bevolking van Jemenities-Joodse afkoms.

Belangrike geboue is die Museum van die Geskiedenis van Gedera en die Biluim en die Yeshurun Sentrale Sinagoge. 

In die munisipaliteit word baie druiwe, grane, sitrusvrugte en andere groente gekweek en daar is ook industriële ondernemings.

Yoel Gamliel is burgemeester van die munisipaliteit.




</doc>
<doc id="117684" url="https://af.wikipedia.org/wiki?curid=117684" title="Phiri, Soweto">
Phiri, Soweto

Phiri is 'n swart township in die stedelike gebied van Soweto, suidwes van die stad Johannesburg in Suid-Afrika.

Die woord phiri beteken hiëna in die Sotho-taalfamilie.


</doc>
<doc id="117685" url="https://af.wikipedia.org/wiki?curid=117685" title="Meadowlands, Johannesburg">
Meadowlands, Johannesburg

Meadowlands is 'n swart voorstad in Soweto, suid van Johannesburg, Suid-Afrika.


</doc>
<doc id="117686" url="https://af.wikipedia.org/wiki?curid=117686" title="Zola, Gauteng">
Zola, Gauteng

Zola is 'n seksie van Soweto, 'n voorstad suid van Johannesburg, Suid-Afrika.


</doc>
<doc id="117687" url="https://af.wikipedia.org/wiki?curid=117687" title="Geelkwassie">
Geelkwassie

Geelkwassie ("Bulbine annua" (L.) Willd.) is 'n plant wat endemies aan Suid-Afrika is. Dit kom net in die Wes-Kaap voor en op die SANBI-rooilys is dit as 'veilig' (LC) gelys.

Dit kom op sanderige grond in die kusfynbos voor. Dit vorm polle met penagtige blare wat 15-40 cm groot word en veselrige wortels het. Die blomme is liggeel en groei in digte trosse op lang stingels.



</doc>
<doc id="117689" url="https://af.wikipedia.org/wiki?curid=117689" title="Johan Enslin">
Johan Enslin

Johan Adam Enslin (Cradock, Kaapkolonie, gedoop 12 Junie 1800 – Marico, Transvaal, April 1852) was ’n boer en kommandant-generaal. Hy word veral onthou as leier van die Jerusalemgangers, ’n eksentrieke sekte of groepering onder die Voortrekkers in Transvaal, wat soms as dweepsugtig en fanaties beskryf word, met eienaardige opvattings wat bestaan het uit ’n vreemde mengsel van politieke en godsdienstige oortuigings. Ná sy en talle van sy volgelinge se dood tydens ’n malaria-epidemie aan die vooraand van hul beplande trek na Jerusalem, het die Jerusalemgangers as groep verdwyn en sewe jaar later het die meeste oorlewendes by die pas gestigte Gereformeerde Kerk aangesluit. Sy groep, ook bekend as die Enslin-party of –groep, se grootste nalatenskap is die stigting enkele jare ná sy dood van die dorp Nylstroom, wat hulle so genoem het weens hul gebrekkige geografiese kennis wat hulle laat glo het hulle het die suide van Egipte bereik.

Enslin was die oudste kind van Christoffel Bernhardus Enslin en sy vrou, Anna Christina de Beer, met wie hy in 1776 getroud is. Sy oupa aan vaderskant was Johan Adam Enslin van Bopfingen, Württemberg-Baden, wat in 1752 as 20-jarige soldaat in die Kaap aangekom en met die weesmeisie Maria Magdalena Ackerman in die huwelik getree het.

J.A. Enslin het tot 1825 geboer op Zwagershoek, distrik Cradock, en daarna by die Baviaansrivier, distrik Somerset-Oos. Dit het aanvanklik voorspoedig met die boerdery gegaan, maar later het hy en sy vader, wat in die nabyheid geboer het, baie verliese gely vanweë die invalle van die Xhosas. Gevolglik het Enslin, bes moontlik in die geselskap van geesgenote, in 1837 na die binneland weggetrek waar hy hom blykbaar 'n tyd lank in Natal by die ander Trekkers bevind het. Die NG predikant dr. William Robertson het reeds die jaar vantevore in die Swartberge tussen die Groot- en Klein-Karoo met die groep mense, van wie sommige blykbaar aan Enslin se familie verwant was, in aanraking gekom wat oorland na Jerusalem wou trek. Van die families wat tot dié groep behoort het, byvoorbeeld die De Beers en De Klerks, kan in ’n mate met die Slagtersnek-rebellie (1815–'16) verbind word, een van die vernaamste aanleidende oorsake van die emigrasie of Groot Trek uit die Kaapkolonie.

Later het Enslin na die Vrystaat verhuis en op Winburg spoedig bekendgeraak as gevolg van sy verset teen die Britse bewind nadat Brittanje die gebied tussen die Oranje en die Vaal in 1844 geannekseer het.

In 1846 is Enslin tot kommandant-generaal en sy vriend J.H.L. de Kock as kommandant vir die gebied tussen die Sand- en Mooirivier verkies. Talle vergaderings is gehou en toe A.W.J. Pretorius op die toneel verskyn, het Enslin onder hom as kommandant aan die Slag van Boomplaats op 29 Augustus 1848 deelgeneem. Ná die Boere se neerlaag het hy en van sy volgende hulle in Marico gevestig. Hier het hy sy plaas Meseg genoem na aanleiding van Psalm 120:5, een van die bedevaartsliedere wat 'n Israeliet op sy reis na Jerusalem gesing het. Enslin het hom spoedig ook in Marico vir die belange van die Boeregemeenskap beywer. Hy het onder meer in September 1849 'n memorie aan die Transvaalse Volksraad in verband met dorpsgrond voorgelê en in die volgende jaar aan dieselfde liggaam berig dat die hoofman van die Kwena, Setghele, waarskynlik met voorbereidings op oorlog besig was. Ook in 1850 is hy as lid van 'n kommissie aangestel wat gestuur is om probleme met die inboorlinge te probeer oplos. Hy was ook ’n ondertekenaar van 'n versoekskrif wat op 15 Januarie 1851 voor die Volksraad gedien het en waarin die ondertekenaars 'n verkenningsekspedisie noordwaarts aangevra het. Voorts het hy toestemming gevra om op te tree teen Engelse reisigers wat die land sonder die nodige verlof deurreis het.

Enslin en Andries Pretorius het nie goed oor die weg gekom nie, hoewel hulle saamgestry het teen die bepaling van die 26ste breedtegraad as die suidelike grens van Transvaal. Die Jerusalemgangers het hom veral gewantrou omdat hy aanvanklik in die Britse anneksasie van Natal berus het. Enslin het gevolglik geweier om onder Pretorius te staan en in Januarie 1851 het die Volksraad op aanbeveling van die krygsraad (waarin Enslin sitting gehad het) besluit om vier kommandante-generaal aan te stel om die onderlinge onmin te probeer uitskakel. Hoewel Enslin saam met Andries Pretorius, W.F. Joubert en Andries Potgieter in dié amp benoem is, het hy voortgegaan om teen Pretorius te agiteer en by geleentheid met verwysing na Openbaring 12:3-4 verklaar dat hy “sien” hoe Pretorius ook deel uitmaak van die sterre of engele wat deur Satan in sy eindelike val meegesleur sou word.

In Junie 1851 het Enslin 'n klag teen Pretorius gelê omdat laasgenoemde sou gesê het dat hy al die Enslins en De Beers wou uitroei. Die saak wat voor die landdros op Potchefstroom gedien het, is teen Enslin uitgewys en toe hy hierna in 'n woordewisseling met die landdros betrokke raak, is hy (in afwagting van goedkeuring van die Volksraad) as kommandant-generaal geskors en tot 'n boete of 'n maand burgerarres weens “verregaande moedswil” gevonnis. Hy het geweier om die boete te betaal en is in hegtenis geneem, maar deur familielede uit die gevangenis ontset.

Enslin het reeds in die Oranje-Vrystaat die naam “profeet” verwerf. Onder invloed van die gewilde dogmatiek van die Nederlander Wilhelmus á Brakel se Redelijke godsdienst en ook op grond van sy interpretasie van die Statebybel, het by hom en verskeie ander die hunkering ontstaan om na Jerusalem te trek om daar in rus en vrede te leef. Hierdie begeerte om na verafgeleë plekke te trek, het ook vroeër in die wyk Swartberg bestaan waar dr. William Robertson, die leraar van Swellendam, soortgelyke gedagtes teëgekom het, al wou die Swartbergers net na Natal wegtrek. Enslin en talle van sy volgelinge het familiebande met hierdie mense gehad. Afgesien van die geestelike dryfvere, het Enslin ook gemeen dat so 'n trek na Jerusalem hom en sy mense van Engelse oorheersing sou bevry en ook van die voortdurende moeilikhede met die inboorlinge.

Danksy sy sterk leierseienskappe het hy sy groot familie en ook talle ander persone, onder andere Paul Roos, Stoffel de Wet, Jacob Erasmus en Jurie Bekker met dieselfde gedagterigting besiel. Die weduwee Maria Elizabeth Gou(w)s, bekend as Mietjie Gouws, het selfs die naam van “profetes” van dié groep verwerf.

Die Nederlandse bemiddelaar tussen die Boerefaksies in Transvaal H.T. Bührmann (1822–1890), landmeter K.J. de Kok en die reisiger J. Chapman het hierdie mense se beskouings goed leer ken. Maar dit was ds. J.H. Neethling en veral ds. A. Murray (die jongere), wat die Jerusalemgangers of Jerusalemtrekkers, uit persoonlike ervaring leer ken het. Murray het talle vergeefse disputasies met hulle gehou en is selfs by geleentheid verhinder om vir hulle te preek aangesien hy volgens hulle 'n predikant was wat in diens van die “Antichris” (Engeland) gestaan het. Dit het selfs so ver gegaan dat sommige Jerusalemgangers hom wou stenig.

Dr. Bouke Spoelstra betwyfel hulle voorneme om ooit werklik te trek, maar J.P. Claasen skry in die "Suid-Afrikaanse Biografiese Woordeboek" oor die voorbereidings wat hulle getref het vir die tog na Jersulam. Die profetes Mietjie Gouws het selfs begin beskuit bak en biltong droog en daar is rondvertel dat sy met haar rate die trekkers teen siektes en kwale sou genees en beskerm. Bührmann is uitgevra oor die roete wat gevolg moes word en hoe ver Jerusalem van Marico geleë was toe die somer van 1851–’52 talle slagoffers, onder wie ook Enslin deur 'n malaria-epidemie geëis het.

'n Aantal voornemende reisigers het hierna so gou moontlik ter wille van oorlewing uit Marico weggetrek. Sommige het in die distrik Waterberg aangekom, waar hulle die breë biesiesomsoomde rivier die Nyl genoem en die dorpie Nylstroom tot stand gebring het. Baie eertydse Jerusalemgangers het in 1859 by die pas gestigte Geref. Kerk van ds. Dirk Postma aangesluit en manne soos Jurie Bekker het later aan die Dorslandtrek (1874–80) deelgeneem. In die lidmateboek van die Gereformeerde gemeente St. Januario, Humpata, Angola, wat in 1881 tot stand gekom het, verskyn die name van onder andere drie Enslins. Al het die gedagte aan ’n trek na die Beloofde Land nie dadelik uitgesterf nie, het die verlange daarna mettertyd wel gekwyn.

P.J. Claassen, wie se boek "Die Jerusalemgangers" veral oor die persoon van Enslin handel, skryf: "Afgesien van sy godsdienstige opvattings het (Enslin) tog 'n belangrike rol in die geskiedenis van die 19de-eeuse Transvaal gespeel." Hy haal dr. Bouke Spoelstra feitlik woordeliks uit "Die Doppers in Suid-Afrika 1760–1899" aan wanneer hy die "Suid-Afrikaanse Biografiese Woordeboek", deel V skryf: "Al wat tans nog aan die Jerusalemgangers herinner is Enselsberg (na Enslin genoem), in die distrik Zeerust, en die naam Nylstroom.

Enslin is op 8 Januarie 1825 met Anna Susanna Coetzer getroud. Uit die huwelik is vier seuns en vier dogters gebore.


</doc>
<doc id="117690" url="https://af.wikipedia.org/wiki?curid=117690" title="Fula (volk)">
Fula (volk)

Die Fula, Fulani of Fulbe (Fula: "Fulɓe"; Frans: "Peul"; Hausa: "Fulani" of "Hilani"; Portugees: "Fula"; Wolof: "Pël"; Bambara: "Fulaw") is 'n etniese groep inheems aan Wes-Afrikaanse lande soos Nigerië, Guinee, Mali en Niger. Die etniese groep omvat sowat 20–25 miljoen mense en hulle praat Fula as moedertaal en Engels, Arabies of Frans as tweede taal. Dit een van die grootste en mees verspreide etniese groepe in beide die Sahel en Wes-Afrika.

Die Fula is 'n hoofsaaklik Islamitiese volk van oorspronklik nomadiese veeherders wat in onlangse tye gevestig het. Die Fula is verwant aan die Hausa en vorm naas die Joroeba, Igbo en Hausa die vierde grootste etniese groep in Nigerië. Die Fula het in die 19de eeu belangrike ryke in die Soedan-gebied langs die Niger- en die Sénégalriviere gestig.

Die Fula vorm die grootste etniese groep in Guinee, Senegal, Mali, Burkina Faso en Niger. In lande soos Mauritanië, Ghana, Gambië, Sierra Leone, Benin, Guinee-Bissau, Kameroen, Ivoorkus, Nigerië, Togo, Suid-Soedan, die Sentraal-Afrikaanse Republiek en Liberië vorm die Fula 'n aansienlike deel van die bevolking. Ander lande met met 'n belangrike Fula-bevolking sluit in Ethiopië, Soedan en Tsjad.


</doc>
<doc id="117695" url="https://af.wikipedia.org/wiki?curid=117695" title="Elandsvy">
Elandsvy

Die elandsvy of t'kôbô-vy. ("Carpobrotus quadrifidus" L.Bolus) is 'n vetplantjie uit die vygiefamilie wat endemies is aan Suid-Afrika. Dit kom in die Noord-Kaap en die Wes-Kaap voor en is op die SANBI-rooilys as 'veilig' (LC) gelys.


</doc>
<doc id="117698" url="https://af.wikipedia.org/wiki?curid=117698" title="Goenavy">
Goenavy

Die goenavy of gounavy ("Carpobrotus acinaciformis" (L.) L.Bolus) is 'n vetplantjie uit die vygiefamilie wat endemies is aan Suid-Afrika. Dit kom in die Wes-Kaap voor en is op die SANBI-rooilys as 'veilig' (LC) gelys.

Soos by ander "Carpobrotus"-spesies het die blare 'n driehoekige deursnee. Hulle is groen tot donkergroen van kleur, wat verskil van spesies wat blougroen van kleur is. Die blare se vorm word soms met 'n sabel s'n vergelyk en die naam "acinaciformis" verwys hierna. Die vrugte, blare en blomme is gunstelingkos vir verskeie diere soos skilpaaie, bobbejane en bokkies. Die pofadder is soms verskuil tussen die plantjies om knaagdiere te vang wat dit kom vreet.

Dit is 'n soutliewende plantjie wat in kusgebiede digte matte kan vorm. Dit het indringerstatus in ander gebiede met 'n mediterreense bioom soos Australië, Kalifornië en die Middellandse Seegebied. Dit het selfs Italiaanse name soos "Fico degli Ottentotti" (Hottentotsvyg) gekry. Die ryp vrugte word geel en is ook vir mense smaaklik om te eet.


</doc>
<doc id="117701" url="https://af.wikipedia.org/wiki?curid=117701" title="Perdeblom">
Perdeblom

Die perdeblom ("Taraxacum officinale") is 'n spesie uit die komposietefamilie "Asteraceae". In hierdie familie is die blommetjies baie gereduseer en staan dig op mekaar in blomhofies. In perdeblomme is die blomhofies geel en hulle kan 'n hele veld geel kleur. Perdeblomme is uitheems aan Suid-Afrika. Hulle stam oorspronklik uit Europa en Asië maar deur die mens het hulle oor die hele wêreld verspreid geraak. In tuine is dit 'n bekende onkruid.

Die blare vorm 'n roset en indien hulle gekneus word vloei daar 'n wit, melkagtige sap wat bruin vlekke veroorsaak. Die plant het 'n penwortel wat desimeters diep kan groei. Indien dit afbreek kan dit nuwe rosette veroorsaak. Die voortplanting verloop dikwels sonder bevrugting, deur apomiksie. Dit veroorsaak groepe plante wat min verskil in genetiese en morfologiese eienskappe en wat mikrospesies genoem word. Net in Nederland is daar reeds 250 van hierdie mikrospesies aangetref.

Die vrug is eintlik 'n nootjie en dit word met sy vrugpluis deur die wind verspreid. 

Die plant bevat talle stowwe, soos

Die melksap bevat proteïen, hars en taraksien.

Perdeblomme is eetbaar vir die mens. Die jong blare is minder bitter as volwasse blare. Indien die plant met grond bedek word, soos dit in 'n molshoop kan gebeur, groei die blare sonder om groen te word en dit is die minste bitter van smaak. Hierdie weergawe word "molslaai" genoem. Molslaai met framboos-Vinaigrette is 'n heerlike lentekos.

Die blomme is ook eetbaar tot dit saad vorm.



</doc>
<doc id="117703" url="https://af.wikipedia.org/wiki?curid=117703" title="St. James-bloedbad">
St. James-bloedbad

Die St. James-bloedbad is 'n slagting wat op 25 Julie 1993 tydens 'n erediens by die St. James Kerk in Kaapstad plaasgevind het. Tydens die slagting het vier kaders van die Azanian People's Liberation Army (APLA) 11 gemeentelede gedood en 58 gewond. In 1998 het die aanvallers amnestie vir hul dade van die Waarheid-en-versoeningskommissie (WVK) ontvang.

Vier APLA-lede, Sichumiso Nonxuba, Bassie Mkhumbuzi, Gcinikhaya Makoma en Tobela Mlambisa het die Anglikaanse kerk tydens die aanddiens in 'n voertuig genader, wat vroeër deur Mlambisa en Makoma gesteel is. Nonxuba, die leier van die eenheid, en Makoma het die kerk met M26-handgranate en R4-aanvalsgewere binnegegaan. Hulle het die granate tussen die kerkgangers ingegooi en daarna op hulle losgebrand. In die proses het hulle 11 mense gedood en 58 gewond.

'n Gemeentelid, Charl van Wyk, wat later 'n boek oor die gebeure geskryf het, het met 'n .38 Special-rewolwer teruggeskiet en een van die aanvallers gewond. Mkhumbuzi is beveel om vier petrolbomme in die kerk in te gooi, maar na aanleiding van die skietery slaan al vier boosdoeners op die vlug.

Die gemeentelede wat dood is, is Guy Cooper Javens, Richard Oliver O'Kill, Gerhard Dennis Harker, Wesley Alfonso Harker, Denise Gordon, Mirtle Joan Smith, Marita Ackermann, Andrey Kayl, Karamjin Oleg, Varaksa Velentin en Pavel Valuet. Die laaste vier name is die van Russiese matrose wat die diens as deel van 'n uitreikprogram bygewoon het. Nog 'n Russiese seeman, Dmitri Makogon, het albei sy bene en 'n arm in die aanval verloor.

Die aanval was 'n groot skok aangesien betreklik min terreuraanvalle in wit voorstede plaasgevind het, en die Kaapstad-gebied as taamlik vreedsaam beskou is. Die aanval is as 'n demper op toekomstige grondwetlike onderhandelinge beskou.

APLA-kaders is vir talle soortgelyke aanvalle verantwoordelik gehou. Onder andere die aanval op King William’s Town se gholfklub op 28 November 1992 waarin vier mense dood is, en die aanval op die Heidelberg Taverne in Observatory, Kaapstad op 31 Desember 1993, waarin 'n verdere vier mense dood is. Ballistiese toetse het getoon dat dieselfde gewere in die St. James Kerk- en Heidelberg Taverne-aanval gebruik is.

Makoma is tien dae later in hegtenis geneem en aan 11 moorde skuldig bevind. Hy is tot 23 jaar gevangenisstraf gevonnis.

Nonxuba, Mlambisa en Mkhumbuzi is daarna in hegtenis geneem en in 1996 aangekla. Hulle het ondertussen by die Suid-Afrikaanse Nasionale Weermag, as deel van die integrasie van APLA-agente in die nuwe nasionale weermag, aangesluit.

In 1997, terwyl hulle op verhoor was, het Nonxuba, Mlambisa en Mkhumbuzi 'n beroep op die Waarheid-en-versoeningskommissie om amnestie (saam met Makoma) gedoen. Hulle is borgtog hangende hul verskyning voor die WVK toegestaan. Nonxuba is egter 'n motorongeluk oorlede terwyl hy op borgtog was.

Makoma, Mkhumbuzi en Mlambisa het amnestie vir hulle aandeel in die slagting van die WVK ontvang. As gevolg hiervan is Makoma ná slegs 5½ jaar uit die gevangenis vrygelaat en is Mkhumbuzi en Mlambisa se verhoor nooit afgehandel nie.

Tydens hierdie en ander APLA-amnestieverhore het APLA-lede beweer dat hulle bevele gevolg het en alle witmense as wettige teikens gesien het, omdat hulle aan die apartheidsbeleid van die destydse regering aandadig sou wees. Dawie Ackerman, eggenoot van een van die slagoffers, het opgemerk dat 35-40% van die gemeentelede mense van kleur was. Die APLA-lede het voorgehou dat hulle geglo het dat al die kerkgangers wittes sou wees, aangesien die kerk in 'n wit woongebied geleë was.

Letlapa Mphahlele, APLA se nasionale direkteur van operasies, het tydens sy amnestie-aansoek erken dat hy opdrag vir die aanval gegee het. Hy beweer hy het dit in weerwraak vir die Transkeise Weermag se moord op vyf skoolkinders in Umtata gedoen.

Hoewel amnestie aan hiérdie individuele toegestaan is, het die WVK bevind dat die daad op sigself, asook ander APLA/PAC-aanvalle wat teen burgerlikes gemik was ""’n growwe skending van menseregte"" en 'n ""skending van interne (sic) humanitêre reg"" was.

Talle beseerde lidmate en lidmate wat familie in die aanval verloor het, asook Charl van Wyk wat teruggeskiet het, het later met die APLA-aanvallers ontmoet en is in die openbaar met hulle versoen.

Gcinikhaya Makoma is weer op 27 Augustus 2002 in hegtenis geneem, nadat hy en ses medepligtiges vir 'n kontant-in-transito-rooftog op 'n Standard Bank-geldwa in Constantia vasgetrek is. R1,8 miljoen is tydens die rooftog gesteel. Die landdros bevind egter het dat die saak swak saamgestel is en dat dokumente deur 'n ondersoekbeampte vervals is. Makoma is uiteindelik op 16 Februarie 2012 vir 'n verdere geldwa-rooftog in Desember 2007 in Parow skuldig bevind.

In Oktober 2004 stig Charl van Wyk en ander die "Wapeneienaars van Suid-Afrika"-vereniging, 'n burgerlike beweging om teen die Wet op Vuurwapenbeheer te betoog.


</doc>
<doc id="117704" url="https://af.wikipedia.org/wiki?curid=117704" title="Sigma APO 120-400mm lens">
Sigma APO 120-400mm lens

Die Sigma APO 120-400mm F4.5-5.6 DG OS HSM lens is 'n super-telefotolens wat deur Sigma Corporation vervaardig word. Dit bevat drie SLD (Spesiale Lae Verstrooiing)-glaselemente om regstelling vir chromatiese afwyking te bewerkstellig. Dit is gerig op gevorderde verbruikers.


</doc>
<doc id="117706" url="https://af.wikipedia.org/wiki?curid=117706" title="Nalolo">
Nalolo

Die Nalolo ("Ecsenius nalolo") is 'n vis wat in die westelike Indiese Oseaan voorkom: die Rooisee en aan die ooskus van Afrika suidwaarts tot by die noorde van KwaZulu-Natal. In Engels staan die vis ook bekend as "Nalolo blenny".

Die vis word tot 5 cm lank. Sy lyf is ligbruin aan die bokant en lig aan die onderkant. Daar is wit kolletjie sop die agterste helfte van die lyf. Daar is ook 'n kenmerkende, horisontale bruin stippellyn agter die oog. Die kieue deksels is bedek met klein bruin kolletjies.

Die vis leef in aflandige koraalriwwe in water wat 3 tot 20m diep is. Hulle is alleenlopend en word gesien op die koraalkoppe. Die visse vreet alge en klein ongewerweldes. Hulle is sku.





</doc>
<doc id="117708" url="https://af.wikipedia.org/wiki?curid=117708" title="Luiperd-klipspringer">
Luiperd-klipspringer

Die Luiperd-klipspringer ("Exallias brevis") is 'n vis wat voorkom in die Stille Oseaan, die Indiese Oseaan, die Rooisee en aan die kus van Oos-Afrika suidwaarts tot die noorde van KwaZulu-Natal. In Engels staan die vis bekend as die "Leopard blenny".

Die vis word tot 14 cm lank. Die vis het 'n diep lyf met 'n gebuigde rug. Die lyf is lig van kleur en bedek met digte, donker, rooibruin kolletjies wat die vis 'n netagtige voorkoms gee. Die wyfies is minder kleurvol as die mannetjies. Die visse leef in tropiese strandmere, rots kus gebiede en aflandige koraalriwwe waar die koraal dig is in water van 1 tot 20 m. Die vis leef op die blare van die korale wat hulle namaak as deel van kamoeflering. Gedurende broeityd lig die vis sy dorsale vin. 

Hulle is alleenlopend of kom in klein groepies voor en vreet alge en koraal poliepe. Die mannetjies is territoriaal van aard en berei 'n nes vir die wyfies voor om haar eiers te lê. Dit word deur die mannetjie opgepas.





</doc>
<doc id="117711" url="https://af.wikipedia.org/wiki?curid=117711" title="Sekel">
Sekel

'n Sekel is 'n handgereedskapstuk wat gebruik word om te oes of gras af te sny. Dit is een van die oudste gereedskapstukke van die mens.



</doc>
<doc id="117712" url="https://af.wikipedia.org/wiki?curid=117712" title="Sens">
Sens

'n Sens of seis is 'n handgereedskapstuk om gras te sny. Dit is grootliks vervang deur masjiene wat deur perde getrek word en later deur masjiene wat deur trekkers getrek word.

Vandag word 'n sens eerder geassosieer met die skoppensboer ook genoem die doodsmaaier, die man met die seis of Mantelman. Hy word uitgebeeld as 'n lewendige geraamte met 'n sens en 'n uurglas in sy hand.




</doc>
<doc id="117715" url="https://af.wikipedia.org/wiki?curid=117715" title="Woodlands, Johannesburg">
Woodlands, Johannesburg

Woodlands is 'n voorstad van Johannesburg, Suid-Afrika. 


</doc>
<doc id="117716" url="https://af.wikipedia.org/wiki?curid=117716" title="Wierda Valley">
Wierda Valley

Wierda Valley is 'n klein voorstad van Johannesburg, Suid-Afrika. 


</doc>
<doc id="117717" url="https://af.wikipedia.org/wiki?curid=117717" title="Persuasion">
Persuasion

Persuasion, is Jane Austen se sesde en laaste roman. Dit is eers is 1818, ses maande nadat sy oorlede is, gepubliseer.

Die heldin van die verhaal, Anne Elliot, was negentien jaar oud en verloof met Frederick Wentworth, 'n vloot-luitenant. Anne se familie is teen die huwelik gekant, omrede Wentworth nie ryk was nie, en ook het hy geen familieverband nie. Wentworth is opgeroep om in die Napoleontiese Oorloë te dien. Agt jaar later keer hy terug. Hy is nou 'n kaptein en as 'n gevolg van prysgeld is hy 'n ryk man. Intussen is Anne met haar neef William Elliot verloof …


</doc>
<doc id="117718" url="https://af.wikipedia.org/wiki?curid=117718" title="The Gardens, Johannesburg">
The Gardens, Johannesburg

The Gardens is 'n voorstad van Johannesburg, Suid-Afrika. 


</doc>
<doc id="117719" url="https://af.wikipedia.org/wiki?curid=117719" title="Ursula Karven">
Ursula Karven

Ursula Karven (* 17 September 1964 as Ursula Ganzenmüller in Ulm) is 'n Duitse aktrise.


</doc>
<doc id="117720" url="https://af.wikipedia.org/wiki?curid=117720" title="Kayseri">
Kayseri

Kayseri (Turks: [ˈkajseɾi]; voorheen: "Mazaka" en later "Kaisareia", Latyns: "Caesarea", genoem ná die Romeinse keiser Tiberius (Tiberius Iulius "Caesar" Augustus)) is 'n groot en geïndustrialiseerde stad in die sentrum van Turkye en is in die streek Kappadosië geleë. Die stad het 'n bevolking van 904 699 in 2014 gehad en het 'n oppervlakte van 2 150 km². Kayseri is tans die hoofstad van die Kayseri-provinsie in Kappadosië, dié provinsie het 'n bevolking van 1 341 056 in 2015 gehad.




</doc>
<doc id="117721" url="https://af.wikipedia.org/wiki?curid=117721" title="Mersin">
Mersin

Mersin (voorheen: "Zephyrion") is 'n groot stad in die suide van Turkye en is 'n belangrike hawestad aan die Middellandse See. Die stad het 'n bevolking van 915 703 in 2014 gehad, terwyl die provinsie 'n bevolking van 1 745 221 in 2015 gehad het. Mersin is tans die hoofstad van die Mersin-provinsie en is suidwes van Adana geleë. Verder suid is die eiland Siprus met die Turkse Republiek van Noord-Siprus geleë. Mersin word as een van die oudste bevolkte gebiede ter wêreld beskou.

Die Toros Universiteit is ook hier geleë.



</doc>
<doc id="117722" url="https://af.wikipedia.org/wiki?curid=117722" title="Okkert Brits">
Okkert Brits

Okkert Brits (gebore 22 Augustus 1973 in Uitenhage) is 'n voormalige Suid-Afrikaanse baan- en veldatleet wat in paalspring gespesialiseer het. Hy het vier goue medaljes by die Afrika-atletiekkampioenskap, en twee goue medaljes by die Alle-Afrika Spele gewen. In 2003 het hy 'n silwermedalje by die Atletiekwêreldbyeenkoms verower. Hy het ook goud by die Statebondspele van 2002 en brons by die IAAF Wêreld Binnenshuise Kampioenskap van 1995 ingepalm.

Sy persoonlike beste sprong van 6,03 m, wat hy in 1995 opgestel het, is 'n Afrika-rekord. Dit maak hom die eerste persoon uit Afrika wat hoër as 6 meter kon spring. Hy het aan die Olimpiese Spele van 1996, 2000 en 2004 deelgeneem, en 'n sewende plek in 2000 behaal. Tydens die seisoen van 1995 het hy die nommer een-posisie op die wêreldranglys beklee.

Brits is in 2003 met Jane Gillespie getroud. Die egpaar het twee kinders, Sarah Jane Brits (gebore in 2005) en David Okkert Brits (gebore in 2006). In 2009 het Brits en Elizabeth Ann Morris ('n vriendin van hom) aan die 3de seisoen van die "Survivor South Afrika"-werklikheidsreeks deelgeneem.

In Januarie 2003 het Brits positief getoets vir die verbode middel "efedrien". Hy het beweer dat dit deel van 'n energie-aanvulling moes wees. Omdat dit sy eerste oortreding was, en efedrien net 'n stimulant is, het hy met 'n openbare waarskuwing weggekom.


</doc>
<doc id="117723" url="https://af.wikipedia.org/wiki?curid=117723" title="Tiruchirappalli">
Tiruchirappalli

Tiruchirappalli (Tamil: திருச்சிராப்பள்ளி, "Tiruccirāppaḷḷi", [ˈt̪iɾɯtːʃiɾaːpːaɭːi], ), vroeër "Trichinopoly", ook Tiruchi of Trichy genoem, is 'n stad in die Suidwes-Indiese deelstaat Tamil Nadu, met 'n bevolking van 916 857 in 2011. Die stad is die vierde grootste metropolitaanse gebied in die deelstaat en is in die sentrum daarvan geleë.


</doc>
<doc id="117726" url="https://af.wikipedia.org/wiki?curid=117726" title="Emigrate">
Emigrate

Emigrate is die soloprojek van Richard Kruspe, 'n stigterslid en kitaarspeler van die musiekgroep Rammstein.





</doc>
<doc id="117727" url="https://af.wikipedia.org/wiki?curid=117727" title="Thiruvananthapuram">
Thiruvananthapuram

Thiruvananthapuram (Malayalam: തിരുവനന്തപുരം, "Tiruvaṉantapuram", [t̪iruʋənən̪t̪əpurəm], ), vroeër "Trivandrum", is die hoofstad en grootste stad van die Suidwes-Indiese deelstaat Kerala, met 'n bevolking van 957 730 in 2011. Die stad is in die verre suide van die Indiese subkontinent geleë en is 'n belangrike hawestad aan die Indiese Oseaan. Thiruvananthapuram is deur Mahatma Gandhi "Immergroen stad van Indië" genoem en word as een van Indië se mees leefbare stede beskou.


</doc>
<doc id="117729" url="https://af.wikipedia.org/wiki?curid=117729" title="Sonwyser">
Sonwyser

'n Sonwyser is 'n toestel wat die tyd met behulp van die son aanwys. Die sonwyser het 'n gnomon wat 'n skaduwee op 'n uitgemerkte oppervlak werp. Aangesien die son se pad deur die hemel deur die aarde se breedtegraad bepaal is, word sonwysers spesifiek vir 'n bepaalde breedtegraad vervaardig met die doel dat die styl van die gnomon parallel met die aarde se draaias moet lê. Op die vroegste sonwysers, val die skaduwee van die gnomon op 'n plat plaat wat óf vertikaal (vertikale sonwysers) of horisontaal (horisontale sonwysers) opgerig is.

Die nommers op horisontale sonwysers in die Noordelike Halfrond en op vertikale sonwysers in die Suidelike Halfrond volg 'n kloksgewyse patroon, terwyl die nommers op horisontale sonwysers in die Suidelike Halfrond en die vertikale sonwysers in die Noordelike Halfrond anti-kloksgewys is.

In onlangse tye is ekwatoriale sonwysers ontwikkel. Ekwatoriale sonwysers het 'n geboë oppervlak met 'n gnomon in die vorm van 'n stok in plaas van 'n driehoek. Ekwatoriale sonwysers is geskik vir tropiese gebiede en horisontale of vertikale sonwysers vir gematigde gebiede.


</doc>
<doc id="117730" url="https://af.wikipedia.org/wiki?curid=117730" title="Bakbos">
Bakbos

Bakbos of oondbos ("Conyza scabrida" DC.) is 'n struik en kruidplant wat inheems is aan Suid-Afrika, Lesotho en Eswatini. Op die SANBI-rooilys is die as 'veilig' (LC) gelys. Die plant kom in groot dele van die Wes-Kaap en Oos-Kaap voor, asook in die hoër dele van KwaZulu-Natal, Mpumalanga en Limpopo. Dit groei in vogtige habitatte, soos langs stroompies en bosrande.

Die taksonomie is onduidelik. Op die "Plant List" is "Conyza scabrida" as "aanvaarde naam" gelys. Wikipedia Commons gebruik dit. Wikispecies vermeld net die genus "Conyza", maar sê dat dit moontlik 'n sinoniem van "Erigeron" is. SANBI gebruik "Nidorella ivifolia", wat die ander bronne glad nie noem nie.

Dit is 'n struikie met 'n behaarde stam wat 1,2 m hoog kan word. Die blare groei aan slanke blaarstele wat 1 cm lank kan word. Hulle is ellipties tot lansvormig en 6 x 2 cm groot. Die blomhofies word 8 mm in deursnee en kom in oop trosse aan die top van die plant voor.

Die blare word versamel en kan op die mark gevind word. Hulle is sag en het 'n aangename aromatiese reuk. Dit word uitwendig gebruik vir swere en ontstekings en inwendig teen koors en diarree.

Daar is min bekend oor die farmakologiese werking van hierdie kruid, maar navorsing het getoon dat dit geen alkaloïede, sianogene of van antrakwinoon-afgeleide stowwe bevat nie. Party hartglikosiede, saponiene en tanniene is wel aanwesig, asook diterpeensure soos koniskabraansuur, hautriwaansuur, nidoresedaansuur en printziaansuur.


</doc>
<doc id="117732" url="https://af.wikipedia.org/wiki?curid=117732" title="Bloublomastertjie">
Bloublomastertjie

Die bloublomastertjie ("Felicia heterophylla" (Cass.) Grau) is 'n struik wat endemies aan Suid-Afrika is. Dit kom in die Wes-Kaap van Clanwilliam tot Kaapstad op sanderige vlaktes en hellings voor. Op die SANBI-rooilys word dit as "veilig" (LC) gelys.

Dit is 'n eenjarige kruidplant wat 30 x 30 cm groot kan word. Die harige blare word 1 – 5 cm lank. Dit het madeliefieblomme wat slegs blou is. Ander astertjies wat blou van kleur is, het gewoonlik 'n geel hart. Dit is 'n gewilde plant in tuine saam met ander Namakwalandblommetjies.


</doc>
<doc id="117734" url="https://af.wikipedia.org/wiki?curid=117734" title="195 v.C.">
195 v.C.



</doc>
<doc id="117735" url="https://af.wikipedia.org/wiki?curid=117735" title="194 v.C.">
194 v.C.



</doc>
<doc id="117736" url="https://af.wikipedia.org/wiki?curid=117736" title="Hirola">
Hirola

Die Hirola ("Beatragus hunteri" soms "Damaliscus hunteri"), ook bekend as Hunter se hartebees, is die enige lid van die geslag "Beatragus".

Hirola's staan bekend as die "vieroog-antilope", vanweë hul groot preorbitaalkliere. Die dier het 'n skofhoogte van 100 tot 125 cm, is 120 tot 200 cm lank en weeg 80 tot 118 kg. Die stert is 30 tot 45 cm lank. Hul pels is sandbruin van kleur, gryser by die bulle as by die koeie, met 'n ligte pens en 'n klein wit, brilagtige, strook op die brug van die neus. Die horings is liervormig en baie opvallend geringd.

Die hirola kom deesdae slegs op groot, droë vlaktes op die grens van Kenia en Somalië voor. Voorheen is die soort ook in Somalië aangetref, maar daar word vermoed dat hulle sedert 2005 uitgesterf is in dié land.

Kuddes bestaan uit twee tot veertig koeie onder leiding van 'n territoriale bul. Vrygeselkuddes van vyf of meer bulle kom algemeen voor. Die dominante mannetjies is baie gebiedsgebonde. As die bulle veg, sak hulle af op die knieë, terwyl hulle met hul horings die teenstander met die agterpote vorentoe stoot.

Dié antilope is dagdiere en bestee hoofsaaklik hul oggende en namiddae aan weiding. Naas gras vreet die hirola's soms ook blare. Die diere verkry die meeste van hul vog uit die oggenddou.

Die hirola is 'n ernstig bedreigde diersoort. Daar is op die oomblik slegs nog tussen 500 en 1 000 eksemplare in die natuur oor. In 1990 was daar nog ongeveer 7 000 diere en slegs tien jaar vroeër is daar nog meer as 14 000 getel. Die sterk afname is omrede hulle moet meeding met ander vee waar daar nie voldoende voedsel in 'n gebied is nie, en ook omdat hul habitat al meer geteister word deur ernstige droogtes. Die jagmaak op die dier het ook 'n rol gespeel.


</doc>
<doc id="117738" url="https://af.wikipedia.org/wiki?curid=117738" title="Preorbitaalklier">
Preorbitaalklier

Die preorbitaalklier is 'n gepaarde eksokriene klier wat in die meeste spesies van hoefdiere gevind word, en wat homoloog is aan die traanklier van die mens. Hierdie kliere is gragsplete, donkerblou tot swart van kleur, met byna kaal vel wat vanaf elke ooghoek strek. Hulle word gevoed deur 'n kombinasie van die talgkliere en soedoriferuskliere, en hulle produseer afskeidings wat feromone en ander chemiese verbindings bevat. Meeste hoefdiere deponeer dikwels hierdie afskeidings op takkies en gras as 'n metode van kommunikasie met ander diere.

Die preorbitaalklier dien verskillende rolle in verskillende spesies. Feromoonbevattende afskeidings van die preorbitaalklier kan dien om vas te stel of 'n dier dominant is (veral in die voorbereiding vir teling), merk van sy grondgebied, of net om 'n aangename sensasie aan die dier te produseer. As gevolg van sy kritiese rol in reukmerking, word die preorbitaalklier beskou as 'n tipe van reukklier. 'n Verdere funksie van hierdie kliere is om antimikrobiese middels te produseer om velpatogene te bestry. Antimikrobiese verbindings wat in hierdie kliere gevind word, kan deur die dier self gebiosinteer word, of deur die mikro-organismes wat in hierdie kliere lewe.

Hertagtiges het sewe groot eksterne reukkliere, versprei oor hul liggame. Hierdie kliere is die voorkopkliere (geleë op die voorkop), die preorbitaalkliere (geleë onder die oë), die nasale kliere (geleë binne-in die neusgate), die interdigitale kliere (geleë tussen die tone), die preputiaalklier (geleë binne-in die voorhuid van die bok se penis), die metatarsaalkliere (geleë buite die agterbene), en die tarsaalkliere (geleë binnekant van die agterste bene). Maar dit is nie hul primêre funksie, funksioneer die speekselkliere ook as reukkliere. Edelherte maak swaar staat op hierdie reukkliere om met ander lede van hul spesie te kommunikeer, en moontlik selfs met lede van ander spesies. 'n Gemsbok kan sy preorbitaalklier bloot vir die plesier aan 'n tak vryf.

Die horingdraers (familie Bovidae) bestaan uit ongeveer 140 spesies van herkouers waar ten minste die manlikes onvertakte, hol horings dra, bedek in 'n permanente skede van keratien. Die meeste spesies van bovids spasieër hulself oor hul habitat; en territoriale gedrag is die algemeenste tipe van spasiëringsgedrag.

"Caprids" (klein bokke, soos die skape, bokke, muskusos, serows, gorals, en verskeie soortgelyke spesies) gebruik hul preorbitaalkliere om sosiale rangorde te bevestig. Byvoorbeeld, wanneer kompetisie ontstaan tussen twee weidingskape ("Ovis aries"), word daar waargeneem dat hulle mekaar se preorbitaalkliere bevoel. Deur die stuur en ontvang van olfaktoriese leidrade, blyk hierdie gedrag te wees as 'n boodskap van dominansie-bevestiging en van 'n gevegsvoorkoming, wat andersins potensieel skadelik sou wees tydens die stamp met die voorkoppe.

Die antilopine bovids (dwergbokke, soos die springbok, rooibok, gazelle, dik-dik, oorbietjie, en verskeie soortgelyke spesies) het goed-ontwikkelde preorbitaalkliere.

Die alcephine bovids (die wildebees, rooihartbees, hirola, bontebok, blesbok en verskeie soortgelyke spesies) het preorbitaalkliere wat komplekse mengsels van chemiese verbindings afskei. Die preorbitaalkliere van die bontebok ("Damaliscus pygargus pygarus") is groter in ramme as in ooie. Hul afskeidings bevat ten minste veertig verskillende chemiese verbindings, en word gedeponeer op die gras en takkies op die grense van hul gebied. Die merk van plantstingels met die preorbitaalklier se afskeidings vind by beide geslagte plaas. In teenstelling met die duikers en raphicerids, is die klipspringer ("Oreotragus oreotragus") 'n spesie van semi-kuddediere, terwyl die hirola ("Beatragus hunteri") 'n volledige kuddedier is. Nietemin vertoon hierdie diere territoriale reukmerking van gras deur afskeidings van hul preorbitaalkliere.


</doc>
<doc id="117742" url="https://af.wikipedia.org/wiki?curid=117742" title="Victoria Beckham">
Victoria Beckham

Victoria Beckham (née Adams; 1974-) is 'n Britse popsangeres en mode-ontwerpster. Sy was 'n lid van die "Spice Girls" gewees, waar sy die bynaam “"Posh Spice"" gehad het. In 1999 is sy is met die sokkerheld David Beckham getroud en het as gevolg daarvan wye mediadekking geniet. Die egpaar is een van die wêreld se bekendste glanspare en verskyn dikwels in koerante en tydskrifte in duur, modieuse klere.

Victoria Caroline Adams is op 17 April 1974 in Harlow, Essex in Engeland gebore.

In 1994 stig sy en vier ander dames die popgroep Spice Girls. Hulle stel hulle eerste enkelsnit, "Wannabe", in 1996 vry. Die snit is 'n oornag sukses en bereik die nommer een-posisie in 37 lande.

Sy is in Junie 1999 met David Beckham getroud. Hulle het drie seuns en een dogter: Brooklyn Joseph (gebore Maart 1999), Romeo James (gebore September 2002), Cruz David (gebore Februarie 2005) en Harper Seven (gebore Julie 2011).

In 2001, ná die Spice Girls, het Beckham 'n kort solo-loopbaan gevolg. In teenstelling met haar mede-orkeslede, kon sy nie die nommer een-posisie op die treffersparade haal nie. Daarna het sy saam met haar man begin om klere en parfuum te skep.

In 2007 het sy saam met die Spice Girls vir 'n wêreldtoer byeengekom.




</doc>
<doc id="117743" url="https://af.wikipedia.org/wiki?curid=117743" title="Meflokien">
Meflokien

Meflokien, bemark onder die handelsname Lariam en Mefliam, onder andere, is 'n geneesmiddel wat gebruik word om malaria te voorkom of te behandel. Wanneer dit gebruik word vir die voorkoming word dit een keer per week geneem en daar moet begin word een week voor potensiële blootstelling en vir vier weke na besoek aan die malaria-area. Dit kan gebruik word om ligte of matige malaria mee te behandel maar moet nie gebruik word vir ernstige malaria nie. Dit word per mond geneem.

Ernstige newe-effekte sluit in potensiële langtermyn-geestelike gesondheidsprobleme soos depressie, hallusinasies, en angs en neurologiese newe-effekte soos swak balans, aanvalle, en trillings in die ore. Dit word dus nie aanbeveel vir mense met 'n geskiedenis van geestelike gesondheidsprobleme of epilepsie nie. Algemene newe-effekte sluit in braking, diarree, hoofpyn, en 'n uitslag. Dit word ook nie aanbeveel tydens swangerskap nie, tensy ander opsies nie beskikbaar is nie. Dit moet ook nie gebruik word tydens borsvoeding nie.

Meflokien word gebruik om sekere vorme van malaria beide te voorkom of te behandel.

Meflokien is nuttig vir die voorkoming van malaria in alle gebiede, behalwe vir diegene waar parasiete weerstand bied teen verskeie middels, en is een van verskeie anti-malariamedisynes aanbeveel deur die Amerikaanse "Centers for Disease Control" vir hierdie doel. Dit word ook aanbeveel deur die "Aansteeklike siektevereniging van Amerika" vir malariaprofilakse as 'n eerste- of tweedelynmiddel, na gelang van weerstandpatrone in die malaria gevind in die geografiese streek wat besoek word. Dit word gewoonlik reeds een tot twee weke voor die besoek aan 'n gebied met malaria geneem. Doksisiklien en atovakwoon/proguanil bied beskerming binne een tot twee dae en mag beter verdra word. As 'n persoon siek word ten spyte van malariaprofilakse met meflokien, sal die gebruik van halofantrien en kinien vir behandeling moontlik ook oneffektief wees.

Meflokien is teenaangedui in diegene met 'n vorige geskiedenis van aanvalle of 'n onlangse geskiedenis van psigiatriese afwykings. Ernstige newe-effekte wat hospitalisasie vereis is egter skaars. In vergelyking met ander malariaprofilakse-regimens, mag meflokinoon moontlik meer newe-effekte veroorsaak in nie-swanger reisigers. In swanger reisigers, blyk dit om 'n minimale risiko vir die fetus in te hou.


</doc>
<doc id="117744" url="https://af.wikipedia.org/wiki?curid=117744" title="Canon EF 500mm lens">
Canon EF 500mm lens

Die Canon EF 500mm lense is 'n groep van super-telefotolense wat deur Canon vervaardig word, en wat almal dieselfde fokuslengte besit.

Hierdie lense het EF-lenspassings, en pas op die Canon EOS lyn van digitale enkellensreflekskameras.

Wanneer dit gebruik word op 'n kamera met 'n sigveld vergoedingfaktor van 1.6x, soos die Canon EOS 400D, bied dit 'n nouer sigveld, gelykstaande aan 'n 800 mm lens gemonteer op 'n 35 mm liggaam. Met 'n 1.3x liggaam soos die Canon EOS-1D Mark III, bied dit 'n minder smal sigveld, wat gelykstaande is aan 'n 650 mm lens gemonteer op 'n 35 mm liggaam.

Hierdie lense word mees algemeen deur sport- en wildfotograwe gebruik.

Drie EF 500mm lense is beskikbaar gestel, en almal is L-reeks lense. Die mees onlangse, die 4L IS II, is in 2012 vrygestel en is die enigste model tans in produksie.


</doc>
<doc id="117746" url="https://af.wikipedia.org/wiki?curid=117746" title="Thomas Beecham">
Thomas Beecham

Sir Thomas Beecham (* 1879 – † 1961) was 'n Britse dirigent. Hy het die Londen Filharmoniese Orkes in 1932 en die Koninklike Filharmoniese Orkes in 1946 gestig. Beecham was een van die bekendste dirigente van sy tyd en het 'n groot invloed op klassieke musiek in die Verenigde Koninkryk gehad. Hy kom uit 'n welaf familie en het sy geld gebruik om vir die orkeste wat hy gevorm het te betaal.

Thomas Beecham is op 29 April 1879 in St. Helens, Lancashire in die noorde van Engeland gebore. Hy leer homself om te dirigeer en het 'n paar privaat komposisielesse by Charles Wood in Londen en Moszkowski in Parys gekry. Beecham se pa, sir Joseph Beecham, het 'n klomp geld uit medisyne (die beroemde Beecham-pille) gemaak. Hy het ook van musiek gehou, en het sy seun gehelp om 'n loopbaan in musiek te volg.

Beecham het baie tyd en geld spandeer om die regte omstandighede vir musikante te skep om te floreer. Sulke toestande was normaal in talle Europese lande, maar was teen daai tyd nie gebruiklik in Engeland nie. Hy was egter nie in die werk van Bach geïnteresseerd nie, maar het wel Händel gedirigeer. Hy was bekend vir sy Mozart-optredes, en het graag Berlioz, Mendelssohn, Bizet en Dvořák opgevoer. Hy was een van die eerste mense in Engeland wat die nuwe musiek van Richard Strauss en Sibelius gedirigeer het. Hy was 'n goeie vriend van Delius en het sy musiek opgevoer, sowel as wysigings aangebring voordat dit gepubliseer is.

Hy trou drie keer. Sy eerste vrou was Utica Celestia Welles (getroud in 1903, geskei in 1943). Daarna trou hy met die Engelse pianiste Betty Humby (sy is in 1958 oorlede). In 1959 trou hy met sy voormalige sekretaresse Shirley Hudson, wat hy deur die Koninklike Filharmoniese Orkes leer ken het.

Beecham is in 1916 tot ridder geslaan. Hy is op 8 Maart 1961 in Londen oorlede.


</doc>
<doc id="117747" url="https://af.wikipedia.org/wiki?curid=117747" title="Canon EOS 70D">
Canon EOS 70D

Die Canon EOS 70D is 'n digitale enkellensreflekskamera wat op 2 Julie 2013 deur Canon vrygestel is teen 'n voorgestelde kleinhandelprys van VS$1 199. As deel van die Canon EOS tweesyferlyn, is dit die opvolger van die EOS 60D en die voorganger van die EOS 80D.

Die EOS 70D is die bekendstellingsplatform vir Canon se "Dual Pixel CMOS Autofocus", wat 'n groot verbetering in fokusspoed bied in lewendige sig ("Live View"), beide vir foto's en video. By groot openinge soos f/1.8, bied die 70D se Dual Pixel CMOS Autofocus 'n beduidende verbetering in fokusakkuraatheid en konsekwentheid oor konvensionele outofokus.

Die 70D kan aangekoop word as 'n liggaam alleen, of in 'n stel met 'n EF-S 18-55mm 3.5-5.6 IS STM lens, EF-S 18-135mm 3.5-5.6 IS STM lens, en/of die EF-S 18-200mm 3.5-5.6 IS lens.

In vergelyking met die EOS 60D, is die volgende veranderinge aangebring: 


</doc>
<doc id="117748" url="https://af.wikipedia.org/wiki?curid=117748" title="Canon EOS 80D">
Canon EOS 80D

Die Canon EOS 80D is 'n digitale enkellensreflekskamera deur Canon bekendgestel op 18 Februarie 2016. Dit het 'n kleinhandelprys van VS$1199, dieselfde as die Canon EOS 70D wat dit vervang. Die kamera kan as 'n bak alleen aangekoop word, of in 'n stel met die 18-55mm IS STM lens teen VS$1,349, met die nuwe 18-135mm IS USM lens teen VS$1,799 of met die EF-S 18-200mm IS lens teen VS$1,899.

Die kamera is gemik op die middel van die mark en entoesiasfotograwe.


</doc>
<doc id="117750" url="https://af.wikipedia.org/wiki?curid=117750" title="Weltevredenpark">
Weltevredenpark

Weltevredenpark is 'n voorstad van Johannesburg, Suid-Afrika wat tussen Roodepoort en Randburg geleë is.


</doc>
<doc id="117751" url="https://af.wikipedia.org/wiki?curid=117751" title="Canon EOS 100D">
Canon EOS 100D

Die Canon EOS 100D, bekend as die EOS Rebel SL1 in die Amerikas en EOS Kiss X7 in Japan, is 'n 18.0-megapieksel digitale enkellensreflekskamera bekend gestel deur Canon op 21 Maart 2013. Dit is reeds beskryf as die "wêreld se kleinste en ligste DSLR-kamera", tans in produksie of in die APS-C-formaat. Canon gebruik 'n kleiner weergawe van die APS-C sensorformaat as sommige ander vervaardigers, soos Nikon, Pentax, en Sony, met 'n kropfaktor van 1.6 eerder as 1.5. Dit weeg 407 g saam met sy battery en 'n geheuekaart.

Die EOS 100D deel 'n soortgelyke stel funksies met die groter Canon EOS 700D. Dit het egter 'n beter fokusstelsel in lewendige sig, genoem "Hybrid CMOS AF II" met 80% raamdekking. Die 700D het die vorige weergawe van die hibriede CMOS AF met baie verminderde raamdekking.


</doc>
<doc id="117752" url="https://af.wikipedia.org/wiki?curid=117752" title="Bakkiesblom">
Bakkiesblom

Die bakkiesblom ("Disa uniflora" P.J.Bergius) is 'n plant wat endemies aan Suid-Afrika is. Dit kom in die Wes-Kaap voor. Op die SANBI-rooilys word dit as "veilig" (LC) gelys.

Hierdie orgidee is gewild by kwekers. In die wildernis word hulle op die oewers van stroompies, by watervalle of op nat hange van die Tafelberg en ander berge van die Wes-Kaap aangetref. Kwekers moet daarom sorg dat die plant voortdurend oor skoon water beskik. Temperature moet binne 10 - 26 °C bly. Die vlinder "Aeropetes tulbaghia" is die enigste insek wat dit bestuif. Die plant is wettelik beskerm en dit is een van die amptelike simbole van die provinsie Wes-Kaap.


</doc>
<doc id="117759" url="https://af.wikipedia.org/wiki?curid=117759" title="Bergnooientjie">
Bergnooientjie

Bergnooientjie ("Aeropetes tulbaghia") is 'n vlinderspesie wat inheems is aan Suid-Afrika. Dit behoort tot die familie van Vierpootskoenlappers ("Nymphalidae").

Dit kom veral in die fynbos voor en bestuif net plante wat rooi blomme het. Een van die soorte wat dit besoek is 'n orgidee, die bakkiesblom, wat heeltemal afhanklik van "A. tulbaghia" is vir sy bestuiwing. 

"Aeropetes tulbaghia" is na Ryk Tulbagh, goewerneur van die Kaap in 1751-17771, vernoem. Hy het baie belang gestel in die fauna en flora van die Kaap. Die skoenlapper was deel van 'n versameling wat hy na die botanikus Carolus Linnaeus in Europa gestuur het.



</doc>
<doc id="117767" url="https://af.wikipedia.org/wiki?curid=117767" title="Fototroof">
Fototroof

'n Organisme wat fototroof genoem word, vermag met lig as energiebron te lewe. 

Die woord "fototroof" is afgelei van die Griekse woorde φωτο+τροφή, van φως "phos" = die lig + τροφή "trophé" = die voeding.
Die tweede deel van hierdie samestelling "-troof" gee gewoonlik aan op watter manier die organisme sy energie verkry.
'n "Chemotroof" verkry byvoorbeeld sy energie deur reaksies van bepaalde chemiese stowwe en nie van lig nie.

By fototrowe organismes word ligenergie deur fotosintese vasgelê en hoofsaaklik aangewend vir die bou van die organisme of die vorming van energieryke reserwestowwe. Verder is energie benodig om voedingsstowwe teen 'n konsenstrasiegradiënt uit die grond op te neem of om stowwe deur die plant te vervoer. Party plante gebruik dit selfs om te beweeg. Hulle word fototroop genoem. 

Plante wat groen is, is gewoonlik foto-outotrowe organismes wat sonlig gebruik en anorganiese stowwe soos koolstofdioksied opneem vir fotosintese, maar daar is ook alge en eensellige organismes wat foto-outotroof is.


</doc>
<doc id="117769" url="https://af.wikipedia.org/wiki?curid=117769" title="Oksidasie">
Oksidasie

Oksidasie is 'n chemiese proses waarin die oksidasiegetal van 'n atoom vergroot word. Dit beteken dat hierdie atoom een of meer elektrone afstaan aan 'n ander atoom of molekule. In elektrochemiese selle kan die elektrone ook aan 'n elektrode afgegee word. Hierdie elektrode word die "anode" genoem.

'n Voorbeeld van oksidasie is die reaksie van 'n stuk yster wat in 'n oplossing van 'n kopersout gedompel word. Die yster sal as ione in oplossing tree en elke ysteratoom sal twee elektrone afstaan:

Die oksidasiegetal van yster word hierdeur van 0 na 2+ vergroot.

Die twee elektrone word in hierdie geval aan 'n "oksidasiemiddel" of "oksidant" afgestaan: die formula_2-ione wat in die oplossing aanwesig is. Hierdie koperione ondergaan daardeur die teenoorgestelde proses, wat reduksie genoem word en waardeur die oksidasiegetal van koper van 2+ na 0 verminder word.

Die belangrikste nywerheidsoksidasiemiddel is lug, hoewel suiwer suurstof tans eerder gebruik word. Suurstof as oksideermiddel het 'n aantal voordele bo lug, wat die hoë koste daarvan regverdig. Die voordele is die volgende:

- Dit het 'n hoër verbrandingsenergie omdat stikstofgas nie aanwesig is nie. Suurstofgas word derhalwe in veral gasvlamsnyers gebruik vir die sny van metaalplate.

- Die risiko van lugbesoedeling word verminder, omdat suurstof saam met stikstof by hoë temperature gevaarlike stikstofoksiede vorm.

Suiwer suurstof word as oksideermiddel in veral die staalnywerheid gebruik. Dit word ook gebruik om ander oksideermiddels te vervaardig, soos salpetersuur (afkomstig van ammoniak) en swaelsuur (afkomstig van swael). Die permanganate van mangaan, kalium of chroom word gevorm deur dit met natronloog of natriumkarbonaat te verbind en dan suurstof daardeur te pomp.

Peroksiede (O -ione of die - O- O-groep) is oksidasiemiddels en ook kragtige bleikmiddels. Waterstofperoksied (HO) word veral gebruik vir die bleik van hare. Chloorverbindings lewer ook 'n hoë oksidasiepotensiaal en word op grond daarvan gebruik om alge groei in swembaddens teen te werk.

Daar is min reduksiemiddels beskikbaar. Steenkool en die koolwaterstowwe is natuurlike bronne en reduseermiddels word daaruit verkry. Waterstofgas en CO-gas (koolstofmonoksied) is belangrike reduseermiddels wat uit die grondstowwe afkomstig is, en dit word gebruik vir die winning van metale uit erts deur die metaaloksiede te reduseer. In die geval van CO verbind die gas met die metaal se suurstof, waardeur CO (koolstofdioksied) gevorm word. Die alkali- en alkali-aardmetale kan ook as reduksiemiddels gebruik word.




</doc>
<doc id="117771" url="https://af.wikipedia.org/wiki?curid=117771" title="Bush Hill, Johannesburg">
Bush Hill, Johannesburg

Bush Hill is 'n klein voorstad van Johannesburg, Suid-Afrika wat wes van Randburg geleë is.


</doc>
<doc id="117772" url="https://af.wikipedia.org/wiki?curid=117772" title="Bromhof">
Bromhof

Bromhof is 'n voorstad van Johannesburg, Suid-Afrika wat aan die westekant van Randburg geleë is.


</doc>
<doc id="117773" url="https://af.wikipedia.org/wiki?curid=117773" title="Fairland, Johannesburg">
Fairland, Johannesburg

Fairland is 'n voorstad van Johannesburg, Suid-Afrika wat tussen Roodepoort en Randburg geleë is.


</doc>
<doc id="117774" url="https://af.wikipedia.org/wiki?curid=117774" title="Douglasdale, Johannesburg">
Douglasdale, Johannesburg

Douglasdale is 'n voorstad van Johannesburg, Suid-Afrika wat noord van Randburg en Sandton geleë is.


</doc>
<doc id="117775" url="https://af.wikipedia.org/wiki?curid=117775" title="Constantiakloof">
Constantiakloof

Constantiakloof is 'n voorstad van Johannesburg, Suid-Afrika wat tussen Roodepoort en Randburg geleë is.


</doc>
<doc id="117785" url="https://af.wikipedia.org/wiki?curid=117785" title="Floridaheuwels">
Floridaheuwels

Floridaheuwels is 'n voorstad van Johannesburg, Suid-Afrika wat in Roodepoort geleë is.


</doc>
<doc id="117786" url="https://af.wikipedia.org/wiki?curid=117786" title="Johannesburg-Noord">
Johannesburg-Noord

Johannesburg-Noord is 'n voorstad van Johannesburg, Suid-Afrika wat noord van Randburg geleë is.


</doc>
<doc id="117787" url="https://af.wikipedia.org/wiki?curid=117787" title="Jukskeipark">
Jukskeipark

Jukskeipark is 'n voorstad van Johannesburg, Suid-Afrika wat noord van Sandton en Randburg geleë is.


</doc>
<doc id="117788" url="https://af.wikipedia.org/wiki?curid=117788" title="Northgate, Johannesburg">
Northgate, Johannesburg

Northgate is 'n voorstad van Johannesburg, Suid-Afrika wat noord van Randburg geleë is.


</doc>
<doc id="117789" url="https://af.wikipedia.org/wiki?curid=117789" title="Northriding">
Northriding

Northriding is 'n voorstad van Johannesburg, Suid-Afrika wat noord van Randburg geleë is.


</doc>
<doc id="117790" url="https://af.wikipedia.org/wiki?curid=117790" title="Olivedale">
Olivedale

Olivedale is 'n voorstad van Johannesburg, Suid-Afrika wat aan die noordekant van Randburg geleë is.


</doc>
<doc id="117791" url="https://af.wikipedia.org/wiki?curid=117791" title="Zandspruit">
Zandspruit

Zandspruit is 'n voorstad van Johannesburg, Suid-Afrika wat noord van Randburg geleë is.


</doc>
<doc id="117792" url="https://af.wikipedia.org/wiki?curid=117792" title="Bagleyston">
Bagleyston

Bagleyston is 'n voorstad van Johannesburg, Suid-Afrika wat in die noorde deel van die stad geleë is.

Bagleyston is aangelê op die plaas Klipfontein en in 1947 geproklameer. Dis genoem na die eienaar van die grond, Herbert Bagley. In die ou dae was die voorstad oorwegend Engels, want in 1961 byvoorbeeld, was net 17 van die munisipale kiesers Afrikaanssprekend, vergeleke met 143 Engelssprekendes.



</doc>
<doc id="117793" url="https://af.wikipedia.org/wiki?curid=117793" title="William Thomson, 1ste Baron Kelvin">
William Thomson, 1ste Baron Kelvin

William Thomson, 1st Baron Kelvin, OM, GCVO, PC, FRS, FRSE; 26 Junie 1824 – 17 Desember 1907), 'n Ulster-Skot Wiskundige fisikus en ingenieur is in Belfast 1824 gebore. By die Universiteit van Glasgow het hy belangrike navorsing in die gebied van wiskundige analise van elektrisiteit en die formulering van die eerste en die tweede wette van termodinamika Hy het saam met Hugh Blackburn, die profesor van wiskunde gewerk. 

Die Kelvintemperatuurskaal word in sy eer so genooem. Hierdie skaal gebruik absolute nul as sy nul punt. Al is absolute nul tydens sy lewe al bekend, het hy dit gemeet en 'n waarde van −273.15 degree Celsius gekry.

Hy kry die titel "Baron Kelvin" in 1892 te erkenis van sy wetenskaplikke werk in termodinamika en ook vir sy sy teenkanting teen Ierse selfregering ("Home Rule"). Die naam "Kelvin" lui af die Kelvin-rivier wat langsaan sy labratorium by die Universiteit van Glasgow gevloei het.


</doc>
<doc id="117794" url="https://af.wikipedia.org/wiki?curid=117794" title="Benmore Gardens">
Benmore Gardens

Benmore Gardens is 'n klein voorstad van Johannesburg, Suid-Afrika wat in die noordelike deel van die stad geleë is.


</doc>
<doc id="117796" url="https://af.wikipedia.org/wiki?curid=117796" title="Selby">
Selby

Selby is 'n voorstad in die suide van Johannesburg in Suid-Afrika.


</doc>
<doc id="117797" url="https://af.wikipedia.org/wiki?curid=117797" title="Southgate, Johannesburg">
Southgate, Johannesburg

Southgate is 'n voorstad in die suide van Johannesburg in Suid-Afrika. Dit is beter bekend vir sy groot winkelsentrum met weinige behuising.


</doc>
<doc id="117798" url="https://af.wikipedia.org/wiki?curid=117798" title="Southfork, Johannesburg">
Southfork, Johannesburg

Southfork is 'n klein voorstad in die suide van Johannesburg in Suid-Afrika.


</doc>
<doc id="117799" url="https://af.wikipedia.org/wiki?curid=117799" title="Southdale, Johannesburg">
Southdale, Johannesburg

Southdale is 'n voorstad in die suide van Johannesburg in Suid-Afrika.


</doc>
<doc id="117802" url="https://af.wikipedia.org/wiki?curid=117802" title="Canon EOS 50D">
Canon EOS 50D

Die Canon EOS 50D is 'n 15,1-megapieksel digitale enkellensreflekskamera. Dit is deel van die Canon EOS lyn van kameras, die opvolger van die EOS 40D en die voorganger van die EOS 60D.

Canon het die kamera op 6 Oktober 2008 vrygestel.

Die 50D beskik oor soortgelyke eienskappe as sy voorganger, die EOS 40D. Dit sluit in verskillende skietmodes, die vermoë om ISO en witbalans te verstel, 'n opwip-flitseenheid, en 'n LCD-skerm. Die LCD-skerm is die dieselfde grootte (3") as die 40D s'n, maar het 'n hoër resolusie (640 × 480 pieksel of 307,200 pieksels), meer as enige vorige model. Dit is ook die laaste Canon xxD wat 'n CompactFlash-skyf of Microdrive vir geheuestoor gebruik, saam met die BP-511-reeks battery.

Die 50D het 'n hoër piekseltelling (15.1 megapieksels), vandaar die hoër skietresolusies as sy voorganger, en soos die 40D, het dit 'n 14-bit RAW-formaat.

Die kamera het Live View, wat toelaat fotograwe om te gebruik die LCD-skerm soos die soek. Omdat die sensor spieël nodig het om te wees in die geslote posisie (sien Live voorskou), sluiter geluid is verminder in hierdie modus.

Verbeteringe op die 40D sluit in 'n hoër-resolusie sensor (15.1 megapieksel in plaas van 10.1 megapieksel).

Die kamera maak gebruik van Canon se DIGIC 4-beeldverwerker. Die verwerker lewer beter reaksietyd, verbeter kleurvertolking en gee byna onmiddelike aansittyd. 'n Nuwe sensorskoonmaakstelsel is ook bekendgestel. Die kamera kan ook gebruik maak van Canon se draadlose lêeroordrag, die WFT-E3/E3A.

Die 50D kan aangekoop word as slegs 'n kas, of in 'n pakket met 'n nuwe EF-S 18-200mm 3.5-5.6 IS lens of die ouer EF 28-135 3.5-5.6 IS USM lens.

Die 50D voeg 5 megapieksels by tot die APS-C sensorgrootte (in vergelyking met die 40D), en as gevolg het die grootte van die individuele fotosensors afgeneem. Om te vergoed vir die verhoogde geraas wat onvermydelik die resultaat is van kleiner fotosensors, het Canon die gapings verwyder tussen die mikrolense wat die fotosensors bedek. Daarmee het die mikrolense groter geword, en vang meer lig op en rig dit direk na die sensorplekke.


</doc>
<doc id="117806" url="https://af.wikipedia.org/wiki?curid=117806" title="Menachem Begin">
Menachem Begin

Menachem Begin (Hebreeus: מְנַחֵם בֵּגִין‎), gebore as "Mieczysław Biegun", (* 16 Augustus 1913 in Brest (Russiese Ryk), † 9 Maart 1992 in Tel Aviv) was 'n Israeliese politikus.

Begin was 'n korporaal in die Poolse weermag tydens die begin van die Tweede Wêreldoorlog. In 1942 het hy na die Britse mandaat van Palestina geëmigreer en in 1943 het hy die leier van die Joodse paramilitêre organisasie Irgoen geword.

Hy was die stigter van die liberale Likoed-party. Van 1977 tot 1983 was hy die sesde premier van Israel gewees.

In 1979 het hy ’n vredesooreenkoms met president Anwar Sadat van Egipte gesluit wat as die Camp David-ooreenkoms bekend is. Beide Sadat en Begin het in 1978 die Nobelprys vir Vrede vir hierdie verhandelinge ontvang.

Begin het daarbenewens tydelik die poste van minister van Buitelandse Sake, Justisie, Landbou en Verdediging beklee.

Hy is in 1992 aan 'n hartaanval oorlede en is op die Olyfberg begrawe.

Sy seun Benny Begin (1943) is ook 'n politikus en vir die Likoed-party 'n lid van die Knesset gewees.



</doc>
<doc id="117807" url="https://af.wikipedia.org/wiki?curid=117807" title="Kruidjie-roer-my-nie">
Kruidjie-roer-my-nie

'n Kruidjie-roer-my-nie is 'n plant wat by aanraking sy blare vinnig kan vou. Gewoonlik is die blare snags opgevou en oordag uitgesprei, maar by aanraking, trillings of hitte kan die plante skielik sy blare vou. Daar is verskeie plante wat hierdie eienskap besit en kruidjie-roer-my-nie genoem word. In Suid-Afrika is dit:

Die benaming kruidjie-roer-my-nie word gebruik vir "Mimosa pudica", wat tot die "Leguminosae" of peulplantfamilie behoort en algemeen in die tropiese dele van die wêreld as onkruid aangetref word, asook vir die Melianthus-spesies, wat tot die familie "Melianthaceae" behoort, waarvan al 6 spesies inheems is in Suid-Afrika.

Albei hierdie kruidjie-roer-my-nie- spesies het egter hul benamings om heeltemal uiteenlopende redes gekry. So byvoorbeeld herinner die reaksie van Mimosa pudica aan die reaksie van 'n opvlieënde of liggeraakte persoon. Sodra die plant se blare aangeraak word, vou die klein geveerde blaartjies onmiddellik toe terwyl die hele takkie slap hang. 

Hierdie reaksie kan omskryf word as 'n soort armbeweging wat in die volgroeide plantdele plaasvind en as 'n "gewrig" funksioneer en in beginsel feitlik onbeperk gebruik kan word. 'n Soortgelyke "gewrig" kan byvoorbeeld ook aan die basis van die blaarstele geleë wees. "Mimosa pudica" se toevoubewegings van die blare werk volgens hierdie beginsel.

Die "Melianthus"-spesies, wat inheems in Suid-Afrika voorkom, het hul benaming as kruidjie-roer-my-nie waarskynlik gekry na aanleiding van die onaangename reuk wat die plant afskei sodra dit gekneus word. 

Die spesienaam kom van die Griekse woorde "meli" (heuning) en "anthos" (blom) omdat die blomme 'n oorvloed nektar afskei. In Suid-Afrika is die 2 belangrikste kruidjie-roer-my-nie-spesies wat tot die familie "Melianthaceae" behoort, ongetwyfeld "Melianthus major", algemeen bekend as die heuningblom (Engels: honey-bush), en "Melianthus pectinatus", bekend as die klein kruidjie-roer-my-nie of Namakwalandse heuningblom (Engels: Namaqualand honeybush). "Melianthus major" word van Clanwilliam af suid tot by Kaapstad en ooswaarts tot by Swellendam aangetref. Die groot grysgroen blare is besonder dekoratief en die plant word algemeen as aksentplante in tuine aangeplant. 

Die blare is veervormig saamgestel met grof gesaagde rande, hoewel die blaaroppervlak glad is. Die plant word sowat 1,5 m of hoër en die dik, bamboesagtige stamme ontstaan by die basis. In die lente dra die plant ritse blomme wat sowat 30 cm lank word en omhul is deur rooibruin skutblare wat treffend kontrasteer met die grysgroen blare. As die blare van "Melianthus major" gekneus word, skei die plant ŉ onaangename reuk af en by sommige ander kruidjie-roer-my-nie- spesies tree 'n skynverlepping in, maar die plant herstel gewoonlik gou. 

Hoewel die M"elianthus"-spesies gevoelig is vir ryp en warm streke verkies, het hulle hulle met verloop van jare net so goed op die Hoëveld aangepas. Die plante vrek gewoonlik in gebiede met strawwe ryp, maar as die dooie lote afgesny word, sal hulle in die lente gou uitloop.




</doc>
<doc id="117809" url="https://af.wikipedia.org/wiki?curid=117809" title="Reduksie">
Reduksie

Reduksie is 'n chemiese proses waarin die oksidasiegetal van 'n atoom verklein word. Dit beteken dat hierdie atoom een of meer elektrone opneem van 'n ander atoom of molekule. In elektrochemiese selle kan die elektrone ook van 'n elektrode opgeneem word. Hierdie elektrode word die "katode" genoem.

'n Voorbeeld van reduksie is die reaksie van 'n oplossing van 'n kopersout met 'n stuk yster wat in die oplossing gedompel word. Die koperione sal as kopermetaal op die stuk yster neerslaan en elke koperatoom daarby sal twee elektrone opneem:

Die oksidasiegetal van koper word hierdeur van 2+ na 0 verminder.

Die twee elektrone word in hierdie geval van 'n "reduseermiddel" of "reduktor" opgeneem: die ysteratome lewer twee elektrone en gaan as formula_2-ione in oplossing. Hierdie ysteratome ondergaan daardeur die teenoorgestelde proses, wat oksidasie genoem word en waardeur die oksidasiegetal van yster van 0 na 2+ vergroot word.



</doc>
<doc id="117813" url="https://af.wikipedia.org/wiki?curid=117813" title="Fotochemie">
Fotochemie

Fotochemie is dié vorm van chemie wat die absorpsie of emissie van fotone tydens die chemiese proses behels.

Dikwels speel 'n opgewekte elektroniese toestand van 'n atoom of molekule wat ontstaan deur absorpsie van 'n foton 'n rol in die chemiese reaksie. 'n Deel van die foton se energie kan tydens die reaksie in die produkte vasgelê word, maar die foton kan ook net 'n katalitiese rol speel. 

'n Goeie voorbeeld van 'n fotochemiese reaksie is die reaksie van chloor met 'n alkaan soos metaan formula_1:

Hierdie reaksie vereis lig wat genoeg energie besit om die dichloormolekule in chlooratome te ontbind:

Die chlooratome is radikale wat vermag om 'n waterstofatoom aan die metaanmolekule te ontneem

Die metielradikaal is baie reaktief en reageer met 'n chloorradikaal om 'n monochlorometaanmolekule te vorm


</doc>
<doc id="117814" url="https://af.wikipedia.org/wiki?curid=117814" title="Heuningblom">
Heuningblom

Die heuningblom ("Melianthus major") is een van die plante wat ook kruidjie-roer-my-nie genoem word. Dit is inheems aan Suid-Afrika en kom in die Wes-Kaap, Oos-Kaap en Noord-Kaap voor. Op die SANBI-rooilys is dit as 'veilig' (LC) gelys.

Die blare is giftig en aftreksels van "M. major" is reeds in die tyd van die VOC gebruik vir die skoonmaak van swere en veral as haarwasmiddel, omrede dit kopluise doodgemaak het.

Dit is 'n struik en dit het groot grys blare en donkerrooi of pers blomme.


</doc>
<doc id="117815" url="https://af.wikipedia.org/wiki?curid=117815" title="Karoo-kruidjie-roer-my-nie">
Karoo-kruidjie-roer-my-nie

Die Karoo-kruidjie-roer-my-nie ("Melianthus comosus") is net een van party plante wat as kruidjie-roer-my-nie bekend is.
Dit is inheems aan Suid-Afrika en kom veral in die die Kaapprovinsies in die suidelike Karoo voor. Dit word byvoorbeeld in die flora van Zuurberg-natuurpark aangetref wat nou deel is van die uitgebreide Addo-olifant Nasionale Park. Maar dit word ook in die ander provinsies behalwe KwaZulu-Natal en Limpopo aangetref. Ook in Lesotho en Namibië kom dit voor. Op die SANBI-rooilys is dit as 'veilig' (LC) gelys.

Dit is 'n struik wat vinnig groei en wat aromatiese blare het. Die klokvormige blomme is helderrooi met swart kolle aan die hals. Hulle trek voëls soos suikerbekkies aan. 


</doc>
<doc id="117819" url="https://af.wikipedia.org/wiki?curid=117819" title="Krapogie">
Krapogie

'n Krapogie is 'n vygie uit die genus "Oophytum".

Daar is twee spesies wat albei endemies aan Suid-Afrika is:


Albei spesies kom op die Knersvlakte in die sukkulente Karoo voor. Dit is dwergvygies wat net 5 mm in deursnee word, maar hulle blommetjies kan 'n hele heuwelhelling pienk kleur.


</doc>
<doc id="117824" url="https://af.wikipedia.org/wiki?curid=117824" title="Zsa Zsa Gabor">
Zsa Zsa Gabor

Zsa Zsa Gabor (1917 – 2016) was 'n Hongaars-Amerikaanse aktrise van Joodse afkoms, maar was meer bekend vir haar skerp tong en nege huwelike. In 1936 het sy die Mej. Hongarye-kompetisie gewen. Sy was onder andere bekend vir een van haar uitsprake op 'n TV-geselsprogram: ""Ek is 'n uitstekende huishoudster; elke keer as ek 'n man los hou ek sy huis"".

Sári Gábor is op 6 Februarie 1917 in Boedapest, Oostenryk-Hongarye, as tweede van drie dogters van Jolie (née Janka Tilleman) en Vilmos Gábor gebore. Haar ouer suster Magda en jonger suster Eva was ook, net soos sy, aktrises en sosiale vlinders.

Gábor begin haar loopbaan in 1936 in Wene. In 1941 emigreer sy van Hongarye na die Verenigde State van Amerika, waar sy in 'n gesogte aktrise met 'n "Europese flair en styl" ontaard, wie se persoonlikheid "sjarme en grasie uitstraal". Sy maak haar debuut in die rolprent "Lovely to Look At". Sy het later in "We're Not Married!" opgetree en het 'n leidende rol in haar man, John Huston, se film "Moulin Rouge" (1952) gespeel. Huston het haar later as 'n "geloofwaardige" aktrise beskryf.

Naas haar loopbaan as akteur was Gabor bekend vir haar uitspattige Hollywood-lewenstyl, haar glansryke persoonlikheid, en haar baie huwelike. Sy was in totaal met nege mans getroud. Sy het op 'n keer gesê: ""Mans het nog altyd van my gehou en ek van hulle. Maar, ek hou van 'n manlike man, 'n man wat weet hoe om met 'n vrou te praat en haar te behandel – nie net 'n man met spiere nie"".

Sy is op 18 Desember 2016 by haar huis in Los Angeles, Kalifornië, aan 'n hartaanval oorlede. Sy was 99 jaar oud.


</doc>
<doc id="117825" url="https://af.wikipedia.org/wiki?curid=117825" title="Matimba-kragstasie">
Matimba-kragstasie

Die Matimba-kragstasie is geleë naby Ellisras in die Limpopoprovinsie. Dit is steenkool-aangedrewe kragstasie wat besit word deur Eskom.

Die kragstasie bestaan uit ses 665 MW eenhede met 'n totale vermoë van 3,990 MW. Die kragstasie was in diens gestel tussen 1988 en 1993. Steenkool word voorsien deur die Grootegelukmyn op die Waterberg-steenkoolveld.


</doc>
<doc id="117827" url="https://af.wikipedia.org/wiki?curid=117827" title="Araks">
Araks

Die Araks, Aras, Arax of Araxes (Armeens: Արաքս, Azerbeidjans: "Araz", Grieks: Αράξης, Koerdies: "Erez", Persies: ارس, Turks: "Aras") is die grootste sytak van die Koera in die Kaukasus. Die rivier, met 'n lengte van 1 072 km, vloei deur Turkye, Armenië, Azerbeidjan en Iran.

Die Araks ontspring suid van Erzurum in die Bingöl-gebergte in Oos-Anatolië, Turkye. Aansluitend vloei die rivier in oostelike rigting en bereik die Armeens-Turkse grens. Hier vloei die Araks tussen die Armeense hoofstad Jerewan in die noorde en berg Ararat in die suide. Daarnaas vloei die rivier in 'n suidoostelike rigting en vorm die grens tussen Iran in die suidweste en die Azerbeidjanse eksklawe Nachitsjewan in die noordooste, aansluitend vloei die Araks in noordoostelike rigting en vorm die grens tussen Armenië en Iran, later Azerbeidjan en Iran. Op Azerbeidjanse gebied mond die Araks naby Sabirabad in die Koera uit, wat suidwes van Bakoe in die Kaspiese See vloei.

Nadat die Vrede van Goelistan as gevolg van die derde Russies-Persiese Oorlog (1804–1813) onderteken is, het die Araks saam met die Koera se onderloop tot die hedendaagse Nachitsjewan die grens tussen die Russiese Ryk en Persië gevorm. Met die Vrede van Toerkamantsjai ná die vierde Russies-Persiese Oorlog (1826–1828) het die Araks ook verder wes die grens tussen die Russiese Ryk en Persië geword, terwyl die grens aan die Kaspiese See verder suid geskuif is tot die huidige grens tussen Azerbeidjan en Iran.


</doc>
<doc id="117830" url="https://af.wikipedia.org/wiki?curid=117830" title="Bobbejaantjie">
Bobbejaantjie

'n Bobbejaantjie is 'n geofiet wat behoort tot die genus "Babiana" uit die familie "Iridaceae".

Tot hierdie genus word ongeveer 70 spesies gereken. Die meerderheid van die spesies kom net in die Wes-Kaap, Namakwaland en die suidweste van Namibië – veral in die wintereënvalgebied van die sukkulente Karoo – voor, maar daar is ook een spesie "B. socotrana" wat net op die eiland Sokotra aangetref word, wat origens ook 'n droë winterreënvalklimaat besit. Daar word gedink dat die tussenliggende gebiede in die verlede 'n vergelykbare klimaat moes gehad het.

Alle bobbejaantjies het ondergrondse knolle en die plant rus in die droë seisoen om tydens die reëns weer uit die knol op te groei. Alle bobbejaantjies het behaarde blare wat in die lengterigting voue vertoon.


</doc>
<doc id="117832" url="https://af.wikipedia.org/wiki?curid=117832" title="Birnam, Johannesburg">
Birnam, Johannesburg

Birnam is 'n voorstad van Johannesburg in Suid-Afrika.


</doc>
<doc id="117833" url="https://af.wikipedia.org/wiki?curid=117833" title="Bryanston">
Bryanston

Bryanston is 'n voorstad in die noorde van Johannesburg in Suid-Afrika.



</doc>
<doc id="117834" url="https://af.wikipedia.org/wiki?curid=117834" title="Bruma, Johannesburg">
Bruma, Johannesburg

Bruma is 'n voorstad in die ooste van Johannesburg in Suid-Afrika.


</doc>
<doc id="117835" url="https://af.wikipedia.org/wiki?curid=117835" title="Bramley, Johannesburg">
Bramley, Johannesburg

Bramley is 'n voorstad in die noorde van Johannesburg in Suid-Afrika.


</doc>
<doc id="117836" url="https://af.wikipedia.org/wiki?curid=117836" title="Bramley-Noord">
Bramley-Noord

Bramley-Noord is 'n voorstad in die noorde van Johannesburg in Suid-Afrika.


</doc>
<doc id="117837" url="https://af.wikipedia.org/wiki?curid=117837" title="Bramley Park">
Bramley Park

Bramley Park is 'n voorstad in die noorde van Johannesburg in Suid-Afrika.


</doc>
<doc id="117838" url="https://af.wikipedia.org/wiki?curid=117838" title="Koera">
Koera

Die Koera (Armeens: Կուր, "Kur", Azerbeidjans: "Kür", Georgies: მტკვარი "Mt'k'vari", Koerdies: "rûbara kur", Turks: "Kura") is die grootste rivier in die Kaukasus. Die rivier, met 'n lengte van 1 515 km, vloei deur Turkye, Georgië en Azerbeidjan. Die rivier word matig besoedel deur groot industriële sentra soos Tbilisi en Roestawi in Georgië.

Die Koera ontspring wes van Ardahan in Oos-Anatolië, Turkye. Aansluitend vloei die rivier in 'n noordoostelike rigting en bereik Georgië, waar die rivier Mtkwari genoem word. Net suid van Suid-Ossetië naby Gori draai die Koera in suidoostelike rigting en vloei deur die Georgiese hoofstad Tbilisi. Daarna vloei die rivier verder in suidoostelike rigting deur Azerbeidjan, waar die Araks, die Koera se grootste sytak, naby Sabirabad in die rivier uitmond. Verder suidoos mond die Koera in die Kaspiese See uit.


</doc>
<doc id="117839" url="https://af.wikipedia.org/wiki?curid=117839" title="Oos-Afrikaanse geelhout">
Oos-Afrikaanse geelhout

Die Oos-Afrikaanse geelhout ("Afrocarpus gracilior" (Pilg.) C.N.Page) is 'n naaksadige boom wat inheems is aan die subtropiese woude van Uganda, Kenia en Ethiopië. Nes die naverwante Outeniekwageelhout is dit 'n immergroen regop boomspesie wat tot meer as 20 m hoog kan word. Dit het lans- tot lynvormige blare wat 5 – 10 cm lank kan word. Die blomme is nie opvallend nie, en dit kry bessie-agtige vrugte wat net een saad bevat en eers groen en dan geel is wanneer dit ryp is.


</doc>
<doc id="117848" url="https://af.wikipedia.org/wiki?curid=117848" title="Blouooguintjie">
Blouooguintjie

Die blouooguintjie ("Moraea aristata" (D Delaroche) Asch. & Graebn. 1906) is 'n endemiese geofiet wat oorspronklik op die Kaapse Skiereiland tussen Kaapstad en Rondebosch voorgekom het. Die enigste steeds bestaande populasie word in Observatory aangetref. Dit omvat minder as 50 plantjies in 'n habitat wat volledig getransformeer is. Daar is baie indringerplante, veral grasse. Op die SANBI-rooilys is dit as 'n 'kritiek bedreigde' spesie (CR D) gelys. Hierdie spesie staan op die rand van uitsterwing in die wildernis.


</doc>
<doc id="117851" url="https://af.wikipedia.org/wiki?curid=117851" title="Cheltondale">
Cheltondale

Cheltondale is 'n voorstad van Johannesburg in Suid-Afrika.


</doc>
<doc id="117852" url="https://af.wikipedia.org/wiki?curid=117852" title="Chislehurston">
Chislehurston

Chrislehurston is 'n voorstad van Johannesburg in Suid-Afrika.


</doc>
<doc id="117853" url="https://af.wikipedia.org/wiki?curid=117853" title="Cyrildene">
Cyrildene

Cyrildene (vereenvoudigde Chinees: 西里尔德纳; Tradisionele Chinees: 西里爾德納) is 'n voorstad van Johannesburg in Suid-Afrika. Die area is oos van die Johannesburgse middestad geleë en is omring deur die voorstede van Linksfield, Observatory en Bruma. Dit is bekend as 'n nuwe "Chinatown" wat op Derricklaan ontstaan het. Hierdie nuwe Chinatown word nou as die hoof-Chinatown in Johannesburg beskou, en vervang die vorige Chinatown in Commissionerstraat in die middestad van Johannesburg. Dit is geleë in Streek E van die Stad van Johannesburg se Metropolitaanse Munisipaliteit. 

Die voorstad is geleë op 'n ou Witwatersrand-plaas genaamd Doornfontein. Dit is op 18 Mei 1938 as voorstad verklaar en word vernoem na die landontwikkelaar se seun, Cyril Cooper.

Tot ongeveer 2000 was Cyrildene 'n oorwegend Joodse woonbuurt. In teenstelling met die ou en nou grootliks verlate Chinatown in Newtown, wat hoofsaaklik uit tweede of derde generasie Suid-Afrikaanse Chinese bewoon is, is die nuwe inwoners van die Chinatown in Cyrildene is oorweegend eerste generasie Chinese-immigrante uit die China. In 2013 was daar 57 verskillende plaaslike Chinese verenigings wat in die Cyrildene se Chinatown bedryf word. Dié Chinatown het 'n "paifang" (Chinese boog-hek).

L. Ron Hubbard, het vir 'n paar maande in die 1960's in Cyrildene gewoon. Die gebou word nou gebruik as 'n museum wat L Ron Hubbard se "bydraes tot die Suid-Afrikaanse vrede vereer". Die huis, op Hannabenstraat 40, is in 1951 gebou vir die Griekse houthandelaar Manos Broulidakis en is ontwerp deur Frank Ludwig. 


</doc>
<doc id="117856" url="https://af.wikipedia.org/wiki?curid=117856" title="Shimon Peres">
Shimon Peres

Shimon Peres (Hebreeus: שמעון פרס ), gebore as " Szymon Perski", (* 2 Augustus 1923 in Vishnyeva, Pole – † 28 September 2016 in Ramat Gan) was 'n Israelse politikus. Hy was eers lid van die Mapai-party, daarna die Rafi-, die Verbond-, die Arbeidsparty en uiteindlik Kadima.

Peres is oorspronklik afkomstig uit Pole, maar emigreer in 1934 na die Britse mandaat van Palestina.

Hy was die Eerste Minister in 1977 (waarnemend), van 1984 tot 1986 en van 1995 tot 1996 gewees. Hy het ook van 2007 tot 2014 die amp van president beklee. Daarbenewens het hy (adjunk-)ministersposte beklee en was hy baie jare lank 'n partyleier. Van 1959 tot 2007 was hy 'n lid van die Knesset gewees.

Peres het sy mening gewysig en was 'n voorstander van die Tweestaatoplossing geword: naas Israel, ook 'n Palestynse staat.

In 1994 het hy vanweë die Oslo-ooreenkomste saam met Jasser Arafat en Yitzhak Rabin die Nobelprys vir Vrede ontvang.



</doc>
<doc id="117858" url="https://af.wikipedia.org/wiki?curid=117858" title="Godavari">
Godavari

Die Godavari (Marathi: गोदावरी, Telugu: గోదావరి) is 'n groot oos-vloeiende rivier in Indië. Die rivier, met 'n lengte van 1 465 km (910 myl), is ná die Indus, die Brahmaputra en die Ganges die vierde langste rivier in Suid-Asië. Die Godavari word in Hindoeïsme as heilig beskou, wat van dié rivier 'n belangrike pelgrimstog vir Hindoes maak.

Die Godavari ontspring in die Wes-Ghats in Wes-Indië, net wes van Nashik in die deelstaat Maharashtra, sowat 80 km oos van die Arabiese See. Aansluitend vloei dié rivier in 'n suidoostelike rigting net suid van Aurangabad en bereik later die deelstaat Andhra Pradesh, waar dié rivier in 'n wye boog noordoos van Hyderabad vloei. Vir 'n kort tyd vorm die Godavari die grens tot Maharashtra en aansluitend tot Chhattisgarh. Nadat dié rivier die Oos-Ghats deurkruis het, mond hy verder suidoos in 'n wye delta in die Golf van Bengale uit, net noord van die Krisjna se monding.


</doc>
<doc id="117861" url="https://af.wikipedia.org/wiki?curid=117861" title="Piempiempie">
Piempiempie

Die piempiempie ("Chasmanthe floribunda" (Salisb.) N.E.Br.) is 'n plant wat endemies is aan Suid-Afrika. Dit kom in die Wes- en Noord-Kaap voor en dit is op die SANBI-rooilys as 'veilig' (LC) gelys. Moenie hierdie plant met die pempempie van die ooste van Suid-Afrika en eSwatini verwar nie. Hulle is nie naverwante spesies nie.

Dit is 'n bladwisselende geofiet wat 50 tot 120 cm hoog word en knolle vorm wat 6 -7 cm in deursnee word. Die stam is regop en gewoonlik vertak. Die blare is swaardvormig en 2,5 - 3,5 cm breed. Die blomme is sonder reuk en vorm 2 - 2,5 lang oranje pypies. Die variant var. "duckittii" het gelerige blomme. Jangroentjies en kleinrooibandsuikerbekkies besoek die blomme vir die nektar en bevrug die plant.


</doc>
<doc id="117862" url="https://af.wikipedia.org/wiki?curid=117862" title="Grasklawer">
Grasklawer

Die grasklawer ("Trifolium angustifolium" L.) is 'n klawerspesie wat uit die Middellandse Seegebied stam, maar wat 'n uitheemse onkruid in ander gebiede met 'n mediterraanse klimaat soos Chili, Australië, Kalifornië en ook Suid-Afrika geword het.

Dit is 'n eenjarige plant wat in braakgronde, oop veld of weidegronde voorkom en in Suid-Afrika 'n onkruid is.


</doc>
<doc id="117864" url="https://af.wikipedia.org/wiki?curid=117864" title="Halldor">
Halldor

Halldór is manlike voornaam in Ysland en die Faroëreilande.

Die naam kom uit die Oud-Noorse "Hallþórr" en beteken "Thor se rots" ("hallr" = "heuwel, rots, groot klip").






</doc>
<doc id="117865" url="https://af.wikipedia.org/wiki?curid=117865" title="Einar">
Einar

Einar is 'n manlike voornaam.

Die voornaam kom uit Yslands en het sy oorsprong in die ou-Yslandse voornaam "Einarr" < *"Aina-harjaz" ('alleen' + 'vegter").

Die vooraam "Einar" was in 2012 een van die ses mees gewildste Yslandse manlike voorname.





</doc>
<doc id="117866" url="https://af.wikipedia.org/wiki?curid=117866" title="Lys van die mees algemene voorname in Ysland">
Lys van die mees algemene voorname in Ysland

Hierdie is 'n lys van die mees algemene voorname in Ysland in 2012.
Voorname is in Ysland, naas die patronyn, die belangrikste deel van ´n persoon se naam. Die volgende lys gee nie die mees gewilde babaname van die jaar weer nie, maar gee inligting oor die absolute aantal van persone met ´n spesifieke naam in Ysland.

Die mees algemene manlike en vroulike voorname in Ysland in 2012:


</doc>
<doc id="117867" url="https://af.wikipedia.org/wiki?curid=117867" title="Jón">
Jón

Jón (IPA: [joun], [jɔun]) is 'n Yslandse en Faroese manlike voornaam.

"Jón" is 'n vorm van die voornaam Johannes , en beteken "Die Here (JHWH) is genadig'.

Die voornaam was in 2012 die mees algemene manlike voornaamste naam in Ysland opgevolg deur Sigurður en Guðmundur.

'n Vorm van die voornaam is Jónsi.
Vroulike vorms is Jónína of Jóna.

Ander Yslandse vorms van die naam is Jóhann, Jóhannes , en die Faroese Jógvan.













</doc>
<doc id="117868" url="https://af.wikipedia.org/wiki?curid=117868" title="Bergaandblom">
Bergaandblom

Die bergaandblom ("Gladiolus tristis") is 'n plant wat endemies aan Suid-Afrika is. Dit kom in die Wes-Kaap voor. Op die SANBI-rooilys is dit as 'veilig' (LC) gelys.

Dit is 'n meerjarige geofiet wat 60 – 90 cm hoog kan word en stam uit vogtige plekke van die kus tot in die berge. Die plant kan deur sy saad of deur sy knolle vermeerder word en het groot welriekende blomme.

Hierdie spesie was een van die eerste van die genus "Gladiolus" wat in Europa ingevoer is. In 1745 verskyn dit in Chelsea Physic Garden in Londen, Engeland. Die plant word as snyblom gekweek. Daar is nou talle hibride soos die colvillei-hibride wat uit "G. tristis" en "G. cardinalis" ontstaan het.


</doc>
<doc id="117870" url="https://af.wikipedia.org/wiki?curid=117870" title="Narmada">
Narmada

Die Narmada (Hindi: नर्मदा, "narmadā", [nʌɽmʌdɑː], Gujarati: નર્મદા નદી), Nerbudda of Rewa is die grootste wes-vloeiende rivier in Indië. Die rivier, met 'n lengte van 1 315 km (817 myl), is ná die Indus, Brahmaputra, Ganges en Godavari die vyfde langste rivier in Suid-Asië. Die Narmada word in die Hindoeïsme as heilig beskou, wat van dié rivier 'n belangrike pelgrimstog vir Hindoes maak. Dié rivier vorm die tradisionele grens tussen Noord-Indië met die Gangesvallei en Suid-Indië met die Dekan-plato. Die Narmada se hele rivierloop word in die noorde deur die Vindhya- en in die suide deur die Satpura-gebergtes begrens. Daarbenewens vorm die Narmada se onderloop die noordelike grens van die Wes-Ghats.

Die Narmada ontspring in die Amarkantak-plato in Sentraal-Indië, net oos van Jabalpur in die deelstaat Chhattisgarh. Aansluitend vloei dié rivier in 'n westelike rigting en bereik die deelstaat Madhya Pradesh. Hier vloei dié rivier net suid van Bhopal en Indore. Daarna bereik die Narmada die deelstaat Gujarat net suid van Vadodara en mond net noord van Surat in die Golf van Khambhat, wat deel uitmaak van die Arabiese See, uit.


</doc>
<doc id="117872" url="https://af.wikipedia.org/wiki?curid=117872" title="Loeries">
Loeries

Loerie verwys na voëlspesies in een van die volgende families:



</doc>
<doc id="117874" url="https://af.wikipedia.org/wiki?curid=117874" title="Gemsboksuring">
Gemsboksuring

Die gemsboksuring ("Anacampseros telephiastrum" DC.) is 'n plant wat endemies is aan Suid-Afrika. Dit kom veral in die Wes-Kaap, maar ook in die suidelike Noord-Kaap, die Oos-Kaap, die Vrystaat en die suide van KwaZulu-Natal voor. Hul volksnaam dui daarop dat dit 'n voorkeur weiplant vir gemsbokke was wat eens in die Karoo voorgekom het.

Dit is 'n dwergvetplantjie wat vlesige blaarrosette vorm. Dit kan matte vorm en bring pienk blommetjies voort aan die eindpunt van 'n soepel raseem. Die blomme gaan slegs vir 'n kort wyle in helder sonlig oop. Dit groei in droë en klipperige streke, veral in die skaduwee van struike of klippe. Dit word dikwels saam met "Euphorbia pentagona" of "Cotyledon tigrina" aangetref.

Die plante is reeds voor 1730 in Engeland gekweek, en die blomme is in 1732 uitgebeeld. Tipies sou hierdie plante in glashuise egter normale blomknoppe vorm sonder dat die blomme ooit oopgaan.


</doc>
<doc id="117878" url="https://af.wikipedia.org/wiki?curid=117878" title="Pempempie">
Pempempie

Die pempempie ("Cyrtanthus tuckii" Baker) is 'n plant wat inheems is aan Suid-Afrika en Eswatini. Dit kom in die Oos-Kaap, KwaZulu-Natal, Vrystaat, Mpumalanga, Gauteng en Limpopo voor. Moenie hierdie plant met die piempiempie van die Wes- en Noord-Kaap verwar nie. Hulle is nie naverwante spesies nie. Op die SANBI-rooilys is die pempempie as 'veilig' (LC) gelys.

Hierdie geofiet is moeilik om te kweek. Dit kom in grasland en op vogtige plekke voor.


</doc>
<doc id="117880" url="https://af.wikipedia.org/wiki?curid=117880" title="Boeing B-17 Flying Fortress">
Boeing B-17 Flying Fortress

Die Boeing B-17 Flying Fortress is 'n viermotorige swaarbomwerper wat deur Boeing in Amerika ontwikkel en gebou is. Die vliegtuig het sy nooiensvlug op 28 Julie 1935 onderneem. Die vliegtuig is in opdrag van die Amerikaanse Lugmag gebou, destyds bekend as die "U.S. Army Air Corps" (USAAC). Boeing het teen Douglas en Martin meegeding vir 'n kontrak om 200 bomwerpers te lewer. Die Boeingprototipe het nie net sy twee kompeteerders uitgestof nie, maar ook die Lugmag se verwagtinge ver oortref. Tog het Boeing die kontrak verloor teen die Douglas B-18 Bolo omrede hulle prototipe verwoes is in 'n vliegongeluk. Die "USAAC" het egter dertien eenhede bestel vir evaluering. Vanaf sy bekendstelling in 1938 is die B-17 aanhoudend en aansienlik verbeter om die vliegtuig te word waarvan die derde meeste ooit gemaak is na die Consolidated B-24 Liberator en die multirol, tweemotorige Duitse Junkers Ju 88. Die B-17 se sukses het tot die ontwikkeling van die latere Boeing B-29 Superfortress gelei.

Die B-17 was hoofsaaklik deur die "USAAF" gebruik gedurende die dag vir strategiese bombardering aanvalle teen Duitse industriële en militêre teikens. Die Amerikaanse Agste Lugmag was gestasioneer in basisse in die suide en ooste van Engeland en die Vyftiende Lugmag in Italië. Hulle het die "RAF Bomber Command" se naglig area bombarderings aanvalle gekomplementeer om beheer van die lugruim oor stede, fabrieke en slagvelde van Westelik-Europa te verseker ter voorbereiding van Operasie Overlord in 1944. Die B-17 is ook gebruik in die Stille Oseaan-gebied vroeg in die Tweede Wêreldoorlog waar dit aanvalle geloods het teen Japanese vliegvelde en skeepsvaart.

Vanaf die vliegtuig se ontstaan het die "USAAC" (vanaf Junie 1941, die "USAAF") dit beskou as 'n strategiese wapen; dit was redelik vinnig, kon op hoë hoogtes vlieg, dit beskik oor 'n lang togafstand en dit was goed bewapen. Dit het 'n reputasie vir uithou vermoë opgebou; stories en foto's van B-17's wat eintlik nie meer in die lug moes bly nie en tog hul bemannings veilig teruggebring het, is legio. Die B-17 het die meeste bomme losgelaat van al die bomwerpers gedurende die Tweede Wêreldoorlog. Van die ongeveer 1.5 miljoen ton bomme oor Nazi-Duitslane en sy omringende gebiede losgelaat, het die B-17 ongeveer 640,000 losgelaat. Dit was ook gebruik vir vervoer, teenduikboot operasies, as 'n hommeltuig beheer vliegtuig en ook as soek-en-red vliegtuig.

In Oktober 2019 was daar nog nege lugwaardige B-17's in die wêreld, alhoewel sommige van hullle nooit in oorlogsituasies gebruik was nie. Daar is dosyne ander wat vertoon word in museums en vliegvelde. Die oudste is "The Swoose" wat aksie gesien het in die Stille Oseaan en die Karibiese gebiede.

Op 8 Augustus 1934 het die "U.S. Army Air Corps" (USAAC) 'n tender uitgereik wat 'n multimotorige bomwerper voorstel om die Martin B-10 te vervang. Die USAAC se visie was 'n bomwerper wat die lugmag in Hawaii, Panama en Alaska kon versterk. Die minimumvereistes vir die voorgestelde bomwerper was dat dit 'n bruikbare bomvrag moes kon dra op 'n hoogte van 10 000 voet bo seevlak, vir 10 ure in die lug kon bly en oor 'n topsnelheid van meer as 200 m.p.u. (320 km/h) beskik.

Hulle het ook gehoop dat die bomwerper (dit was nie 'n vereiste nie) 'n togafstand van 2 000 myl (3 200 km) sou hê en oor 'n topsnelheid van 250 m.p.u. (400 km/h) beskik. Die tender sou toegeken word aan die wenner van 'n vliegkompetisie tussen die ontwerpe van Boeing, die Douglas DB-1 en die Martin Model 146 by Wright Field-lughawe te Dayton, Ohio.

Die USAAC het die prototipe die B-17 genoem en die Boeingfabriek het hul prototipe Model 299 genoem. Die ontwikkeling van die prototipe is deur 'n span ingenieurs onder leiding van E. Gifford Emery en Edward Curtis Wells onderneem. Boeing het self die koste van die ontwikkeling van die prototipe gedra. Die ontwikkelingspan het kenmerke van die eksperimentele Boeing XB-15 bomwerper en die Boeing 247 vragvliegtuig gekombineer. Die B-17 was toegerus met twee bomrakke wat 4 800 pond (2 200 kg) se bomme kon dra, in twee rye agter die stuurkajuit. Dit was aanvanklik met vyf .30 kaliber (7,62 mm) masjiengewere toegerus. Die prototipe is aangedryf deur vier Pratt & Whitney R-1690 "Hornet" radiale enjins wat elk 750 perdekrag (600 kW) op 'n hoogte van 7 000 voet (2 100 m) kon lewer.

Model 299 se eerste vlug het op 28 Julie 1935 plaasgevind met Boeing se hooftoetsvlieënier Leslie Tower aan die stuur. 'n Verslaggewer van die "Seattle Times", Richard Williams, het tydens die prototipe se uitrol met al die masjiengewere sigbaar, verbaas uitgeroep: ""Why, it's a flying fortress!"" Hy het daarna na die vliegtuig as die ""Flying Fortress"" verwys in sy berig. Die masjiengeweer in die neus van die vliegtuig was ongewoon, maar dit kon in bykans enige voorwaartse rigting vuur.

Boeing het dadelik die waarde van die naam "Flying Fortress" raakgesien en het dit daarna as 'n handelsmerk gebruik. Hulle het ook in een van die eerste persverklarings daarop gewys dat dit die eerste vliegtuig was wat kon aanhou vlieg indien een van die enjins sou faal. Op 20 Augustus 1935 het die prototipe vanaf Seattle na Wright Field gevlieg in nege uur en drie minute teen 'n gemiddelde snelheid van 252 m.p.u. (406 km/h), baie vinniger as sy mededingers.

Tydens die vliegkompetisie was die vierenjin-Boeing se prestasies baie beter as die tweemotorige DB-1 en Model 146 s'n. Majoor-generaal Frank Maxwell Andrews van USAAC het geglo dat die langafstandvermoë van 'n viermotorige vliegtuig meer effektief is as die vermoë van die kortafstand, tweemotorige vliegtuie en ook dat die B-17 beter sou inpas by die nuwe oogmerke van die USAAC. Sy standpunt is ondersteun deur die aankoopbeamptes en nog voordat die kompetisie verby is, het hulle reeds ingestem dat 65 B-17's aangekoop moes word.

Ontwikkeling van Model 299 het voortgegaan en op 30 Oktober 1935 het die USAAC se toetsvlieënier, majoor Ployer Peter Hill, en Boeing se Les Tower, Model 299 vir 'n tweede toetsvlug geneem. Hulle vergeet egter om die windgrendels te ontsluit. Die grendels verseker dat sekere van die bomwerper se beweegbare gedeeltes vas en gesluit is terwyl dit op die grond staan. Nadat hulle opgestyg het, het die vliegtuig egter steil begin klim todat dit gestaak en toe neus eerste geval het. Beide Hill en Tower het gesterf. Ander bemanning het oorleef maar beserings opgedoen.

Model 299 kon dus nie die evaluasie voltooi nie en terwyl die USAAC steeds opgewonde oor die vliegtuig was, was die beamptes verskrik oor die hoë koste per vliegtuig ($99 620 vir Model 299 teenoor $58 200 vir Douglas se model gebaseer op 'n bestelling van 220 bomwerpers) en die kompetisie kon dus nie wettiglik voltooi word nie. Boeing was dus gediskwalifiseer en die stafhoof van USAAC, Malin Craig, kanselleer die bestelling vir 65 B-17's en bestel 133 twee-enjin B-18 Bolo's van Douglas.
Ongeag die probleme was die USAAC steeds beïndruk met die prototipe se vermoë en op 17 Januarie 1936 het hulle 'n wettige skuiwergat ontdek en 13 YB-17's van Boeing bestel vir indienstoetse. Die verandering na YB-17 dui net op die spesiale F-1 befondsing. Die YB-17 model het 'n klomp veranderinge ondergaan teenoor die prototipe, Model 299. Dit sluit onder andere kragtiger enjins in; die Wright R-1820-39 Cyclone-enjins vervang die oorspronklike Pratt & Whitney-enjins. Alhoewel die prototipe deur Boeing besit is en nooit 'n militêre reeksnommer ontvang het nie, is die term XB-17 terugwerkend aan die vliegtuigraam toegeken en so in amptelike dokumente gebruik om die eerste "Flying Fortress" te beskryf. Die B-17 benaming is eers vanaf Januarie 1936 amptelik gebruik.

Twaalf van die dertien Y1B-17s is tussen 1 Maart en 4 Augustus 1937 aan 2 Bombardiergroep te Langley Field in Virginië afgelewer vir operasionele ontwikkeling en toetsvlugte. Een van die voorstelle wat aanvaar is, was die gebruik van voorvlug-nagaanlyste om ongelukke te voorkom soos wat met Model 299 gebeur het. In een van die eerste missies is drie B-17's wat deur generaal Andrews gestuur is om die Italiaanse passasierskip die "Rex" te "onderskep" en te fotografeer. Die skip was op daardie stadium 610 myl (980 km) van die Atlantiese kus. Die vlug is gelei deur navigatorluitenant Curtis LeMay en suksesvol uitgevoer en ook so bekendgemaak. Die dertiende Y1B-17 is afgelewer aan die Materiaaldivisie te Wright Field, Ohio vir toetsvlugte.

'n Veertiende Y1B-17 (37-369), oorspronklik gebou vir die toets van die vliegtuigraam se sterkte op grondvlak, is opgradeer en toegerus met uitlaatgasaangedrewe turbo-aanjaers. Dié vliegtuig was geskeduleer om in 1937 te vlieg, maar nadat probleme met die turbo's ontwikkel het, het die eerste vlug van dié model eers op 29 April 1938 plaasgevind. Hierdie vliegtuig is op 31 Januarie 1939 aan die weermag gelewer. Nadat operasionele toetse voltooi is, is die Y1B-17 en Y1B-17A modelle onderskeidelik hernoem na B-17 en B-17A, om die statusverandering na "operasioneel" aan te dui.

Teenstand teen die USAAC se ambisies vir die verkryging van meer B-17's het verdwyn en gedurende 1937 is nog tien vliegtuie bestel. Hulle is B-17B gedoop, en gebruik om twee bombardiergroepe toe te rus, een elk aan elke kus van die Verenigde State. Hierdie modelle was toegerus met groter klappe en rigtingsroere en 'n verbeterde pleksiglasneus. Hulle is afgelewer in vyf klein groepies tussen Julie 1939 en Maart 1940. Gedurende Julie 1940 is nog 'n bestelling vir 'n verdere 512 B-17's geplaas. Vóór die aanval op Pearl Harbor in Desember 1941, was daar minder as 200 B-17's in diens gewees.

'n Totaal van 155 B-17's van alle tipes is tussen 11 Januarie 1937 en 30 November 1941 afgelewer, hierna het produksie grootliks versnel met die B-17 wat die grootste produksietempo ooit van alle groot vliegtuie behaal het. Die vliegtuig het in alle oorlogsones tydens die Tweede Wêreldoorlog diens gedoen en teen die tyd dat produksie gestaak is in Mei 1945, is 12 731 vliegtuie deur Boeing, Douglas en Vega gebou. Laasgenoemde is 'n filiaal van Lockheed.
Die vliegtuigontwerp het verskeie verbeteringe en veranderinge ondergaan tydens sy ontwikkelingsfase, wat verskeie variante tot gevolg gehad het. Van die 13 YB-17's wat bestel is vir operasionele toetsing is 12 deur 2 Bombardementgroep te Langley Field, Virginië gebruik om bombardiertegnieke vir swaarbomwerpers te ontwikkel. Die 13de vliegtuig is deur die Materiaaldivisie te Wright Field, Ohio gebruik. Eksperimentering met turbo-aanjaers het tot gevolg gehad dat dit standaardtoerusting op alle B-17's geword het.

Die Boeingingenieurs het voordurend die basiese ontwerp verbeter soos die produksielyn ontwikkel het. Om hantering van die vliegtuig teen lae snelhede te verbeter, is die klappe en rigtingroere verander en verbeter, dit het begin met model B-17B. Model B-17C se voorkoms het verander van drie, ovaalvormige masjiengeweertorings wat uitstaan na twee, plat ovaalvormige masjiengeweervensteropeninge en 'n enkele borrelmasjiengeweertoring wat ooreenkom met die "Bodenlafette"/"Bola" van die Duitse Heinkel He 111P-series mediumbomwerper.

Modelle A tot by D van die B-17 is ontwerp met die fokus op selfbeskerming terwyl met model B-17E, met sy groot stert, die fokus op aanvallende oorlogvoering geval het.Model B-17E was 'n omvattende herontwerp van die oorspronklike Model 299. Die romp is verleng met 3 meter, dit was veral groter aan die agterkant, die stertvin was nou vertikaal met 'n beter rigtingroer asook 'n horisontale stabiliseerder. Vir die eerste keer is die vliegtuig toegerus met 'n skiettoring in die stert. Die neus het min of meer dieselfde gebly. Dit was ook toegerus met 'n "Sperry"-elektroaangedrewe, bemande skiettoring op die rug net agter die kajuit. Die ou "Sperry" bemande skiettoring, model 645705-D, aan die onderkant van die romp is vervang met 'n nuwe elektroaangedrewe skiettoring, ook 'n "Sperry"-produk. Al die verbeterings het tot gevolg gehad dat die vliegtuig se massa met 20% toegeneem het.

Die B-17 se turboaangejaade Wright R-1820 Cyclone 9-enjins is ook verskeie kere opgegradeer tydens die vliegtuig se lewe, en soortgelyk is dit telkens met meer masjiengewere toegerus om dit meer effektief te maak.
Variante van model B-17F is deur die Agtste Leër teen die Duitse Magte in 1943 gebruik; gestandardiseer op 'n "Sperry" bemande, balskiettoring onder die romp. Verder is die tienpaneel-geraamde neus vir die bombardier vervang met 'n groter, amper raamlose pleksiglasneus, vir verbeterde sig aan die voorkant.

Daar was ook twee eksperimentele weergawes van die B-17 waaraan ander name toegeken is: die "XB-38 Flying Fortress" en die "YB-40 Flying Fortress". Die XB-38 is gebruik om enjins mee te toets; dit is gebruik om die Allison V-1710 vloeistofverkoelde enjins te toets, as voorsorgmaatreël indien die Wright-enjin uit voorraad sou raak. Die enigste XB-38 het tydens sy negende vlug neergestort en die tipe is daarna gestaak. Die Allison V-1710-enjins is daarna net vir vegvliegtuie gebruik.

Model YB-40 was 'n swaarbewapende weergawe van die standaard B-17 en gebruik voor die North American P-51 Mustang as langstrekvergeselvliegtuig beskikbaar geword het. Daar was ook 'n ekstra skiettoring bo-op die radiokajuit en 'n afstandbeheerde "Bendex" skiettoring onder die bombardier se venster geïnstalleer. Daar was ook twee .50 kaliber (12,7 mm) masjiengewere in elke sy van die vliegtuig geïnstalleer. Die vliegtuig is toe met 11 000 rondtes ammunisie voorsien. Al die modifikasies het veroorsaak dat die vliegtuig meer as 4 500 kg swaarder as 'n volgelaaide B-17F was. Die YB-40's, met al die modifikasies, kon egter nie by die ligter bomwerpers bly nadat al die bomme gelos is nie en die projek is eers gestaak en uiteindelik gekanselleer in Julie 1943. Die laaste 86 van die B-17's wat in die fabriek van Douglas gebou is, het egter die "ken"-skiettoring behou, wat die vorentoe-verdediging aansienlik verbeter het. 
Teen die tyd wat die B-17G sy verskyning gemaak het, is die aantal masjiengewere van sewe na dertien vermeerder, die ontwerp van al die skiettorings is gefinaliseer en ander verstellings is voltooi. Model B-17G was die finale ontwerp van die B-17 Flying Fortress, dit het al die verbeterings van die B-17F bevat en daar is 8 680 van die model gebou, die laaste deur Lockheed op 28 Julie 1945. Baie van die B-17G is omgeskakel om in ander rolle gebruik te word bv. vragvliegtuie, enjintoetsing en vir verkenning. 'n Paar van hulle is ook omgeskakel om in 'n soek-en-reddingrol gebruik te word; hulle is later model B-17H genoem. 
Later in die Tweede Wêreldoorlog is ten minste 25 B-17's toegerus met radiobeheerseine en televisiekameras en gebruik as hommeltuie. Hulle is gelaai met 9 100 kg plofstof en die "Aphrodite missiles" genoem omrede hulle in "Operasie Aphrodite" gebruik is. In die operasie is die hommeltuie beheer deur CQ-17-beheervliegtuie en na teikens gevlieg. Die operasie is goedgekeur op 26 Junie 1944 en die 338ste Bomwerpergroep, gestasioneer te "RAF Fersfiel" en satelliet van "RAF Knettishall", het verantwoordelikheid geneem vir die operasie. 

Die eerste vier hommeltuie het Fort Mimoyecques, die Siracourt V-1 bunker, Watten en Wizernes op 4 Augustus aangeval en min skade aangerig. Die projek het skielik tot 'n einde gekom toe 'n Consolidated B-24 Liberator in die lug ontplof het oor die Blythrivier. Die B-24 het deel gevorm van die Amerikaanse Vloot se "Project Anvil" en was op pad na die eiland Helgoland. Die vlieënier was Joseph P. Kennedy Jr, president John F. Kennedy se ouer broer. Kennedy sterf in die ontploffing en die ontploffing rig skade aan oor area met 'n radius van 8 km. Die Britse owerhede was angstig dat 'n soortgelyke ongeluk nie weer sal plaasvind nie en "Operasie Aphrodite" is vroeg in 1945 gestaak. 

Die B-17 se operasionele loopbaan het tydens die Tweede Wêreldoorlog in die Britse Lugmag begin en in die suidwestelike Stille Oseaan in die Amerikaanse Weermag in 1941. Die 19de Bomwerpergroep is op Clark Field in die Filippyne ontplooi 'n paar weke voor die aanval op Pearl Harbor as deel van 'n beplande opbou van bomwerpers in die Stille Oseaangebied. Die helfte van die vliegtuie is vernietig op 8 Desember 1941 deur die Japannese terwyl hulle besig was met brandstofhervulling en die laai van ammunisie as deel van die voorbereiding vir 'n aanval op die vliegvelde in Formosa. Die oorblywende vliegtuie het teen die Japannese invalsmagte geveg totdat hulle onttrek is na Darwin in Australië.

Vroeg in 1942 het die 7de Bomwerpergroep in Java aangekom met 'n gemengde mag van B-17's en LB-30/B-24's. 'n Eskader B-17's van die mag word na die Midde Ooste gestuur om deel te vorm van die 1ste Voorlopige Bomwerpergroep en word sodoende die eerste Amerikaanse B-17's in aksie teen Duitsland. Na die neerlaag in Java het die 19de Groep onttrek na Australië waar hulle bly veg het totdat hulle deur Generaal George C. Kenney teruggestuur is Amerika toe, na sy aankoms daar teen die middel van 1942. 

In Julie 1942 word die eerste B-17's in Engeland ontplooi waar hulle deel vorm van die Agtste Lugmag. Later in die jaar is twee groepe na Algerië oorgeplaas waar hulle deel geword het van die Twaalfde Lugmag en operasies in Noord-Afrika onderneem het. Die B-17's in Europa is hoofsaaklik gebruik in dagligaanvalle as deel van die strategiese bombarderingsveldtog teen Duitse teikens soos duikbootvasmeerplekke, dokke, voorraaddepots, militêre lughawens en vliegtuigfabrieke. 

Operasie "Pointblank" was gemik teen die Duitse Lugmag, die dagligaanvalle op die Duitse vliegtuigindustrie het tot gevolg gehad dat Duitse vegvliegtuie gedwing is om betrokke te raak en sodoende word die Duitse magte uitgeput. Dit was deel van voorbereidings vir die inval van Frankryk.

Die eerste B-17 modelle was onbruikbaar vir operasies in Europa, die B-17E was die eerste model wat suksesvol gebruik kon word. Maar die beskerming van die bomwerpers in digte formasie was egter nie effektief genoeg nie en vegvliegtuie was benodig om die bomwerpers te begelei.

Gedurende die Tweede Wêreldoorlog het die B-17 in 32 oorsese gevegsgroepe diens gedoen, in Augustus 1944 was 4 574 eenhede wêreldwyd in gebruik. Die B-17's het 580 631 metrieke ton bomme oor Europese teikens laat val, die Liberator B-24 580 631 ton en ander Amerikaanse bomwerpers 420 520 ton. Die Britse swaarbomwerpers, die Avro Lancaster en Handley Page Halifax het 608 612 en 224 207 ton respektiewelik laat val.

Die Britse Lugmag het oor geen swaarbomwerper beskik toe die Tweede Wêreldoorlog uitgebreek het nie; hulle grootste bomwerper was die tweemotorige mediumbomwerper Vickers Wellington wat 2 000 kg se bomme kon dra. Die Short Stirling en die Handley Page Hampden het in 1941 die "RAF" se primêre bomwerpers geword. Gedurende 1940 het die "RAF" 'n ooreenkoms met die "USAAC" aangegaan om 20 B-17c's te koop wat hulle die "Fortress I" genoem het. Hulle eerste missie teen Wilhelmshaven op 8 Julie 1941 was 'n mislukking. 

Op 25 Julie het drie B-17's van 90 Eskader deelgeneem aan 'n aanval op die Duitse kruisers "Gneisenau" en "Prinz Eugen" wat voor anker gelê het in Brest. Die doelwit was dat die B-17's vanaf 9 100 m moes aanval en sodoende die aandag van die Duitse verdediging op hulle vestig sodat 18 Handley Page Hampdens op 'n laer hoogte ook kon aanval. Later moes nog 79 Vickers Wellingtons ook die skepe aanval terwyl die Duitse vegvliegtuie besig was met brandstofhervulling. Die plan het nie gewerk nie, 90 Eskader het geen opposisie gehad nie.

Teen September het die "RAF" reeds agt B-17's in aksie verloor en het baie meganiese probleme ondervind met die vliegtuie, soveel so dat "Bomber Command" dagligaanvalle verbied het as gevolg van die Fortress I se swak vertoning. Dit het bewys dat die B-17 nie gereed was vir aksie nie en dat die vliegtuig se verdediging verbeter moes word, die bomlaai se deure moes vergroot word en akkurater bommetodes moes gevind word. Die "USAAF" het egter aangehou om die B-17 in dagligaanvalle te gebruik ten spyte van die "RAF" se siening dat dit oneffektief was.

Die Fortress I's word toe deur "Coastal Command" gebruik vir langtog-maritieme patrollies. Hul getalle is in Augustus 1942 aangevul met 19 Fortress MkII (B-17F) en 45 Fortress Mk IIA (B-17E) modelle. Een Fortress van 206 Eskader het op 27 Oktober 1942 die Duitse duikboot U-627 gesink, die eerste van elf duikbote wat hulle gekelder het gedurende die oorlog.

No 223 Eskader van die Britse Lugmag, deel van 100 Groep, het 'n aantal Fortresses toegerus met elektroniese toerusting bekend as "Airborne Cigar" (ABC). Hierdie toerusting is gebruik deur Britse Duitssprekende operateurs wie se taak dit was om Duitse radioöperateurs, wat met hulle nagvegters kommunikeer, te identifiseer en te verwar of te verhoed om te kommunikeer. Hulle kon hul ook as Duitse operateurs voordoen met die doel om nagvegters in die verkeerde rigting te stuur, weg van die bomwerperaanvalle af.

Die Amerikaanse Lugkorps, hernoem na die United States Army Air Forces (USAAF) op 20 Junie 1941, het die B-17 en ander bomwerpers gebruik om van hoë hoogtes met die hulp van die geheime Norden-bomvisier, bekend as die "Blue Ox", wat 'n optiese elektromeganiese giroskoopgestabiliseerde analoogrekenaar was, aanvalle te loods. Die toestel is gebruik om, met verskeie insette van die bombardier, te bepaal wanneer die bomme losgelaat moes word om die teiken te tref. Die bombardier neem effektief beheer van die vliegtuig oor gedurende die aanloop na die teiken en verseker 'n konstante hoogte tot die bomme losgelaat word.

Die USAAF het onmiddelik begin om sy lugsterkte in Europa uit te brei nadat hy by die oorlog aangesluit het, deur verskeie B-17E's in te vlieg. Die eerste eenhede van die Agste Lugmag arriveer op 12 Mei 1942 in High Wycombe, Engeland, om die 97ste Bomwerpergroep te vorm. Op 17 Augustus 1942 het die eerste USAAF-swaarbomwerperaanval oor Europa plaasgevind waaraan 12 B-17E's van die 97ste Groep deelgeneem het. Majoor Paul Tibbets was die vlieënier van die leiervliegtuig; Brigadiergeneraal Ira Eaker was ook deel van die bemanning as 'n waarnemer. Die bomwerpers is vergesel deur vier eskaders Spitfires van die Britse Lugmag en 'n verdere vyf eskaders het hulle vergesel op die terugtog. Die teiken was die treinstasie en rangeerwerf te Rouen-Sotteville in Frankryk. 'n Verdere ses vliegtuie het langs die kus van Frankryk gevlieg om Duitse aandag van die hoofaanval af te lei. Die aanval, uitgevoer in goeie sigbaarheid, was 'n sukses met slegs een vliegtuig wat geringe skade opgedoen het. Die skade is nie veroorsaak deur aksie van die vyand nie. Die helfte van die bomme het die teiken getref. Die aanval het Britse twyfel uit die weggeruim oor die vermoë van die Amerikaanse swaarbomwerpers tydens aanvalle oor besette Europa.

Daar het ook twee verdere groepe bomwerpers in Engeland arriveer, onder andere toegerus met die eerste B-17F's, die primêre bomwerper van die Amerikaners tot in September 1943. Soos die aanvalle oor Europa in getalle en aantal toegeneem het, het die Duitse onderskeppingsmag ook in sterkte gegroei; wat ervaar is met die beoogde bombardering van Kiel op 13 Junie 1943. Dit het tot gevolg gehad dat Geallieerde bomwerperaanvalle sonder vegvliegtuigbegeleiding ontmoedig is.

Tydens die konferensie te Casablanca in Januarie 1943 is die twee verskillende strategieë van die Amerikaanse en Britse bombarderingsbeheer in een saamgevoeg. Die resultaat van die strategie was dat die Duitse Weermag verswak is, dit het Duitse moraal afgebreek en het lugoormag verseker deur "Operasie Pointblank" se doelwit om Duitse vegvliegtuie se mag te verswak in voorbereiding op grondaanvalle. Die USAAF-bomwerpers het hulle aanvalle in die dag geloods en die Britte in die nag, die Britse aanvalle het nywerheidstede geteiken.

"Operasie Pointblank" het geopen met aanvalle op teikens in Westelike Europa. Generaal Ira C. Eaker en die Agste Lugmag het die Duitse lugvaartindustrie hulle hoogste prioriteit gemaak, veral die vegvliegtuig-, enjin- en koeëllaeraanlegte. Aanvalle het in April 1943 begin op die goedbeskermde sleutelnywerheidsaanlegte in Bremen en Recklinghausen.

Maar omrede die aanvalle op die vliegvelde nie die Duitse vegvliegtuie se mag genoegsaam verswak het nie, is addisionele B-17-groepe gevorm en genl. Eaker het aanbeveel dat aanvalle dieper in die Duitse industrieële gebied gedoen moet word. Die Agste Lugmag teiken daarop die koeëllaeraanlegte te Schweinfurt in die hoop dat dit die Duitse industrie sou verswak. Die eerste aanval het op 17 Augustus 1943 plaasgevind en het nie ernstige skade aan die aanlegte aangerig nie. Ongelukkig is die 230 B-17's wat aan die aanval deelgeneem het, onderskep deur nagenoeg 300 "Luftwaffe" vegvliegtuie. Die Duitsers skiet 36 bomwerpers af en 200 lugmanne sterf. Tesame met die aanval vroeër die dag teen Regensburg is in totaal 60 B-17's die dag verloor. 

'n Tweede poging is op 14 Oktober 1943 teen Schweinfurt aangewend wat later bekend sou staan as "Swart Donderdag". Alhoewel die aanval teen die aanlegte suksesvol was en die produksie daar vir die res van die oorlog benadeel is, was dit teen hoë koste. Van die 271 Fortresses wat aan die aanval deelgeneem het, is 60 oor Duitsland afgeskiet, vyf het neergestort oppad terug na Engeland en nog twaalf is geskrap as gevolg van skade opgedoen; die totale verlies was 77 B-17's. Nog 122 bomwerpers is beskadig en moes herstel word voor hulle weer kon vlieg. Van die 2 900 manskappe wat aan die aanval deelgeneem het, het 650 nie teruggekeer na hulle basisse nie. 'n Paar het as krygsgevangenes die oorlog oorleef. Slegs 33 vliegtuie het geland sonder enige skade. Al die skade was as gevolg van die gekonsentreerde aanvalle deur die 300 Duitse vegvliegtuie.

Sulke hoë verliese van bemanning kon nie gehandhaaf word nie. Die "USAAF" besef dat die bomwerpers kwesbaar is as hulle sonder vegvliegtuigbegeleiding vlieg en staak toe dagaanvalle diep in die Duitse industrieële gebiede totdat vegvliegtuie ontwikkel is wat die bomwerpers kon begelei tot by die teiken en terug. Terselfdertyd het die Duitse nagvegters se vermoeëns drasties verbeter. Hulle was aansienlik meer suksesvol in nagteenaanvalle en het die konvensie van nagaanvalle laat bevraagteken. Die Agste Lugmag verloor 176 bomwerpers in Oktober 1943 en het soortgelyke verliese ervaar op 11 Januarie 1944 tydens aanvalle teen Oschersleben, Halberstadt en Brunswyk. Die bevelvoerder van die Agste Lugmag, Luitenantgeneraal James Doolittle, beveel toe dat die tweede aanval op Schweinfurt gekanselleer word weens die weer, maar die voorste vliegtuie het reeds vyandelike gebied betree en dus voortgegaan met die aanval. Die meeste begeleidende vegvliegtuie draai om of kry nie die bymekaarkompunt nie, met die gevolg dat 60 B-17's vernietig word.

'n Derde aanval op Schweinfurt op 24 Februarie 1944 beklemtoon hoe belangrik vegvliegtuigbegeleiding was, in wat later bekend sou staan as die "Groot Week" toe aanvalle gemik is teen Duitse vliegtuigproduksie. Die Duitse vegvliegtuie moes die bomwerpers teenstaan maar die bomwerpers is begelei deur P-51 Mustang en Republic P-47 Thunderbolt vegters. Hierdie vliegtuie was toegerus met ekstra afgooibrandstoftenks wat bygedra het dat hulle die bomwerpers vir die hele tog kon begelei. Die gevolg van die begeleiervliegtuie was dat die verliese beperk is tot onder 7% en dat slegs 247 B-17's verloor is uit 3 500 vlugte wat onderneem is deur bomwerpers tydens die "Groot Week". 

Teen September 1944 het 27 bomwerpergroepe van die 42 in die Agste Lugmag en ses van die 21 groepe van die Vyftiende Lugmag B-17's gebruik. Vuur uit lugafweerkanonne het steeds 'n hoë tol geëis gedurende 1944 maar die Geallieerdes het steeds die oorlog gewen. Teen 27 April 1945 was die verliese aan bomwerpers so laag dat begeleiervegvliegtuie gestaak is en die aantal vliegtuie per groep per aanval verminder is. Die gekombineerde bombardementaanval is suksesvol voltooi.

Op 7 Desember 1941 was 'n groep van 12 B-17's van die 38ste (vier B-17C) en 88ste (agt B-17E) Verkenningseskaders oppad na die Filippyne vanaf Hamilton Field, Kalifornië via Pearl Harbor. Toe hulle in Pearl Harbor arriveer was die verrassingsaanval van die Japannese Vloot in volle swang. Leonard "Smitty" Smith Humiston, mede-vlieënier saam met Eerste Luitenant Robert H. Richards van die B-17C S/N40-2049 van die Amerikaanse Lugmag meld dat hy die gedink het die Amerikaanse Vloot was besig om hulle welkom te heet met 'n 21-skoot saluut toe hullle daar arriveer, gou het hy besef dat Pearl Harbor aangeval word. Hulle vliegtuig het ook onder skoot gekom van die Japannese vliegtuie; die bemanning was ongedeerd behalwe een lid wat sy hand liggies beseer het. Dit het hulle gedwing om van Hickam Field na Bellows Field uit te wyk. Met die landing kon hulle nie betyds stop nie en beland in 'n sloot van waar die vliegtuig weer bestook was deur Japannese vuur. Aanvanklik is die vliegtuig as herstelbaar beskou, maar dit was bedek met meer as 200 koeëlgate en het nooit weer gevlieg nie. Tien van die twaalf B-17's het die aanval oorleef.

In 1941 het die Verre Ooste Lugmag (VOL) met basis te Clark Field in die Filippyne oor 35 B-17's beskik en die Oorlogsdepartement was van plan om dit te verhoog na 165. Toe die VOL nuus ontvang van die aanval op Pearl Harbor, het generaal Lewis H. Brereton sy bomwerpers en vegvliegtuie op verkenningstogte gestuur om te vookom dat hulle op die grond betrap word. Daarna wou Brereton B-17 aanvalle op vliegvelde in Formosa doen in ooreenstemming met die "Rainbow 5" oorlogsplanriglyne, die plan is egter geveto deur generaal Douglas MacArthur. Tydens die Slag vir die Filippyne volg daar 'n onsekerheid veroorsaak deur besprekings en besluite wat gedoen is na aanleiding van vals en verkeerde berigte van lugaanvalle. Dit vertraag die besluitneming en teen die tyd wat die B-17's en begeleiervegter Curtiss P-40 Warhawk's wil opstyg word hulle verras en vernietig op die grond deur die Japannese Vloot se 11de Lugvlootarm. Die VOL verloor die helfte van hulle vliegtuie met die eerste aanval en die res word feitlik almal vernietig oor die volgende paar dae.

In een van die eerste konflikte in die Stille Oseaan, na die aanval op Pearl Harbor, het Colin Kelly op 10 Desember 1941, volgens 'n berig sy B-17 in die Japannese slagskip "Harnua" vasgevlieg. Hierdie aksie is later bevestig as 'n amper-treffer met 'n bom op die kruiser "Ashigara". Sy aksie het van hom 'n oorlogsheld gemaak. Kelly se B-17C AAF S/N 40-2045 (19th BG / 30th BS) het egter neergestort ongeveer 10 km vanaf Clark Field vliegveld nadat hy die brandende B-17 lank genoeg konstant gehou het sodat sy bemanning met valskerms kon ontsnap. Die "Distinguished Service Cross" is nadoods aan hom toegeken vir sy waagmoed. Die Japannese bobaasvlieënier Saburō Sakai het die krediet gekry vir Kelly se vliegtuig, hy het erken dat die B-17 ongelooflike straf kon verduur.

Die B-17's is met weinige sukses in die eerste konflikte in die Stille Oseaan gebruik, veral in die Slag van die Koraalsee en die Slag van Midway. Omrede hulle reeds daar was is die B-17's van die Vyfde Lugmag getaak om Japannese seeroetes te bombardeer. Die bomwerperleerstelling het bepaal dat bomme van 'n hoë hoogte losgelaat moes word, maar gou is daar vasgestel dat slegs 1% van die bomme hulle teikens getref het. Die enigste voordeel vir die B-17's wat op die hoogtes gevlieg het, is dat die Mitsubishi A6M Zero vegvliegtuig hulle nie kon bereik nie.

Die B-17 se grootste sukses in die Stille Oseaan was tydens die Slag van die Bismarcksee, waar bomwerpers verantwoordelik was vir die kelder en beskadiging van verskeie Japannese vervoerskepe. Op 2 Maart 1943 het ses B-17's van 64 Eskader vanaf 'n hoogte van 3 000 m die Japannese troepekonvooi aangeval en sink die "Kyokusei Maru" wat 1 200 troepe aan boord gehad het. Hulle beskadig ook twee ander skepe, "Teiyo Maru" en "Nojima". Op 3 Maart 1943 het dertien B-17's vanaf 2 000 m die konvooi weer aangeval en dit gedwing om uitmekaar te spat. Sodoende is hulle gekonsentreerde lugafweerverdediging se intensiteit verminder. Die B-17's is aangeval deur Mitsubishi A6M Zero vegvliegtuie wat op hulle beurt weer deur Lockheed P-38 Lightning vegvliegtuie aangeval is wat die bomwerpers begelei het. Een B-17 het in die lug opgebreek en die bemanning het daarin geslaag om te ontsnap deur hulle valskerms te gebruik. Japannese vegvliegtuie het egter op die B-17 bemanning geskiet soos hulle neerdaal het en ander in die water aangeval nadat hulle geland het. Die vyf Japannese vegvliegtuie wat die B-17 bemanning aangeval het, is self deur drie P-38 Lightnings aangeval en drie is afgeskiet; die Lightnings is ook later vernietig. Die Geallieerde vlieëniers het aanspraak gemaak op vyf Zero's afgeskiet terwyl die B-17 bemannings aanspraak gemaak het op nog vyf. Die verliese vir die dag was in werklikheid sewe vliegtuie vernietig en drie beskadig. Die oorblywende sewe transportskepe en drie van die agt torpedojaers word toe gekelder deur 'n kombinasie van Australiese Bristol Beaufighters wat laag gevlieg en die skepe met masjiengewere bestook het en USAAF North American B-25 Mitchell's wat op 30 m ingevlieg en die B-17's het op vyf voltreffers van hoër hoogtes aanspraak gemaak. Op die oggend van 4 Maart 1943 het 'n B-17 die torpedojaer "Asashi" gekelder met 'n 230 kg-bom terwyl dit oorlewendes van die "Arashio" opgepik het.

In September 1942 was daar die meeste B-17's in die Stille Oseaansone teenwoordig naamlik 168 maar reeds in die middel van 1942 het generaal Arnold besluit dat die B-17's ongeskik is vir gebruik in die Stille Oseaansone. Hy het toe reeds planne gemaak om al die B-17's te vervang met B-24 Liberator's (later Boeing B-29 Superfortress's) soos hulle beskikbaar geword het. Alhoewel die omskakeling eers in die middel van 1943 voltooi is, het B-17 missies in die Stille Oseaan na 'n jaar tot 'n einde gekom. Die oorblywende vliegtuie is oorgeplaas na die 54ste Troepvervoervleuel se spesiale lugvervoerseksie waar hulle gebruik is om voorrade vir troepe op die grond wat naby aan die vyand is, te verskaf. Spesiale lugondersteuning B-17's het die Australiese kommando's wat by die Japannese vesting te Rabaul besig was ondersteun, wat die primêre rol was wat die B-17's in 1942 en vroeë 1943 gespeel het.

Die B-17 is later in die oorlog weer gebruik in die Stille Oseaan maar vir soek-en-reddingsoperasies. 'n Aantal van die B-17G's, later B-17H's en nog later SB-17G's genoem, is in die laaste jaar van die oorlog gebruik om reddingsbote te dra en neer te laat naby gestrande bomwerperbemannings wat afgeskiet is of noodlandings moes doen. Hierdie vliegtuig het die bynaam van "Dumbo" gekry en het nog jare na die einde van die oorlog diens gedoen.

Voor die koms van langtogbegeleiervegvliegtuie was die B-17's slegs op die .50 kaliber M2 Browning-masjiengewere aan boord aangewese vir verdediging gedurende die aanvalle oor Europa. Soos die oorlog se intensiteit toegeneem het, het Boeing terugvoer van die vliegtuigbemannings gebruik om die bewapening en beskerming van elke model te verbeter. Die masjiengewere aanboord is van vier .50 kaliber masjiengewere en een 0.30 kaliber in die neus van model B-17C tot dertien 0.50 masjiengewere vermeerder in model B-17G. Omrede die bomwerpers nie maklik kon rondbeweeg nie en op die laaste gedeelte voor die bomme losgelaat word gelyk en reguit moes vlieg was dit moeilik vir hulle om 'n direkte aanval af te weer.

In 1943 het die "USAAF" na 'n ondersoek gevind dat die helfte van die bomwerpers wat deur die Duitsers afgeskiet is, vliegtuie was wat die beskerming van die formasie verlaat het. Om die probleem die hoof te bied het Amerika met die oplossing van die stapelbomwerpergroepformasie na vore gekom waar al die B-17's dekking aan die ander met hulle masjiengewere kon gee. Dit het verseker dat die formasie 'n gevaarlike teiken was om aan te val. Om te verseker dat die formasies so gou as moontlik gevorm word, is formasiesaamstelvliegtuie gebruik. Hierdie vliegtuie was geverf met onderskeidende kleure en merke vir identifisering. 

Die Duitse vlieëniers het opgemerk dat dit voel of hulle 'n "fliegendes Stachelschwein", (vlieënde ystervark) aanval want uit die formasie het die masjiengewere dekking gebied teen aanvalle uit feitlik elke rigting. Die nadeel van die digte formasies was dat dit die vliegtuie gedwing het om in reguit lyne te vlieg op dieselfde hoogte, wat hulle kwesbaar gemaak het vir Duitse lugafweerkanonne. Die Duitse vlieëniers het later hulle taktiek verander; hulle het nie meer individuele vliegtuie geteiken nie maar eerder teen hoë spoed oor die formasies gevlieg en hulle so aangeval. Dit het die Duitse vlieëniers se risiko verminder. Die resultaat was dat die B-17's se verliesverhouding soms tot 25% gestyg het. Eers toe die langstrekvegvliegtuig, veral die North American P-51 Mustang, sy verskyning gemaak het en ook deels omrede die "Lugtwaffe" se onderskeppingsvermoë tussen Februarie en Junie 1944 afgeneem het, het die B-17's werklik sy strategiese doelwit bereik.

Die B-17 is bekend vir sy vermoë om vyandelike vuur te kan verduur, steeds sy teiken te bereik en die bemanning veilig terug te besorg. Wally Hoffman, 'n B-17 vlieënier in die Agste Lugmag gedurende die Tweede Wêreldoorlog, vertel: "Die vliegtuig kan amper in repe gesny word deur vyandelike vuur en nog steeds sy bemanning veilig terug besorg". Martin Caidin het vertel van 'n insident waar 'n B-17 in die lug in 'n ongeluk betrokke was met 'n Focke-Wulf Fw 190, 'n enjin verloor het en met groot skade aan die stertvin en stuurboord se klappe en rolroer en uit die formasie geforseer is as gevolg van die impak. Die vliegtuig is deur ander vliegtuie as "afgeskiet" gerapporteer, tog het dit sy bemanning veilig terugbesorg sonder enige besering. Die vliegtuig se robuustheid was kompensasie vir sy korter togafstand en kleiner bomvragvermoë teenoor die van die Avro Lancaster en die B-24. Daar is vele stories van B-17's wat teruggekeer het na hul basis met die stertvin aan flarde, enjins vernietig en groot gedeeltes van die vlerke vol gate geskiet deur lugafweerkanonne. Hierdie uithouvermoë tesame met die groot aantal vliegtuie beskikbaar vir die Agste Lugmag en die faam verskaf deur die "Memphis Belle" het verseker dat die B-17 bomwerpers 'n belangrike vliegtuig in die oorlog was. Faktore soos oorlog-effektiwiteit en politiese ondersteuning het ook bygedra tot die B-17 se sukses.

Die Duitse offisiere het die wrakke van die B-17's en B-24's ondersoek en ontdek dat dit gemiddeld twintig voltreffers neem van hul MG 151 kanon om een bomwerper af te skiet. Die gemiddelde vegvlieënier kon die bomwerpers slegs met twee persent van hulle skote tref, die gemiddelde vlieënier moes dus eenduisend skote 20 mm rondtes afvuur op 'n bomwerper om sukses te behaal. Die eerste weergawes van die Focke-Wulf Fw 190, een van die beste Duitse onderskepvegvliegtuie, was toegerus met twee 20 mm MG FF kanonne wat slegs van 500 rondtes voorsien was. Later is hulle toegerus met die MG 151 kanon wat 'n langer trefafstand gehad het. Latere weergawes van die Fw 190 is met vier tot ses MG 151 kanonne (20 mm) en twee MG 131 (13 mm) masjiengewere toegerus. Die Duitse vlieëniers het gevind dat indien hulle van vooraf aanval, hulle baie minder treffers moet behaal om die vliegtuig neer te skiet; slegs vier tot vyf. Dit is omrede daar minder masjiengewere is wat vorentoe kan skiet, ook was die vlieënier net beskerm met pantser aan die agterkant en hulle was dus meer blootgestel.

Om die Fw 190 se tekortkominge te verbeter was die aantal kanonne verdubbel na vier en ook die ammunisie aanboord is ooreenkomstig vermeerder. Die Duitsers het hierna verwys as die "Sturmböcke" bomwerpervernietigerweergawe. Hierdie weergawe het die kwesbare tweemotorige Messerschmitt Bf 110 "Zerstörer" vegvliegtuie vervang wat nie opgewasse was teen die P-51 Mustangs wat voor die formasies gevlieg het om Duitse vliegtuie te verjaag nie. In 1944 is die "Sturmböcke" toegerus met die "Rheinmetall Borsig" "MK 108" 30 mm kanon in die vlerk of ook onder die vlerk. Die hegting onder die vlerk is moontlik gemaak met spesiale hegtingsklampe wat met die R2= of R8-modifikasiepakket op die vliegvelde gedoen kon word.

Teen die middel van Augustus 1943 het die Duitse Lugmag die "Werfer-Granate 21" vuurpyl aanvaar as 'n wapen vir vliegtuie. Dié wapen is ontwikkel uit die "21 cm Nebelwerfer" grondgebaseerde vuurpyllanseerder. Die is beskou as die gelykmaker in die stryd teen die B-17's. Een lanseerbuis was onder elke vlerk van die enkelmotorige vegvliegtuie monteer en twee elk onder elke vlerk van die tweemotorige Messerschmitt Bf 110 dagvegter "Zerstörer". Maar as gevolg van die redelike stadige 715 m.p.u. snelheid van die vuurpyl en sy kenmerkende ballistiese baan (om hiervoor te kompenseer is die buise met 'n hoek van 15° opwaarts monteer) en die klein aantal vliegtuie wat van die vuurpyl voorsien is, het dit nie 'n groot effek op die uitkoms van die oorlog gehad nie. 

Die Duitse Lugmag het ook die swaarkaliber "Bordkanone"-reeks 37, 50 en selfs 75 mm kanonne as teen-bomwerperwapens op die tweemotorige Junkers Ju 88 en Messerschmitt Me 410 "Hornisse" monteer maar dit het ook geen werklike effek op die uitkoms van die oorlog gehad nie. Die Messerschmitt Me 262 het laat in die oorlog matige sukses teen die B-17 behaal. Hulle was toegerus met vier MK 108 kanonne in die neus en sommige later met die R4M-vuurpyl. Die vuurpyle is van onder die vlerk gelanseer. Die vuurpyle kon buite die reikafstand van die B-17 se .5 mm kaliber masjiengewere gelanseer word en kon een vliegtuig met een skoot afskiet omrede beide die MK 108 en R4M se plofkoppe gevul was met die ontplofkrag van die "Hexogen" militêre plofstof.

Gedurende die Tweede Wêreldoorlog het ongeveer 40 B-17's in Duitse hande beland nadat hulle noodlandings moes uitvoer of gedwing is om te land. Hulle is herstel en ongeveer twaalf het uiteindelik weer gevlieg. Van hulle is gemerk met die Duitse nasionale "Balkenkreuz" op die vlerke en aan die kante van die romp asook die Nazi-hakekruis op die stertvin. Hierdie B-17's is gebruik om hulle swakhede bloot te lê en ook om Duitse onderskeppervlieëniers op te lei in aanvalstegnieke teen B-17's. Ander is gemerk as Dornier Do 200 en Do 288 vliegtuie en is gebruik as langafstandtransportvliegtuie deur die "Kampfgeschwader" spesialetaakeenheid, insluitende die aflaai en oplaai van geheime agente in die Midde Ooste en Noord-Afrika. Hulle is spesifiek vir dié take gekies omrede hulle meer geskik was in die rol as die beskikbare Duitse vliegtuie. Hulle het nooit probeer on die Geallieerdes te mislei nie en die vliegtuie was altyd gemerk met die vol Luftwaffetekens. Een B-17 van KG200, gemerk in die Luftwaffe KG 200 "Geschwaderkennung" (gevegsvlerkkode) "A3+FB", is geïnterneer deur Spanje toe dit by Valencia-vliegveld geland het op 27 Junie 1944. Dit het die res van die oorlog daar deurgebring. Daar was bewerings dat sommige B-17's hulle Gealieerde merke gehou het en deur die Luftwaffe gebruik is om B-17 formasies binne te dring en dan hul posisies en hoogte bo seevlak aan Duitsland te rapporteer. Volgens dié bewerings was die Duitsers aanvanklik suksesvol maar die USAAF se bemannings het vinnig prosedures ontwikkel en in plek gestel om eerstens waarskuwings te gee en tweedens op "vreemde" bomwerpers te vuur wat by formasies wou aansluit.

Amerika het nooit die B-17 aan die Sowjetunie gebied as deel van hulle oorlogbystandsprogram nie; maar die Sowjetunie het egter 73 eenhede gekry deur Operasie "Frantic". Hierdie vliegtuie moes egter met meganiese probleme land gedurende hul aanvalle oor Duitsland of is beskadig deur die Luftwaffe se aanval op Poltava. Die Sowjetunie het 23 vliegtuie herstel sodat hulle weer kon vlieg en hulle is aan die 890ste bomwerperregiment van die 45ste bomwerperdivisie toegedeel. Hulle is egter nooit in aksie gebruik nie. In 1946 is die regiment toegeken aan die Kazan-fabriek om die Sowjetunie se program te steun wat die Boeing B-29 Superfortress nagemaak het as die Tupolev Tu-4 as deel van 'n afkykontwerp.

Gedurende die Geallieerdes se bomoffensief het Amerikaanse en Britse bomwerpers somtyds Switserse lugruim binnedring, omrede hulle beskadig is en tydens 'n paar rare insidente het hulle Switserse stede per ongeluk gebombardeer. Switserse vliegtuie het ook probeer om individuele vliegtuie, wat hulle lugruim binnegaan, te dwing om te land en die bemanning in Switserland aan te hou. Een Switserse vlieënier is dood nadat sy vliegtuig afgeskiet is deur 'n Amerikaanse bomwerper in September 1944. Daarna was die Switserse vliegtuie se vlerke met rooi en wit bande gemerk om hulle neutraliteit te beklemtoon en te verhoed dat hulle per ongeluk deur die Geallieerdes afgeskiet word.

Volgens amptelike Switserse rekords is hulle lugruim 6 501 keer deur die verloop van die oorlog deur vreemde vliegtuie binnegedring, 198 vreemde vliegtuie het in Switsersland geland en 56 vliegtuie het noodlandings uitgevoer. In Oktober 1943 het Switserland op Boeing B-17F-25-VE, stertnommer 25841 en sy Amerikaanse bemanning beslag gelê nadat hulle enjins probleme ondervind het na 'n aanval oor Duitsland en gedwing is om in Switserland te land. Die vliegtuig is aan die Switserse Lugmag oorhandig wat dit tot aan die einde van die oorlog gebruik het; hulle het ander B-17's waarop beslag gelê is gebruik vir onderdele. Die bomwerper was donker olyfkleurig geverf, die liggrys onderkant is net so behou. Die Switserse nasionale wit kruis in rooi vierkante is op die kante, rigtingroer en onder die vlerke aangebring. Aan die bokant van die vlerke is wit kruise in rooi sirkels aangebring. Onder die grys is die letters "RD" en "I" aan weerskante van die kruise aangebring.

Drie beskadigde B-17's, een "D"-model en twee "E"-modelle, is deur Japannese tegnici weer lugwaardig gemaak met onderdele wat van wrakke van B-17's in die Filippyne en Oos-Indiese Nederland verkry is. Die drie bomwerpers, wat die hoogsgeheime Norden-bomvisier aan boord gehad het, is na Japan gevlieg vir tegniese evaluasie deur die Japannese Lugmag se Lugtegniese Navorsingslaboratorium te Tachikawa. Die "D"-model is later as verouderd beskou. Die twee "E"-modelle is gebruik om B-17 aanvalstaktiek te ontwikkel en te verbeter en ook as vyandelike vliegtuie in Japannese propagandarolprente. Een van die "E"-modelle is deur Amerikaanse lugverkenning gefotografeer en die kodenaam "Tachikawa 105" daaraan toegeken nadat die vlerk se lengte bepaal is; die foto-analiste kon dit eers ná die oorlog as 'n verowerde B-17 identifiseer. Daar is na die oorlog geen teken van die vliegtuie deur die Geallieerdes in Japan gevind nie en daar word aanvaar dat hulle geskrap is en die materiaal herwin is as deel van die Japannese oorlogsprogram.

Na afloop van die Tweede Wêreldoorlog het die USAAF die B-17 vinnig uitgefaseer as 'n bomwerper en die grootste gedeelte van die vloot is geskrap. Vlugbemannings het die bomwerpers oor die Atlantiese Oseaan terug na Amerika gevlieg waar die meerderheid verkoop is as skroot en opgesmelt is, tog is 'n aansienlike aantal nog in sekondêre rolle gebruik soos BBP vervoer, lug-seeredding en foto-verkenning. "Strategic Air Command" is in 1946 gestig en het die B-17's (eers F-9 ["F" vir "Fotorecon"] genoem en later RB-17) tot in 1949 gebruik. Toe die USAAF ontbind is en die onafhanklike Amerikaanse Lugmag gestig is in 1947 is die meeste B-17's na hulle oorgeplaas.
Die Amerikaanse Lugmag se Lugreddingsdiens van die Militêre Lugvervoerdiens het die B-17 bedryf as lug-seereddingsvliegtuie, dié vliegtuie is "Dumbo" genoem. Daar is reeds in 1943 begin om B-17's toe te rus om lewensreddingsbote te kan dra; hulle is egter eers in Februarie 1945 in Europa in diens gestel. Hulle is ook gebruik vir lug-seereddingsondersteuning vir aanvalle teen Japan deur B-29's. Ongeveer 130 B-17's is omgeskakel vir die lug-seereddingsrol, eers is hulle B-17H genoem en later SB-17G. Sommige SB-17's se masjiengewere is verwyder terwyl daardie vliegtuie wat in gevegsones diens moes doen se wapens nie verwyder is nie. Die SB-17 is ook in die Koreaanse oorlog gebruik en het in diens gebly tot die middel-1950's.

In 1946 is die oorskot B-17's gebruik as hommmeltuie en het atmosferiese monsters geneem gedurende die Operasie "Crossroads" kernbomtoetse; hulle kon naby of deur die paddastoelwolk vlieg sonder om bemanning se lewens in gevaar te stel. Dit het gelei daartoe dat meer B-17's omgeskakel is na hommeltuie, sommige vir gebruik in verdere kernwapentoetse en ander as teikens vir grond-tot-lugmissiele en lug-tot-lugmissiele. Eenhonderd-en-sewe B-17's is gebruik as hommeltuie.

Op 6 Augustus 1959 het die B-17 sy laaste amptelike operasionele vlug onderneem toe 'n DB-17P, reeksnommer 44-83684 vanaf Holloman Lugmagbasis, Nieu-Meksiko, gebruik is as 'n teiken vir "AIM-4 Falcon" lug-tot-lugmissiele afgevuur vanaf 'n McDonnell F-101 Voodoo. 'n Aftreefunksie is 'n paar dae later gehou by Holloman vir dié vliegtuig en daarna is dit uit diens gestel. Dit is daarna gebruik in rolprente asook die 1960's televisievertoning "12 O'Clock High" voordat dit finaal uit diens gestel is en na die "Planes of Fame" museum in Chino, Kalifornië geneem is. Die bekendste B-17 is "Memphis Belle" wat gerestoureer is tesame met die B-17D "The Swoose" na sy oorlogvoorkoms en staan tans by die Nasionale Museum van die Amerikaanse Lugmag te Wright-Patterson-lugmagbasis in Ohio.

Gedurende die laaste jaar van die Tweede Wêredloorlog en net daarna het die Amerikaanse Vloot 48 oud-USAAF B-17's bekom vir patrollie en lug-seereddingswerk. Die eerste twee oud-USAAF B-17's, 'n B-17F (later opgradeer na B-17G standaard) en 'n B-17G was verkry deur die Vloot vir verskeie ontwikkelings programme. Die vliegtuie het aanvanklik onder hulle USAAF-benamings bly diens doen maar op 31 Julie 1945 is die Vloot se benaming van PB-1 aan hulle toegeken, 'n naam wat oorspronklik in 1925 gebruik is vir die "Boeing Model 50" eksperimentele vliegboot.

Twee-en-dertig B-17G's is deur die Vloot gebruik met die benaming PB-1W, die "W" dui aan lugvaart voorsprongwaarskuwingsrol. 'n Groot koepelvormige radardop is onder die romp vasgeheg en daar was ook bykomende brandstoftenks intern aangebring en voorsiening gemaak vir afgooitenks onder die vlerke. Dit verseker 'n langer togafstand. Aanvanklik is die B-17 gekies vir sy swaar bewapening aan boord maar dit is later verwyder. Hierdie vliegtuie is donkerblou geverf, die standaardkleurskema vir die Vloot wat laat-1944 aanvaar is. Die PB-1W's is tot in 1955 deur die Vloot gebruik en is daarna uitfaseer ten gunste van die "Lockheed WV-2", (bekend in die Lugmag as die "EC-121", 'n benaming aanvaar deur die Vloot in 1962), 'n militêre weergawe van die Lockheed Constellation handelsvliegtuig.

In Julie 1945 is 16 B-17's na die Kuswag oorgeplaas via die Vloot, daar was aanvanklik Amerikaanse Vlootburo Nommers (BuNo) aan hulle toegeken maar is aan die Kuswag afgelewer as PB-1G's teen die begin van Julie 1946. Die Kuswag se PB-1G's was by verskeie basisse in Amerika en Newfoundland gestasioneer. Vyf was by Kuswag Stasie te Elizabeth City, Noord-Carolina, twee te San Francisco, twee te Argentia, Newfoundland, een te Kodiak, Alaska en een in Washington. Hulle is hoofsaaklik gebruik in die "Dumbo" lug-seereddingsrol en is ook gebruik vir ysbergpatrollies en lugfotokartering. Die Kuswag se PB-1G's het diens gedoen regdeur die 1950's, die laaste een is uit diens onttrek op 14 Oktober 1959.

B-17s is gebruik deur die CIA se frontmaatskappye soos die "Civil Air Transport", "Air America" en "Intermountain Aviation" vir spesiale take. Een van die vliegtuie is B-17G "44-85531" geregistreer as N809Z. Die vliegtuie is gebruik om in Taiwan op te styg met Taiwannese bemannings, en het dan geheime agente met valskerms oor China vrygelaat. Vier van die B-17's is afgeskiet tydens hierdie operasies.

In 1957 is die oorblywende vliegtuie se wapens verwyder en die rompe swart geverf. Een van die Taiwaneesgestasioneerde B-17's is na Clark-lugmagbasis in die Filippyne in September 1957 gevlieg, vanwaar dit gebruik is vir missies na Tibet.

Op 28 Mei 1962 het vliegtuig, N809Z, met vlieëniers Connie Seigrist en Douglas Price in die kajuit, vir majoor James Smith en luitenant Leonard A. LeSchack na die verlate Sowjetunie-ysstasie NP 8 gevlieg. Dit het bekend gestaan as "Operasie Coldfeet", Smith en LeSchack het met hul valskerms uit die B-17 gespring en die stasie vir 'n paar dae ondersoek. Op 1 Junie het Seigrist en Price teruggekeer en vir Smith en LeSchack opgetel met die "Fulton Skyhook" wat op die B-17 geïnstalleer is . N809Z was ook gebruik vir 'n "Skyhook" optelmaneuver in die James Bond rolprent "Thunderball" in 1965. Hierdie vliegtuig is later na sy oorspronklike B-17G konfigurasie gerestoureer en vertoon in die "Evergreen Aviation & Space Museum" in McMinnville, Oregon.

Die B-17 was 'n veelsydige vliegtuig en gebruik in vele gebiede van konflik tydens die Tweede Wêreldoorlog deur die "USAAF" asook die die Britse Lugmag. Sy grootste gebruik was in Europa, waar sy korter togafstand en kleiner bomvrag teenoor die ander vier-enjin bomwerpers nie soveel van 'n nadeel teenoor hulle gebruik in die Stille Oseaankonflik gebied het nie. Die gebruik van die vliegtuig het sy hoogtepunt bereik in Augustus 1944 toe 4 574 in bedryf was. 

Die B-17 Flying Fortress het vir Amerika 'n simbool van hulle lugvuis geword. In 1943 het "Consolidated Aircraft" 'n opname gemaak in stede waar "Consolidated" advertensies in koerante geplaas was, die uitslag was dat slegs 73% geweet het van die B-14 en 90% van die B-17. Nadat die eerste B-17's afgelewer is aan die 2de Bombardiergroep, is hulle gebruik op vlugte om hulle lang togafstand en navigasievermoë te demonstreer. In Januarie 1938 het groepbevelvoerder kolonel Robert Olds 'n YB-17 van Amerika se ooskus na weskus gevlieg in 'n tyd van 13 uuur en 27 minute, 'n transkontinentale rekord. Hy het ook die wes-na-oos rekord gebreek op sy terugkeer in 11 ure en 1 minuut met 'n gemiddelde snelheid van 394 km/h. Ses bomwerpers van die 2de Bombarderingsgroep het opgestyg van Langley vliegveld op 15 Februarie 1938 as deel van 'n welwillendsheidsvlug na Buenos Aires, Argentinië. Hulle vlieg 12 000 km en keer terug op 27 Februarie. Drie dae later het sewe vliegtuie weer gevlieg na Rio de Janeiro, Brasilië. In 'n goedbemarkte vlug op 12 Mei 1938 het drie B-17's, as deel van 'n oefening, die Italiaanse skip "SS Rex" onderskep en foto's van die skip geneem, 980 km vanaf die Atlantiese kus. 

Daar is baie vlieëniers wat beide die B-17 en B-24 gevlieg het, die meeste verkies die B-17 omrede dit meer stabiel en makliker is om te hanteer wanneer daar in formasie gevlieg word. Ook was die B-17 se elektriese stelsel minder kwesbaar as die B-24 se hidroliese stelsel en die B-17 het beter gevlieg as die B-24 wanneer een enjin uit aksie was. Gedurende die oorlog het die Agste Lugmag geen geheim gemaak van hulle voorkeur vir die B-17 nie. Luitenantgeneraal Jimmy Doolittle het bevestig dat hy die B-17 verkies omrede dit makliker is om net een vliegtuigtipe te onderhou met betrekking tot diens en onderdele. Daarom wou hy slegs B-17's en P-51 vegvliegtuie in sy lugmag hê. Sy siening is ondersteun deur die Agste Lugmag se statistiek wat bewys het dat die B-17 meer bruikbaar was met 'n beter oorlewingsverhouding as die B-24. Vele B-17's wat teruggekeer het na hul basis ten spyte van groot skade aan die vliegtuig is wel bekend, die vliegtuig se uithouvermoë is legendaries. Foto's en stories van B-17's wat die skynbaar onmoontlike vermag het is wyd tydens die oorlog versprei.Ten spyte van sy minder goeie vermoë teenoor die B-24 en kleiner bomvrag het 'n opname van die Agste Lugmag se bemannings gewys dat hulle gelukkiger was met die B-17.


Baie bemanningslede van B-17's het militêre toekennings ontvang en sewentien het die "Medal of Honor" ontvang, die hoogste militêre toekenning deur Amerika toegeken:


Die B-17 was verskeie kere die onderwerp van Hollywoodrolprente, soos regisseur Howard Hawks se "Air Force" waarin John Garfield en "Twelve O'Clock High" waarin Gregory Peck opgetree het. Die "USAAF" het vir beide rolprente hulle volle samewerking gegee, hulle het gebruikte vliegtuie beskikbaar gestel asook film materiaal wat geneem is tydens die oorlog. In 1964 is die rolprent "Twelve O'Clock High" verwerk in 'n TV-reeks met dieselfde naam. Die reeks is vir drie jaar vertoon op "American Broadcasting Company". Film materiaal van "Twelve O'Clock High" was ook gebruik, tesame met drie gerstoureerde B-17's in die 1962 rolprent "The War Lover". Die B-17 is ook gebruik in die 1938 rolprent "Test Pilot" met Clark Gable en Spencer Tracy in die hoofrolle, weer met Clark Gable in "Command Decision" in 1948, in "Tora! Tora! Tora!" in 1970 en "Memphis Belle" saam met Matthew Modine, Eric Stoltz, Billy Zane en Harry Connick Jr. in 1990. Die bekendste B-17 is "Memphis Belle", dit is die bemanning gebruik om deur Amerika te toer om moraal te bou asook oorlogobligasies te verkoop. Dit is ook gebruik in die "USAAF" dokumentêre program "Memphis Belle: A Story of a Flying Fortress".

B-17's is ook in vlug en waar hulle in vlamme neerstort in die Britse rolprent "The Way to the Stars" te sien.

Die liedjie "Icarus II (Borne On Wings Of Steel)" deur "Kansas", van hul album "Somewhere to Elsewhere" bevat lirieke wat deur Steve Walsh gesing word en beskryf die heldhaftige optrede van die vlieënier wat sy lewe gee om die van sy bemanning te red. Nadat die vliegtuig getref word, beveel hy hulle om met hul valskerms uit te spring terwyl hy die vliegtuig beheer en later daarmee neerstort.

Die B-17 is ook gebruik in kunswerke waar die kunstenaars die fisiese en fiselogiese spanning in oorlogstonele uitbeeld en ook die hoë ongevalle syfer wat daarmee saamgaan. Ander kunswerke soos "The Death of the Ball Turret Gunner" deur Randall Jarrell en die rolprent "Heavy Metal" se B-17 gedeelte benadruk weer die wreedheid van sulke missies. Die balvormige buik skiettoring het as inspirasie gedien vir Steven Spielberg se TV reeks "Amazing Stories: The Mission". Baie ander bemanningslede van B-17's het ook kunswerke geskep wat die oorlogstoestande weerspieël het.


</doc>
<doc id="117881" url="https://af.wikipedia.org/wiki?curid=117881" title="Nestlé Bear Brand">
Nestlé Bear Brand

Bear Brand is 'n handelsmerk van poeiermelk en gesteriliseerde melk wat deur Nestlé besit word. Dit word in die hele Suidoos-Asië verkoop.


</doc>
<doc id="117883" url="https://af.wikipedia.org/wiki?curid=117883" title="Pompombossie">
Pompombossie

Die pompombossie ("Campuloclinium macrocephalum" (Less.) DC.) is 'n kategorie-1 indringerplant afkomstig vanaf Suid-Amerika. Dit is vanaf 1970 in Suid-Afrika opgemerk. Dit kom in al die provinsies voor maar is die volopste in Gauteng. Dit is ‘n regop groeiende meerjarige plant wat tot 1.5m hoog word en het helder pienk tosselvormige blommetjies.

Die plant het geen natuurlike vyande in Suid-Afrika nie en het die afgelope vyf jaar verdubbel. Die plant is giftig en uiters moeilik om te beheer. Die Lekgalameetse natuurreservaat in die Wolkberg-gebied suidoos van Tzaneen is die ergste aangetas.


</doc>
<doc id="117884" url="https://af.wikipedia.org/wiki?curid=117884" title="Dennehof, Johannesburg">
Dennehof, Johannesburg

Dennehof is 'n voorstad van Johannesburg in Suid-Afrika.


</doc>
<doc id="117885" url="https://af.wikipedia.org/wiki?curid=117885" title="Epsom Downs, Johannesburg">
Epsom Downs, Johannesburg

Epsom Downs is 'n voorstad van Johannesburg in Suid-Afrika.


</doc>
<doc id="117886" url="https://af.wikipedia.org/wiki?curid=117886" title="Elton Hill">
Elton Hill

Elton Hill is 'n voorstad van Johannesburg in Suid-Afrika.


</doc>
<doc id="117887" url="https://af.wikipedia.org/wiki?curid=117887" title="Edenburg, Johannesburg">
Edenburg, Johannesburg

Edenburg is 'n voorstad van Johannesburg in Suid-Afrika.


</doc>
<doc id="117888" url="https://af.wikipedia.org/wiki?curid=117888" title="Fairwood, Johannesburg">
Fairwood, Johannesburg

Fairwood is 'n voorstad van Johannesburg in Suid-Afrika.


</doc>
<doc id="117889" url="https://af.wikipedia.org/wiki?curid=117889" title="Fellside, Johannesburg">
Fellside, Johannesburg

Fellside is 'n voorstad van Johannesburg in Suid-Afrika.


</doc>
<doc id="117890" url="https://af.wikipedia.org/wiki?curid=117890" title="Forbesdale">
Forbesdale

Forbesdale is 'n voorstad van Johannesburg in Suid-Afrika.


</doc>
<doc id="117891" url="https://af.wikipedia.org/wiki?curid=117891" title="Fairway, Johannesburg">
Fairway, Johannesburg

Fairway is 'n voorstad van Johannesburg in Suid-Afrika.


</doc>
<doc id="117892" url="https://af.wikipedia.org/wiki?curid=117892" title="Gallo Manor">
Gallo Manor

Gallo Manor is 'n voorstad van Johannesburg in Suid-Afrika.


</doc>
<doc id="117893" url="https://af.wikipedia.org/wiki?curid=117893" title="Glenhazel">
Glenhazel

Glenhazel is 'n voorstad van Johannesburg in Suid-Afrika.


</doc>
<doc id="117894" url="https://af.wikipedia.org/wiki?curid=117894" title="Greenstone Hill">
Greenstone Hill

Greenstone Hill is 'n voorstad van Johannesburg in Suid-Afrika.


</doc>
<doc id="117895" url="https://af.wikipedia.org/wiki?curid=117895" title="Gresswold">
Gresswold

Gresswold is 'n voorstad van Johannesburg in Suid-Afrika.


</doc>
<doc id="117896" url="https://af.wikipedia.org/wiki?curid=117896" title="Hurl Park">
Hurl Park

Hurl Park is 'n voorstad van Johannesburg in Suid-Afrika.


</doc>
<doc id="117897" url="https://af.wikipedia.org/wiki?curid=117897" title="Houghton Estate">
Houghton Estate

Houghton Estate is 'n luukse voorstad van Johannesburg in Suid-Afrika.


</doc>
<doc id="117898" url="https://af.wikipedia.org/wiki?curid=117898" title="Highlands-Noord">
Highlands-Noord

Highlands-Noord is 'n voorstad van Johannesburg in Suid-Afrika.


</doc>
<doc id="117899" url="https://af.wikipedia.org/wiki?curid=117899" title="Hawkins Estate">
Hawkins Estate

Hawkins North is 'n voorstad van Johannesburg in Suid-Afrika.


</doc>
<doc id="117900" url="https://af.wikipedia.org/wiki?curid=117900" title="Glenvista">
Glenvista

Glenvista is 'n voorstad van Johannesburg in Suid-Afrika, in die voormalige "Area 9".


</doc>
<doc id="117901" url="https://af.wikipedia.org/wiki?curid=117901" title="Gillview">
Gillview

Gillview is 'n voorstad van Johannesburg in Suid-Afrika, in die voormalige "Area 9".


</doc>
<doc id="117902" url="https://af.wikipedia.org/wiki?curid=117902" title="Glenanda">
Glenanda

Glenanda is 'n voorstad van Johannesburg in Suid-Afrika, in die voormalige "Area 9".


</doc>
<doc id="117903" url="https://af.wikipedia.org/wiki?curid=117903" title="Glenesk">
Glenesk

Glenesk is 'n voorstad van Johannesburg in Suid-Afrika, in die voormalige "Area 9".


</doc>
<doc id="117904" url="https://af.wikipedia.org/wiki?curid=117904" title="Haddon">
Haddon

Haddon is 'n voorstad van Johannesburg in Suid-Afrika, in die voormalige "Area 9".


</doc>
<doc id="117905" url="https://af.wikipedia.org/wiki?curid=117905" title="Heriotdale">
Heriotdale

Heriotdale is 'n voorstad van Johannesburg in Suid-Afrika, in die voormalige "Area 9". Dis sowat 8 km oos van die stadsaal geleë.

Heriotdale beslaan sowat 0,6 km² in Johannesburg se munisipale gebied, plus nog ’n gedeelte van 0,1 km² oorkant die stad se grens met Ekurhuleni in wat destyds die stad Germiston was. Die twee dele word geskei deur Laer-Germistonweg. In die noorde grens albei aan die M2 (François Oberholzer-snelweg) en albei lê noord van Rosherville en die Simmer & Jack-myn. Heriotdale, Johannesburg, lê suid van Cleveden en Cleveland asook The Gables, en Heriotdale, Germiston, suid van Malvern-Oos en Wychwood. 

Die Johannesburgse voorstad is uitgelê op die plaas Doornfontein, in Oktober 1946 geproklameer en na die uitgediende Heriotmyn genoem wat in 1887 gestig is. Die myn se naam is na bewering afgelei van die Skotse goudsmid George Heriot (1563–1624), die "Jingling Geordie" in sir Walter Scott se roman "The Fortunes of Nigel". Sommige kenners beweer egter die myn is genoem na Heriot in Midlothian, Skotland, ’n naam wat in 1164 voorkom as "Herth" en in 1198 as "Hereget", wat daarop dui dat dit afgelei is van Ou-Engels "here-geat", wat "’n gaping of opening in die heuwels waardeur ’n leër dalk kan beweeg"beteken.

Heriotdale was nog altyd ’n nywerheidsgebied. Tussen 1934 en 1961 is net een keer munisipale kiesers hier getel, drie Engelssprkeendes in 1961. In die sensus van 2011 is 13 bewoners aan die Germistonse kant getel en sewe aan die Johannesburgse kant, van wie 19 swart was en een Indies/Asies.



</doc>
<doc id="117908" url="https://af.wikipedia.org/wiki?curid=117908" title="Fairey Swordfish">
Fairey Swordfish

Die Fairey Swordfish was 'n dubbeldekker-eenmotorige vliegtuig wat sy nooiensvlug in 1934 onderneem het. Dit was 'n bomwerper wat torpedo's gedra het. Dit is deur die "Fairey Aviation Company" ontwikkel. Die vliegtuig het bekend geword tydens die keldering van die Bismarck.



</doc>
<doc id="117910" url="https://af.wikipedia.org/wiki?curid=117910" title="Bokrambossie">
Bokrambossie

Die bokrambossie ("Schkuhria pinnata" (Lam.) Kuntze ex Thell.) is 'n plant wat uitheems aan Suid-Afrika is. Dit is een van die onkruidspesies wat in mielievelde voorkom. Die oorspronklike voorkomsgebied is van Arizona in die Verenigde State, deur Meksiko en Sentraal-Amerika, Peru, Bolivia tot noordelik Argentina. Dit groei nou ook in die Suider-Afrika, Kenia, die ooste van Australië, Japan, Spanje en Engeland.

Dit is 'n eenjarige plant wat 70 hoog kan word. Dit kry talle klein geel blommetjies en die regop stammetjies kan houtig word. In Peru word dit deur die Ketsjwa-sprekende bevolking van die Andes "Canchalagua" genoem. Hulle gebruik is as medisinale kruid teen talle kwale. Dit word ook in Suid-Afrika teen diabetes gebruik, maar navorsing het aangetoon dat asetoonekstrakte toksies is.


</doc>
<doc id="117911" url="https://af.wikipedia.org/wiki?curid=117911" title="Bias van Priëne">
Bias van Priëne

Bias van Priëne (Oudgrieks: Βίας ὁ Πριηνεὺς) leef in die 6de eeu v.C. en behoort saam met Thales, Pittakos en Solon tot die groep bekend as die Sewe Wyses. Byna alle informasie wat bekend is oor Bias kom van Diogenes Laërtius. Uit die oorlewende fragmente wat beskikbaar is kom Bias na vore as 'n rasionele filosoof. Heraclitus het hom hoog aangeslaan.

Bias is gebore in Priëne en was die seun van Teutamus. Daar word gestel dat hy besonders bekwaam was om as advokaat op te tree. In 'n verwysing hierna het Demodicus van Alerius die volgende van hom gesê – "As jy 'n regter is gee 'n Priëniese uitspraak" en Hipponax sê, "Wees meer magtig in die betoog van sake as Bias van Priëne.

Hy word gereken onder die Sewe Wyses, en word deur Dicaearchus beskou as een van die vier oor wie konsensus heers dat die titlel aan hulle toegeken kan word — die ander drie is Thales, Pittacus, and Solon. Satyrus beskou hom as die leier van die Sewe Wyses. Selfs Heraclitus, wie persone soos Hesiod en Pythagoras gekritiseer het, het na Bias verwys as "'n Man van meer deugde as enige ander." Een van die voorbeelde van sy deugde is die legende dat Bias die losprys vir vrouens betaal het wie gevang was. Nadat hy die vrouens opgevoed het asof hulle sy dogters was, het hy hulle stad van oorsprong Messina terugestuur.

Baie stellings word aan hom toegeskryf deur Diogenes Laertius en andere:

• "Begin stadig, maar hou vol waarmee jy begin het."

• "Die goeie mense laat hulself maklik mislei."

• "Die meeste mense is sleg."

• "'n Wyse mens dra sy besittings in homself rond."

• "Luister baie, maar paat net op die regte oomblik."

• "Moet nie vinnig praat nie, dit wys dwaasheid."

• "Praat van die gode soos hulle is."

• "Neem deur oorreding, nie deur mag nie."



</doc>
<doc id="117912" url="https://af.wikipedia.org/wiki?curid=117912" title="Krisjna (rivier)">
Krisjna (rivier)

Die Krisjna (Marathi: कृष्णा नदी "Kr̥ṣṇā nadī", Kannada: ಕೃಷ್ಣಾ ನದಿ "Kr̥ṣṇā nadi", Telugu: కృష్ణా నది "Kr̥ṣṇā nadi") is 'n groot oos-vloeiende rivier in Indië. Die rivier, met 'n lengte van 1 290 km (800 myl), is ná die Indus, Brahmaputra, Ganges, Godavari en Narmada die sesde langste rivier in Suid-Asië. Die Krisjna word in Hindoeïsme as heilig beskou, wat van dié rivier 'n belangrike pelgrimstog vir Hindoes maak. Dié rivier is genoem ná die Hindoegod Krisjna.
Die Krisjna ontspring in die Wes-Ghats in Wes-Indië, net suid van Pune in die deelstaat Maharashtra, sowat 64 km oos van die Arabiese See. Aansluitend vloei dié rivier in 'n suidoostelike rigting net noord van Kolhapur en bereik later die deelstaat Karnataka, waar dié rivier in 'n oostelike rigting vloei. Daarna bereik die Krisjna die deelstaat Andhra Pradesh, waar dié rivier in 'n wye boog suid van Hyderabad vloei en aansluitend Vijayawada bereik. Nadat dié rivier die Oos-Ghats deurkruis het, mond hy verder suid in 'n wye delta in die Golf van Bengale uit, net suid van die Godavari se monding.


</doc>
<doc id="117914" url="https://af.wikipedia.org/wiki?curid=117914" title="Highlands, Johannesburg">
Highlands, Johannesburg

Highlands is 'n voorstad van Johannesburg in Suid-Afrika.


</doc>
<doc id="117915" url="https://af.wikipedia.org/wiki?curid=117915" title="Judith's Paarl">
Judith's Paarl

Judith's Paarl is 'n voorstad van Johannesburg in Suid-Afrika, in die voormalige "Area 9".

Die voorstad is genoem na Judith C.E. Viljoen, die dogter van Barend Viljoen, oorspronklike eienaar van die plaas Doornfontein. Sy het getrou met Frederik Jacobus Bezuidenhout na wie die aanliggende voorstad Bezuidenhoutsvallei genoem is en wat die plaas in 1861 by haar vader gekoop het. Hulle dogter was ook Judith, maar die buurt is nie na haar genoem nie, soos ook beweer word. Sy was gekant teen die verkoop en ontwikkeling van dié deel van die plaas, wat sy beskryf het as "die pêrel (Nederlands: "paarl") van die plaas". 

Nadat die voorstad Judith's Paarl in 1896 op sy plaas aangelê is, het Bezuidenhout besluit om niks meer van sy grond te verkoop nie, maar Johannesburg het so vinnig uitgebrei, dat hy kort voor lank oortuig is om afstand van die hele vallei te doen, selfs sy geskiedkundige opstal.



</doc>
<doc id="117916" url="https://af.wikipedia.org/wiki?curid=117916" title="Geelgousblom">
Geelgousblom

Die geelgousblom ("Gazania lichtensteinii" Less.) is een van die plante wat gousblom genoem word. Dit is inheems aan Suid-Afrika (Wes- en Noord-Kaap) en Namibië. Op die SANBI-rooilys is dit as 'veilig' gelys.

Dit is 'n eenjarige kruid wat 20 cm hoog kan word. Die blare is tot 4 cm lank en die blomhofie tot 4 cm in deursnee.

Dit kom wydverspreid deur die sukkulente Karoo voor. Die klein saadjies het donserige haarpluis wat dit help om deur die wind verspreid te word. Jong saailinge groei die beste op growwe, onbedekte grond waar hulle geen kompetisie van gevestigde plante kry nie. Dit is veral vir volstruise baie smaaklik.


</doc>
<doc id="117918" url="https://af.wikipedia.org/wiki?curid=117918" title="Bergpalm">
Bergpalm

Die bergpalm of Waterbergse broodboom ("Encephalartos eugene-maraisii" Verd.) is 'n broodboomspesie wat endemies aan Suid-Afrika is. Dit is beperk tot die Waterberg-gebied in Limpopo. Op die SANBI-rooilys is dit as 'bedreigde spesie' (EN) gelys. Die populasie het in die laaste generasie (ongeveer 30 jaar) met >50% afgeneem en daar bly net ongeveer 900 indiwidue oor.

Dit is 'n boom wat tot 3 m hoog word. Sy sierlike blare word 1 m lank.


</doc>
<doc id="117923" url="https://af.wikipedia.org/wiki?curid=117923" title="De Kat">
De Kat

De Kat is 'n Suid-Afrikaanse tydskrif vir die luukse leefstylmark wat deur African Sky Media besit word. Die eerste uitgawe het in 1985 in Afrikaans verskyn en die tydskrif het sy 30ste bestaansjaar in 2015 gevier. Dit is sedert die einde van 2006 ook in Engels beskikbaar. 



</doc>
<doc id="117926" url="https://af.wikipedia.org/wiki?curid=117926" title="Kussingvygie">
Kussingvygie

Die Kussingvygie ("Stomatium mustellinum" Schwantes) is 'n vetplantjie uit die vygiefamilie "Aizoaceae". Dit is endemies aan Suid-Afrika en kom in die Noord-Kaap en die Vrystaat voor. Op die SANBI-rooilys is dit as 'veilig' (LC) gelys.

Dit is 'n klein meerjarige plantjie wat rosette vorm. Dit het 4-6 paar klein blaartjies op kort takkies. Beide blare wat 'n paar vorm het 'n onreëlmatige amper driehoekige deursnee wat aan die top gekield of bootvormig is. Die rande en die kiel is breedgetand. Die blare is grysgroen en rubberagtig. Dit kry enkele blomme wat 30 mm in deursnee is en baie fyn geel blomblaartjies het.

Soos talle ander Suid-Afrikaanse spesies word hulle ook in tuine in ander lande, soos in die deelstaat Colorado van die Verenigde State gekweek.


</doc>
<doc id="117929" url="https://af.wikipedia.org/wiki?curid=117929" title="Visbekvygie">
Visbekvygie

Visbekvygie of visbekkie ("Gibbaeum pubescens") is 'n dwergplantjie wat endemies aan Suid-Afrika is. Dit kom in die Wes-Kaap voor, byvoorbeeld op die Anysberg. Dit word op die SANBI-rooilys as "veilig" (LC) gelys. Dit groei veral op vlaktes of skuintes wat met kwarts bedek is.

Die vetplantjie bestaan uit twee dik blaadjies. Die een is 'n bietjie langer as die ander en saam lyk hulle op 'n vis se bek. Dit verklaar die naam "visbekkies" vir hierdie spesie. Dié spesie is naverwant aan die haaibekkie "G. shandii".
Die plantjie word net 5 cm hoog, maar groei in polle wat 10 cm of meer breed word.


</doc>
<doc id="117931" url="https://af.wikipedia.org/wiki?curid=117931" title="Village Main, Johannesburg">
Village Main, Johannesburg

Village Main is 'n voorstad van Johannesburg, Suid-Afrika. Dit is geleë in Streek F. 


</doc>
<doc id="117932" url="https://af.wikipedia.org/wiki?curid=117932" title="Yamuna">
Yamuna

Die Yamuna (Hindi en Sanskrit: यमुना "Yamunā" [ˈjʌmʊnaː]), ook Jamuna (जमुना "Jamunā" [ˈdʒʌmʊnaː]) of Jumna, is die grootste sytak van die Ganges. Die rivier, met 'n lengte van 1 376 km (855 myl), vloei in die suidweste ewewydig aan die Ganges se boloop. Net soos die Ganges word die Yamuna hoogs vereer in Hindoeïsme. Dié rivier vorm saam met die Ganges die "Doab" (Hindi: दोआब "doāb", afgelei van Persies: دو ﺁب "do-āb" "twee waters"), een van die mees intensief besproeide landbougebiede van Indië.

Die Yamuna ontspring naby die Yamunotri-tempel in Noord-Indië binne die Himalaja, net suid van die grens tot die Chinese outonome gewes Tibet in die deelstaat Uttarakhand. Aansluitend vloei dié rivier in 'n suidwestelike rigting en vorm die grens tussen die deelstate Haryana en Uttar Pradesh. Hier vloei die Yamuna deur die uniegebied Delhi met die Indiese hoofstad Nieu-Delhi. Verder suid verlaat dié rivier die grensgebied tussen die twee deelstate en bereik Agra, waar die Unesco-wêrelderfenisgebied Taj Mahal langs die oewer staan. Vanaf hier vloei die Yamuna in 'n suidoostelike rigting tussen die stede Gwalior in die weste en Kanpur in die ooste. Verder oos mond dié rivier in Allahabad in die Ganges uit.

Die Ganges en Yamuna se saamvloei is een van die heiligste plekke in Hindoeïsme en volgens die mitologie mond hier nog die heilige Sarasvati-rivier in die Ganges uit, wat die "Triveni Sangam" vorm. Hier word elke 12 jaar die Kumbh Mela gevier, waarby die pelgrims hul sondes in die riviere wegspoel.


</doc>
<doc id="117934" url="https://af.wikipedia.org/wiki?curid=117934" title="Diewekruid">
Diewekruid

Die diewekruid ("Clematis brachiata") is 'n plant wat inheems is aan Suid-Afrika, Namibië, Eswatini, Lesotho en Botswana. Dit kom in alle provinsies behalwe Noord-Kaap voor en dit is op die SANBI-rooilys as 'veilig' (LC) gelys.

Dit is 'n bladwisselende kruip- of klimplant wat tot 5 m hoog kan klim. In die somer en herfs is dit bedek met talle klein, welriekende, roomwit blomme met 'n geel hart wat die indruk van sneeu skep.

Die plant word dikwels vir sy medisinale eienskappe gebruik. Die blare word in skoene of onder saals gebruik om verwondings teen te werk. Die blare word ook as tee gebruik teen verkoue.


</doc>
<doc id="117965" url="https://af.wikipedia.org/wiki?curid=117965" title="Worcester, Engeland">
Worcester, Engeland

Worcester () is 'n stad in Worcestershire, Engeland, 27 km (17 myl) suidwes van Birmingham en 37 km noord van Gloucester. Die bevolking tel ongeveer 100 000. Die Severnrivier begrens die westekant van die stadsentrum, wat oorskadu word deur die 12de eeuse Worcester Katedraal.

Die huidige stadsgrense dateer uit 1974, toe die Plaaslike Regeringswet van 1972 die munisipaliteite van Warndon en St. Peter the Great County na die stad oorgedra het.



</doc>
<doc id="117969" url="https://af.wikipedia.org/wiki?curid=117969" title="Firefox OS">
Firefox OS

Firefox OS is ontwerp om 'n omvattende, gemeenskapsgebaseerde alternatiewe bedryfstelsel inligting bied, vir die uitvoer van web programme of direk of diegene geïnstalleer vanaf 'n aansoek mark. Die aansoeke gebruik oop standaarde en benaderings soos JavaScript en HTML5, 'n robuuste voorreg model, oop web API dat kan communiceren Rechtstreeks met hardeware, bv Cell Phone hardeware. Soos bedryfsleiers, Mozilla Firefox met OS meegeding met kommersieel bedryfstelsels ontwikkel soos meer Apple se IOS, Google se Android, Microsoft se Windows Phone, BlackBerry se BlackBerry 10 en Jolla se Sail OS.

Firefox OS is in die openbaar getoon in Februarie 2012, op Android-compatible slimfone. Deur 16 Desember 2014, was Firefox OS selfone aangebied vanaf 14 operateurs in 28 lande regoor die wêreld.

Op 8 Desember 2015, Mozilla aangekondig dat hy sal ophou verkope van Firefox OS slimfone deur draers. Mozilla later aangekondig dat Firefox OS slimfone sal gestaak word teen Mei 2016 as die ontwikkeling van "Firefox OS vir slimfone" sou ophou na die vrystelling van weergawe 2.6. Omstreeks dieselfde tyd, was dit gerapporteer dat Acadine Technologies, 'n begin gestig deur Li Gong (voormalige president van Mozilla Corporation) met verskeie ander voormalige Mozilla personeel onder sy werknemers, oor die missie van die ontwikkeling draer vennootskappe sou neem, vir sy eie Firefox OS afgeleide H5OS.

In Januarie 2016, Mozilla aangekondig dat Firefox OS Panasonic se UHD TV (soos voorheen aangekondig Firefox OS "sou spil te verbind toestelle") sou die mag. In September 2016, Mozilla aangekondig dat die werk op Firefox OS opgehou, en al B2G-verwante kode gaan uit Mozilla-sentraal tot verwyder word.

In 2012, Andreas Gal uitgebrei op doelwitte Mozilla se. Hy gekenmerk die huidige stel mobiele bedryfstelsel stelsels soos "ommuurde tuine" en aangebied Firefox OS as meer toeganklik: ". Ons gebruik heeltemal oop standaarde en daar is geen eiendom sagteware of tegnologie wat betrokke is" (Dit verander in 2014;. Sien bestuur van digitale regte (DRM), hieronder) Gal het ook gesê dat as gevolg van die sagteware stapel heeltemal HTML5, is daar reeds 'n groot aantal gevestigde ontwikkelaars. Hierdie aanname is in diens van WebAPI Mozilla se. Dit is bedoel W3C standaarde wat probeer om die vermoë gaping wat tans bestaan tussen inheemse raamwerke en web programme te oorbrug. Die doel van hierdie pogings is om ontwikkelaars te toepassings met behulp van WebAPI wat dan sou loop in enige standaarde voldoen leser sonder die behoefte bou in staat stel om hul aansoek te herskryf vir elke platform

Beide Firefox OS en Android gebruik die Linux-kern. Firefox OS gebruik die Gecko enjin op die top van Linux-kern van die skerm uitset lewer. Kodering is gedoen met behulp van HTML, CSS en JavaScript (soos in die maak van 'n webblad). Dus, 'n Firefox OS app is in wese 'n webwerf gebou met behulp van hierdie drie tale. Aan die ander kant, Android, soortgelyk aan Microsoft Windows, het 'n toegewyde pad vir elke bedryf en funksie, dit wil sê programme gekodeer in Java, met behulp van Android Studio. So Android bied 'n breër stel kontroles en ontwikkeling opsies, soos in vergelyking met wat bereik kan word met behulp van HTML, CSS en JS.citation nodig Android geniet ook 'n groter volwassenheid en ondersteuning. Firefox OS, maar beskik oor al die nodige om 'n smartphone gebruik noodsaaklikhede. Firefox het sy eerste amptelike toestel in Duitsland in 2014, wat 'n Alcatel One Touch Vuur was. Die toestel het 'n 3.5 "HVGA skerm en Cortex A5 verwerker. 256 MB RAM en 512 stoor. Vanaf Desember 2015, het die Mozilla van stapel gestuur 12 slimfone oor 24 lande.

Chris Ziegler van die tegnologie blog die rand het geskryf dat Firefox OS app verspreiding sal neem om 'n pre-iPhone era, wat aansoek ontwikkelaars om te gaan met verskeie draers en hul app winkels. Op die Mobile World Congress, Mozilla se uitvoerende hoof Gary Kovacs gesê dat Firefox OS het die voordeel dat gebruikers 'n app om dit te gebruik nie hoef te installeer. Mozilla maak die meeste van hierdie met die soek funksie gebou in Firefox OS, 'n kern kenmerk van die platform.
Janne Lindqvist, 'n mobiele sekuriteit navorser by die Rutgers Universiteit WINLAB, het sy kommer uitgespreek oor die ontdekking meganisme van 'n web-gebaseerde platform, maar is 'n Mozilla-woordvoerder het gesê dat Mozilla vereis ontwikkelaars na "verpak aflaaibare programme in 'n zip-lêer wat crypto onderteken deur die winkel waaruit dit ontstaan ​​het, met die versekering dat dit hersien. " Daarbenewens "programme kom terug van soek word slegs beperkte toegang tot toestel ontwikkeling koppelvlakke en programme, tensy die gebruiker toestemming verleen vir verdere toegang."

Die strukturele ooreenkomste tussen Firefox OS en Android toelaat dat die Mozilla platform uit te voer op 'n aantal toestelle wat verskeep met Android. Terwyl sommige hawens van Firefox OS is skaars anders as hul oorspronklike weergawes, is ander swaar aangepas word om die toestel in die vraag pas. Daar is 'n hele paar om daarop te let wat spesifiek gemaak vir Firefox OS soos hierbo genoem. Daar is 'n paar wat ontwerp is vir die ontwikkelaars self en ander wat verbruikers-fone is. Terwyl by te voeg om dit daar ook emulators vir die toets van beide programme en die bedryfstelsel self op die lessenaar wat ontwerp is vir beide OS toetsing en die ontwikkelaars self.

Firefox OS spesifieke toestelle vir ontwikkelaars:


</doc>
<doc id="117983" url="https://af.wikipedia.org/wiki?curid=117983" title="Akita-prefektuur">
Akita-prefektuur


</doc>
<doc id="117984" url="https://af.wikipedia.org/wiki?curid=117984" title="Aomori-prefektuur">
Aomori-prefektuur


</doc>
<doc id="117985" url="https://af.wikipedia.org/wiki?curid=117985" title="Fukushima-prefektuur">
Fukushima-prefektuur


</doc>
<doc id="117986" url="https://af.wikipedia.org/wiki?curid=117986" title="Iwate-prefektuur">
Iwate-prefektuur


</doc>
<doc id="117988" url="https://af.wikipedia.org/wiki?curid=117988" title="Miyagi-prefektuur">
Miyagi-prefektuur


</doc>
<doc id="117990" url="https://af.wikipedia.org/wiki?curid=117990" title="Yamagata-prefektuur">
Yamagata-prefektuur


</doc>
<doc id="117992" url="https://af.wikipedia.org/wiki?curid=117992" title="Chiba-prefektuur">
Chiba-prefektuur


</doc>
<doc id="117993" url="https://af.wikipedia.org/wiki?curid=117993" title="Gunma-prefektuur">
Gunma-prefektuur


</doc>
<doc id="117994" url="https://af.wikipedia.org/wiki?curid=117994" title="Ibaraki-prefektuur">
Ibaraki-prefektuur


</doc>
<doc id="117995" url="https://af.wikipedia.org/wiki?curid=117995" title="Kanagawa-prefektuur">
Kanagawa-prefektuur


</doc>
<doc id="117996" url="https://af.wikipedia.org/wiki?curid=117996" title="Saitama-prefektuur">
Saitama-prefektuur


</doc>
<doc id="117997" url="https://af.wikipedia.org/wiki?curid=117997" title="Tochigi-prefektuur">
Tochigi-prefektuur


</doc>
<doc id="117998" url="https://af.wikipedia.org/wiki?curid=117998" title="Aichi-prefektuur">
Aichi-prefektuur


</doc>
<doc id="117999" url="https://af.wikipedia.org/wiki?curid=117999" title="Fukui-prefektuur">
Fukui-prefektuur


</doc>
<doc id="118000" url="https://af.wikipedia.org/wiki?curid=118000" title="Gifu-prefektuur">
Gifu-prefektuur


</doc>
<doc id="118001" url="https://af.wikipedia.org/wiki?curid=118001" title="Ishikawa-prefektuur">
Ishikawa-prefektuur


</doc>
<doc id="118004" url="https://af.wikipedia.org/wiki?curid=118004" title="Nagano-prefektuur">
Nagano-prefektuur


</doc>
<doc id="118005" url="https://af.wikipedia.org/wiki?curid=118005" title="Niigata-prefektuur">
Niigata-prefektuur


</doc>
<doc id="118006" url="https://af.wikipedia.org/wiki?curid=118006" title="Shizuoka-prefektuur">
Shizuoka-prefektuur


</doc>
<doc id="118007" url="https://af.wikipedia.org/wiki?curid=118007" title="Toyama-prefektuur">
Toyama-prefektuur


</doc>
<doc id="118008" url="https://af.wikipedia.org/wiki?curid=118008" title="Yamanashi-prefektuur">
Yamanashi-prefektuur


</doc>
<doc id="118009" url="https://af.wikipedia.org/wiki?curid=118009" title="Hyogo-prefektuur">
Hyogo-prefektuur


</doc>
<doc id="118010" url="https://af.wikipedia.org/wiki?curid=118010" title="Kioto-prefektuur">
Kioto-prefektuur


</doc>
<doc id="118011" url="https://af.wikipedia.org/wiki?curid=118011" title="Mie-prefektuur">
Mie-prefektuur


</doc>
<doc id="118012" url="https://af.wikipedia.org/wiki?curid=118012" title="Nara-prefektuur">
Nara-prefektuur


</doc>
<doc id="118013" url="https://af.wikipedia.org/wiki?curid=118013" title="Osaka-prefektuur">
Osaka-prefektuur


</doc>
<doc id="118014" url="https://af.wikipedia.org/wiki?curid=118014" title="Shiga-prefektuur">
Shiga-prefektuur


</doc>
<doc id="118016" url="https://af.wikipedia.org/wiki?curid=118016" title="Wakayama-prefektuur">
Wakayama-prefektuur


</doc>
<doc id="118018" url="https://af.wikipedia.org/wiki?curid=118018" title="Hiroshima-prefektuur">
Hiroshima-prefektuur


</doc>
<doc id="118019" url="https://af.wikipedia.org/wiki?curid=118019" title="Okayama-prefektuur">
Okayama-prefektuur


</doc>
<doc id="118020" url="https://af.wikipedia.org/wiki?curid=118020" title="Shimane-prefektuur">
Shimane-prefektuur


</doc>
<doc id="118021" url="https://af.wikipedia.org/wiki?curid=118021" title="Tottori-prefektuur">
Tottori-prefektuur


</doc>
<doc id="118022" url="https://af.wikipedia.org/wiki?curid=118022" title="Yamaguchi-prefektuur">
Yamaguchi-prefektuur

Die is een van die 47 prefekture van Japan. Yamaguchi is die hoofstad en belangrikste stedelike gebied.


</doc>
<doc id="118023" url="https://af.wikipedia.org/wiki?curid=118023" title="Ehime-prefektuur">
Ehime-prefektuur


</doc>
<doc id="118025" url="https://af.wikipedia.org/wiki?curid=118025" title="Kagawa-prefektuur">
Kagawa-prefektuur


</doc>
<doc id="118026" url="https://af.wikipedia.org/wiki?curid=118026" title="Kochi-prefektuur">
Kochi-prefektuur


</doc>
<doc id="118027" url="https://af.wikipedia.org/wiki?curid=118027" title="Tokushima-prefektuur">
Tokushima-prefektuur


</doc>
<doc id="118029" url="https://af.wikipedia.org/wiki?curid=118029" title="Fukuoka-prefektuur">
Fukuoka-prefektuur


</doc>
<doc id="118031" url="https://af.wikipedia.org/wiki?curid=118031" title="Kagoshima-prefektuur">
Kagoshima-prefektuur


</doc>
<doc id="118032" url="https://af.wikipedia.org/wiki?curid=118032" title="Kumamoto-prefektuur">
Kumamoto-prefektuur


</doc>
<doc id="118033" url="https://af.wikipedia.org/wiki?curid=118033" title="Miyazaki-prefektuur">
Miyazaki-prefektuur


</doc>
<doc id="118034" url="https://af.wikipedia.org/wiki?curid=118034" title="Nagasaki-prefektuur">
Nagasaki-prefektuur


</doc>
<doc id="118035" url="https://af.wikipedia.org/wiki?curid=118035" title="Oita-prefektuur">
Oita-prefektuur


</doc>
<doc id="118036" url="https://af.wikipedia.org/wiki?curid=118036" title="Saga-prefektuur">
Saga-prefektuur


</doc>
<doc id="118037" url="https://af.wikipedia.org/wiki?curid=118037" title="Okinawa-prefektuur">
Okinawa-prefektuur


</doc>
<doc id="118042" url="https://af.wikipedia.org/wiki?curid=118042" title="Worcester (veelsinnig)">
Worcester (veelsinnig)

Worcester kan verwys na:







</doc>
<doc id="118045" url="https://af.wikipedia.org/wiki?curid=118045" title="Stad van Dawid">
Stad van Dawid

Stad van Dawid ("City of David" - עיר דוד) is 'n argeologiese terrein in Jerusalem. Dit is langs die suidoostelike hoek van die mure van die Ou Stad van Jerusalem. Die terrein behels die paleis van koning Dawid, en sluit 'n watertonnel in wat deur koning Hiskia gebou is.

Die Stad van Dawid of die Dawidstad het sy naam gekry toe Dawid die Jebusiete daaruit verdryf het volgens 2 Samuel 5:4-9:



</doc>
<doc id="118046" url="https://af.wikipedia.org/wiki?curid=118046" title="William Beinart">
William Beinart

William Beinart (1951-) is ’n geskiedkundige en Afrikanis. Sy werk sluit in ’n algemene geskiedenis, "Twentieth-Century South Africa", asook "The Rise of Conservation in South Africa: Settlers, Livestock, and the Environment" en "Prickly Pear: A Social History of a Plant in the Eastern Cape".

William Beinart is op 19 Januarie 1951 in Kaapstad, Suid-Afrika gebore. Hy ontvang sy opleiding aan die Universiteit van Kaapstad en die Universiteit van Londen se Skool vir Oosterse en Afrika-studies. Van 1983 tot 1997 doseer hy aan die Universiteit van Bristol. Hy is tans 'n professor in rasseverhoudinge aan die Universiteit van Oxford, waar hy op Suid-Afrika en die ontwikkeling van rassisme fokus.



</doc>
<doc id="118050" url="https://af.wikipedia.org/wiki?curid=118050" title="Bekaavallei">
Bekaavallei

Die Bekaavallei (Arabies: وادي البقاع, Wādī l-Biqā‘) is ’n lang vallei in Libanon en Sirië waaroor vele oorloë gevoer is.

Die Bekaavallei is 'n relatief breë vallei of vlakte tussen twee berge. Ten weste is Berg Libanon met die Anti-Libanon Gebergtes aan die oostekant. Baalbek en Anjar is histories belangrike stede in die Bekaavallei. Wyn word in die vallei verbou.

Gedurende die Libanese Burgeroorlog (1975–1990) was die Bekaa een van die plekke waar daar hewig geveg is.


</doc>
<doc id="118058" url="https://af.wikipedia.org/wiki?curid=118058" title="Sandkool">
Sandkool

Die sandkool ("Othonna auriculifolia" Licht. ex Less) is 'n plant wat endemies is aan Suid-Afrika. Dit kom in die Wes-, Oos- en Noord-Kaap asmede die westelike Vrystaat voor. Op die SANBI-rooilys is dit as 'veilig' (LC) gelys.

Dit is 'n meerjarige geofiet met 'n raapvormige koudeks wat een of meer wollerige krone het. Die plant se loof is giftig vir kleinvee.

Dit is saam met "Passerina truncata" kenmerkend aan die Passerina-truncata-tipe bergrenosterveld van die Hantam-Tankwa-Roggeveld-streek. Hierdie tipe renosterveld word net op doleriete op hoogtes van 1500 m en meer op die Hantamberge en in hooggeleë dele van die Roggeveld aangetref. Hier groei baie struikgewas, maar min grasse of eenjarige plante.


</doc>
<doc id="118059" url="https://af.wikipedia.org/wiki?curid=118059" title="Koudeks">
Koudeks

'n Koudeks is 'n knol, 'n verdikte wortel, stingel of deel van die stam van 'n plant wat vlak bo of vlak onder die grond groei. Die blare en die blomme sit op hierdie verdikte deel. Plante met 'n koudeks word by talle plantfamilies aangetref.

By xerofiete sterf die dele bo die koudeks gewoonlik tydens droogte af. 

Stingelknolle kan van wortelknolle onderskei word. Aartappels en krokus het ondergrondse stingelknolle. Raapkool het 'n stingelknol wat bogronds kan wees. Indien die hele stingel opgeswel is, word dit 'n koudeksplant genoem.

Rooibeet en suikerbeet het 'n wortelknol, 'n verdikte wortel.

Plante met 'n koudeks is gewilde plante by versamelaars en kwekers van sukkulente.



</doc>
<doc id="118061" url="https://af.wikipedia.org/wiki?curid=118061" title="Renostergousblom">
Renostergousblom

Die renostergousblom ("Arctotis acaulis" L.) is een van die gousblom-spesies van die genus "Arctotis". Dit is endemies aan Suid-Afrika en kom veral in die Wes-Kaap, maar ook in die aangrensende streke van die Noord- en Oos-Kaap voor. Op die SANBI-rooilys is dit as 'veilig' (LC) gelys.

Dit is 'n polvormige, meerjarige plant wat 20 cm groot kan word. Dit het 'n blaarroset. Die blare is lans- of liervormig, getand en het 'n ruharige bokant. Die onderkant is viltagtig. Die blomhoofde het oranje of geel strale en 'n swart skyf.


</doc>
<doc id="118063" url="https://af.wikipedia.org/wiki?curid=118063" title="George Michael">
George Michael

Georgios Kyriacos Panayiotou bekend as George Michael (25 Junie 1963 – 25 Desember 2016) was 'n Britse popster wat verskeie treffers gehad het. Hy en Andy Ridgeley het die poporkes "Wham!" gevorm wat meer as 100 miljoen albums verkoop het. Hy was bekend vir sy treffers "Last Christmas", "Freedom", "Careless Whisper" en "Wake Me Up Before You Go Go".



</doc>
<doc id="118069" url="https://af.wikipedia.org/wiki?curid=118069" title="United States Army Air Forces">
United States Army Air Forces

Die United States Army Air Forces (USAAF) was die lugmagafdeling van die Verenigde State tydens en kort na die Tweede Wêreldoorlog. Die was die direkte voorloper van die Amerikaanse Lugmag (United States Air Force). Op sy hoogtepunt in 1944 het die USAAF oor 2,4 miljoen manskappe, 80 000 vliegtuie en 783 vliegvelde beskik.

Die USAAF het in 1941 uit die Air Corps ontstaan. Terwyl andere lande hul lugmagte losstaande van hul leërs gehou het, het die USAAF 'n onderdeel van die Amerikaanse Leër gebly.


</doc>
<doc id="118070" url="https://af.wikipedia.org/wiki?curid=118070" title="Deborah Bell">
Deborah Bell

Deborah Bell (1957-) is ’n Suid-Afrikaansgebore beeldhouer, skilder, afdrukmaker en animasietekenaar wie se werk internasionaal bekend is. Sy was by verskeie histories belangrike projekte betrokke, onder meer die “Hogarth in Johannesburg”-reeks. Haar werk het ’n spirituele inslag waarin geheue — persoonlik en kollektief (in Suid-Afrika en Afrika) — temas is.

Deborah Bell is in 1957 in Johannesburg gebore. In 1975 verwerf sy 'n graad in die Beeldende Kunste aan die Universiteit van die Witwatersrand en in 1986 'n Magister Artium-graad aan dieselfde universiteit.

Sy begin haar loopbaan in 1982 en het talle solo- en groepuitstallings in Suid-Afrika en in die buiteland gehou. Van 1983 tot 1989 het sy lesings by verskeie instansies aangebied, insluitende die Universiteit van die Witwatersrand en die Universiteit van Suid-Afrika. Sy het omvattend deur Afrika, Noord-Amerika en Europa gereis en het in 1986 vir twee maande by die "Cité Internationale des Artes" in Parys gewerk. Van 1986 tot 1997 was sy saam met die Suid-Afrikaanse kunstenaars William Kentridge en Robert Hodgins by verskillende projekte betrokke. In 1997 vervaardig hulle 'n reeks beelde van Alfred Jarry en William Hogarth se werke. Hierdie drie kunstenaars het ook rekenaaranimasie geskep.

Bell het verskeie toekennings ontvang en haar werk kan in talle openbare en private versamelings oor die wêreld gevind word.


</doc>
<doc id="118071" url="https://af.wikipedia.org/wiki?curid=118071" title="Charles Davidson Bell">
Charles Davidson Bell

Charles Bell (1813–1882) was ’n Skotsgebore landmeter-generaal van die ou Kaapkolonie, 'n kunstenaar, heraldikus, en ontwerper van medaljes en seëls. As skilder is hy veral bekend vir ’n geïdealiseerde voorstelling van Jan van Riebeeck se eerste kennismaking met die Strandlopers in Tafelbaai. Hy het ook die beroemde Kaapse driehoekseëls ontwerp.

Charles Davidson Bell is op 22 Oktober 1813 in Newhall, Crail, Fife, Skotland, gebore en is ook daar by die St Andrews Universiteit opgelei.

Bell verlaat Skotland en vaar na Suid-Afrika, waar hy in 1830 aan die Kaap die Goeie Hoop land. Sy oom, sir John Bell, was die Sekretaris van die Kaapse Regering en het Bell 'n pos in die staatsdiens gegee. Hy word in 1834 as kunstenaar aangestel en vertrek saam met dr. Andrew Smith op sy tweejarige ekspedisie noordwaarts tot by die Limpopo. In 1838 word Bell van waarnemende klerk van die Wetgewende Raad na assistent landmeter-generaal bevorder. In 1848 word hy die landmeter-generaal.

In 1851 ontwerp hy 'n silwermedalje vir die destydse Kaapse goewerneur, sir Harry Smith, wat aan dapper troepe tydens die Agtste Grensoorlog aangebied is. Daar word dikwels na die medalje as die eerste Suid-Afrikaanse medalje verwys. Bellville en Bell is na hom genoem.

Hy is 1852 tot die posdiens se ondersoekraad aangestel en het die bekende Kaapse driehoekige posseël ontwerp. Die posseël was die eerste in hierdie vorm, wat uiters skaars en gevolglik baie gesog by filateliste geword het. Sy ontwerp van vierkantige seëls het tot 1902 in gebruik gebly.

Ná sy aftrede in 1872 keer hy in 1873 na Skotland (met se vrou Helena en hul 3 oorlewende kinders) terug. Sy vrou is op 10 September 1881 en hy die daaropvolgende jaar op 7 April 1882 oorlede.


</doc>
<doc id="118073" url="https://af.wikipedia.org/wiki?curid=118073" title="Agrippa">
Agrippa

Agrippa was 'n skeptiese filosoof wie waarskynlik aan die einde van die 1ste eeu v.C leef. Aan hom word die "vyf trope" of "vyf gronde van twyfel" ("Pente Tropoi") toegeskryf wat die basis vorm vir die skeptiese teorie waarvolgens die moontlikheid van ware kennis ontken word.

Die trope word genoem deur Sextus Empiricus, in sy "Grondslae van die Pyrrhonisme". Volgens Sextus word hulle toegeskyf "aan die meer onglangse skeptici". Diogenes Laërtius skryf die trope egter toe aan Agrippa. Die vyf trope is:


Dit kan egter aanvaar word dat die eerste en die derde beginsels afgelei is van die beginsels wat reeds deur Pyrrho van Elis geidentifiseer word. Die andere drie beginsels kan gesien kon word as 'n poging om die teorie van die skeptisme te vertaal na meer abstrakte beginsels.



</doc>
<doc id="118076" url="https://af.wikipedia.org/wiki?curid=118076" title="Toepolef Tu-4">
Toepolef Tu-4

Die Toepolef Tu-4 (NAVO-verslagnaam: Bull) was 'n Sowjet-suierenjin strategiese bomwerper wat in die Sowjetlugmag gedien het vanaf die laat 1940's tot middel-1960's. Dit was 'n omgekeerde-ontwerpkopie van die Amerikaans-geboude Boeing B-29 Superfortress.

Teen die einde van die Tweede Wêreldoorlog het die Sowjetunie 'n behoefte ontwikkel vir 'n strategiese bombardeervermoë soortgelyk aan dié van die United States Army Air Forces. Die Sowjet-VVS-lugarm het die plaaslikontwerpte Petlyakov Pe-8 viermotorige "swaar bomwerper" in diens geplaas aan die begin van die oorlog, maar slegs 93 is gedurende die oorlog gebou, en die tipe het in onbruik verval. Die VSA het gereeld bomaanvalle op Japan onderneem vanaf hul verre-Stille Oseaan buitebasisse met die B-29 Superfortress. Josef Stalin het daarop die ontwikkeling van 'n vergelykbare bomwerper vir die Sowjetunie beveel.

Die VSA het twee keer geweier om die Sowjetunie met B-29s te voorsien onder die leen-en-pagwet. Maar, op vier geleenthede gedurende 1944, moes individuele B-29s noodlandings in die Sowjetgebied maak, asook een wat neergestort het na die bemanning uitgespring het. In ooreenstemming met die Sowjet–Japannese Neutraliteitsverdrag, was die Sowjetunie neutraal in die Stille Oseaanoorlog en die bomwerpers is dus geïnterneer en behou deur die Sowjetunie. Ten spyte van Sowjet-neutraliteit, het Amerika daarop aangedring dat die bomwerpers teruggegee moes word, maar die Sowjetunie het geweier. Drie herstelbare B-29s is na Moskou gevlieg en afgelewer by die Toepolef OKB. Een B-29 is afgetakel, die tweede is gebruik vir vlugtoetse en opleiding, en die derde een is as 'n standaardverwysing gelaat.

Die vliegtuie het ingesluit 1 Boeing-Wichita −5-BW, 2 Boeing-Wichita −15-BWs en die wrak van 1 Boeing-Renton −1-BN – drie verskillende modelle van twee verskillende produksielyne (onderskeidelik Wichita- en Rentonfabrieke). Slegs een van die vier het anti-ysbekisting gehad, soos gebruik op die Tu-4. Met die Sowjetunie se oorlogsverklaring teen Japan in ooreenstemming met die Jalta-ooreenkoms, is die vierde B-29 saam met sy bemanning aan die VSA terugbesorg.

Stalin het Toepolef versoek om die Superfortress te kloon – in so 'n kort tyd as moontlik – in plaas van die voortsetting van sy eie vergelykbare ANT-64. Die omgekeerde ingenieurswesepoging het 900 fabrieke en navorsingsinstitute betrek, wat die ontwerpwerk gedurende die eerste jaar voltooi het; 105 000 tekeninge is gemaak. Teen die einde van die tweede jaar moes die Sowjetbedryf 20 kopieë van die vliegtuig produseer, gereed vir die Staat se aanvaardingstoetse.

Die Sowjetunie maak gebruik van die metrieke stelsel, dus was aluminiumplaat in diktes wat ooreenstem met die B-29 se imperiale afmetings nie beskikbaar nie. Die ooreenstemmende metrieke-maat metaal was van verskillende diktes. Legerings en ander materiaal (nuut in die Sowjetunie) moes ter einder raad in die produksie gebruik word. Uitgebreide tru-ingenieurswese moes uitgevoer word om te vergoed vir die verskille, en die Sowjet se amptelike kragmarges moes verminder word om verdere herontwerp te voorkom. Ten spyte van hierdie uitdagings weeg die prototipe Tu-4 toe slegs sowat meer as die B-29, 'n verskil van minder as 1%.

Die ingenieurs en verskaffers van die komponente was onder druk van Toepolef, Stalin, en die regering om 'n presiese kloon van die oorspronklike B-29 te skep, ten einde produksie te fasiliteer. Toepolef moes derhalwe aansienlike weerstand oorkom ten gunste van die gebruik van toerusting wat nie net reeds in produksie was nie, maar in sommige gevalle beter as die Amerikaanse weergawe was. Elke voltooide komponent en elke verandering was onder die loep geneem en was onderhewig aan 'n uitgerekte burokratiese proses. Verskille was beperk tot die enjins, die verdedigingswapens, die radio ('n later model wat gebruik word in die leen-huurkontrak B-25s was gebruik in die plek van die radio in die geïnterneerde B-29s) en die identifikasie van vriend of vyand (IFF)-stelsel – die Amerikaanse IFF was onbruikbaar.

Die Sowjet-enjin, die Shvetsov ASh-73, was 'n ontwikkeling van die Wright R-1820 maar het nie andersins verband gehou met die B-29 se Wright R-3350 nie — die ASh-73 het ook sommige van Aeroflot se oorblywende verouderde Petlyakov Pe-8 vliegtuie aangedryf, 'n vroeëre Sowjet-vierenjin swaarbomwerper wat se produksie ingekort is weens hoër-prioriteit programme. Die B-29 se afstandbeheerde kanonne is herontwerp om die kragtiger en langer-trefafstand Sowjet-Nudelman NS-23 23 mm kanon te kan akkommodeer. Kerber, die hoof van Toepolef, en sy ingenieurs het selfs magtiging van 'n hooggeplaasde generaal benodig om Sowjet-vervaardigde valskerms te gebruik. Verdere veranderinge is gemaak weens probleme wat ondervind is tydens die toetsfase, wat verband hou met enjin- en skroefmislukkings. Deurlopende toerustingveranderinge moes ook dwarsdeur die vliegtuig se dienslewe gemaak word.

Die Tu-4 se nooiensvlug was op 19 Mei 1947, geloods deur die toetsvlieënier Nikolai Rybko. Reeksproduksie het onmiddellik begin, en die tipe het in grootskaalse diens getree in 1949. Die indiensstelling van die Tu-4 het die USAF in 'n paniek gelaat, want die Tu-4 het oor voldoende reikafstand beskik om selfs Chicago of Los Angeles op 'n eenrigtingmissie aan te val. Dit kan die maneuvers en lugverdedigingspraktyke verklaar wat deur die Amerikaanse en Britse lugmagte met hul vlote van B-29s uitgevoer is in 1948. 'n Paar pogings is aangewend ter ontwikkeling van lug-tot-lugbrandstofhervulling, om die bomwerper se reikafstand te vergroot, maar hierdie stelsel is uiteindelik slegs op enkele vliegtuie aangebring.

Die vliegtuig is die eerste keer vertoon tydens 'n verbyvlug op die Lugvaartdagparade op 3 Augustus 1947 by die Tushino Lughawe in Moskou. Drie vliegtuie het oorgevlieg. Die Weste het aangeneem dat hierdie net die drie B-29 bomwerpers is wat tydens die Tweede Wêreldoorlog deur die USSR afgeneem is. Enkele minute later het 'n vierde vliegtuig verskyn. Die Weste se ontleders het besef dat die Sowjetunie die B-29 moes tru-ontwerp het. Die verskyning van 'n Superfortress-afgeleide Tu-70 vragdraer oor die skare het enige twyfel oor die sukses van die Sowjetunie se omgekeerde ingenieurswese die nek ingeslaan.

Agthonderd-sewe-en-veertig Tu-4s was reeds gebou toe produksie gestaak is in die Sowjetunie in 1952, met sommiges wat aan China gelewer is in die laat-1950s.



</doc>
<doc id="118083" url="https://af.wikipedia.org/wiki?curid=118083" title="Vir die voëls">
Vir die voëls

Vir die voëls is ’n Afrikaanse rolprent wat op 25 November 2016 vrygestel is. Die fliek is gebaseer op 'n kortverhaal deur Irma Humpel, getiteld ""Slim vang sy baas"". Die storie gaan oor die ware liefdesverhaal van Irma en Sampie de Klerk van Newcastle. Irma het 'n dit vir ’n leserswedstryd ingeskryf op soek na ’n draaiboek om Huisgenoot se 100ste bestaansjaar te vier. Huisgenoot het die film in samewerking met kykNET Films en The Film Factory vervaardig.

Die film is ’n romantiese drama wat in die laat sewentigs afspeel. Hubare mans was op die grens vir diensplig en vroueregte ’n onbekende konsep. Musiektreffers uit die 1970’s, soos Carike Keuzenkamp se "Hoeka Toeka" en Glenys Lynne se "Ramaja", kan in die fliek gehoor word. Die fliek het ’n 10-12 OLG-ouderdomsperk (ouerleiding vir geweld).


In die fliek is Irma Humpel ’n korrelkop-rabbedoe wat in die laat 1970’s in ’n trourok voor die kansel beland. Die bruidegom is die seun wat haar kleintyd geterg het. Tot kort tevore het sy vas geglo dat onafhanklikheid die enigste vorm van vryheid is, maar intussen het Sampie de Klerk haar oor haar oortuigings laat nadink.




</doc>
<doc id="118085" url="https://af.wikipedia.org/wiki?curid=118085" title="Suid-Afrikaanse Poskantoor">
Suid-Afrikaanse Poskantoor

Die Suid-Afrikaanse Poskantoor (SAPO) is die nasionale posdiens van Suid-Afrika en 'n staatsbeheerde onderneming. Sy enigste aandeelhouer is die Suid-Afrikaanse regering. In terme van die Suid-Afrikaanse reg, is die Poskantoor die enigste entiteit wat wettig toegelaat word om voorbehoude pos te aanvaar en bedryf as sodanig 'n monopolie.

Dit het meer as 23 820 werknemers en bedryf meer as 2 486 posafsetpunte regoor die land. Daarom word daar 'n poskantoor in elke stad, dorp en byna elke gehug in Suid-Afrika aangetref.

Die geskiedenis van die posdiens in Suid-Afrika kan teruggevoer word tot 500 jaar gelede. In 1500 het die kaptein van 'n Portugese skip, Petro D'Ataide, 'n brief in 'n witmelkhoutboom in Mosselbaai geplaas. Hy het berig oor die vergaan van drie skepe in sy vloot, insluitend dié van Bartolomeus Dias, tydens 'n hewige storm oor die Atlantiese Oseaan. Portugese skepe het gereeld aangedoen in Mosselbaai om vars water in te neem, en drie maande later is die brief gevind en afgelewer in Portugal. Matrose wat na of van die Ooste gereis het, verby die suidkus van Afrika, het hul briewe onder die posklippe geplaas, met die hoop dat dit opgetel sou word en afgelewer word deur ander skepe se matrose.

Op 2 Maart 1792 het die waarnemende goewerneur van die Kaap, Johan Isaac Rhenius, 'n poskantoor in 'n kamer langs die spens by die Kasteel in Kaapstad geopen. Dit was die begin van wat later die Suid-Afrikaanse Poskantoor (SAPO) geword het. Teen 1805 was daar reeds 'n gereelde binnelandse posdiens tussen Algoabaai en Valsbaai in die Kaap, met behulp van die boere te perd. 'n Poskoets hardloop daarna twee keer per week tussen Kaapstad en die dorp Stellenbosch. In 1806 het Sir David Baird beslis dat die Khoi, verslaafde inheemse mense van die Kaap, gebruik sal word om briewe en klein pakkette oor te dra. 'n Posbootdiens is ingestel tussen Engeland en die Kaap in 1815 en in 1848 het die destydse Transvaalse regering posmanne aangestel om amptelike posstukke te vervoer. Voor hierdie ontwikkeling is alle pos met 'n spesiale boodskapper, of met enige beskikbare vervoer, versend. Die eerste seëls wat in Suid-Afrika uitgereik is, was die Kaapse Driehoekseëls in 1853. Die seël het twee waardes gehad – die vierpennieblou en die eenpennierooi. In 1860 is die eerste posbusse in die Kaap opgerig en verskeie spoorlyne is voltooi en gebruik vir die vervoer van pos. Die eerste postrein is in 1883 in gebuik geneem.

In 1973 is poskodes ingestel om outomatiese possortering te vergemaklik, en gestandaardiseerde briewe is ook later daardie jaar ingestel. In 1994 is Suid-Afrika weer tot die Wêreldposunie ("Universal Postal Union") toegelaat na die einde van apartheid. SAPO word tans bedryf onder 'n 25-jaar lisensie, toegestaan deur die Onafhanklike Kommunikasie-Owerheid van Suid-Afrika (OKOSA). In terme hiervan moet 'n universele diens aan alle burgers van die land gelewer word.

Die Suid-Afrikaanse Poskantoorgroep bestaan tans uit 'n aantal afdelings en filiale wat in die velde van pos, finansiële dienste, logistiek, eiendom, elektroniese handel en kleinhandeldienste opereer. Tradisionele versameling, sortering en aflewering van briewe en pakkies vorm die primêre besigheidsaktiwiteit van die groep, wat verantwoordelik is vir byna 65% van die groep se inkomste in 2010/12. In die 2010/11 finansiële jaar is byna 1,5 miljard posstukke hanteer. Ten einde hierdie volume positems te verwerk en versprei, bedryf die groep 6 groot possentrums en meer as 40 depots oor die hele land. Die groep ondervind egter 'n drastiese afname in tradisionele posvolumes oor die laaste 3 jaar. Hierdie afname is soortgelyk aan dalings ervaar deur die meerderheid van posoperateurs regoor die wêreld, aangesien tradisionele pos as 'n kommunikasiemedium vervang is deur elektroniese alternatiewe soos e-pos en meer onlangs selfone.

Die tweede grootste aktiwiteit van die groep is om finansiële dienste te bied deur middel van sy spaarbanke wat bedryf word onder die naam Postbank. Die Postbank as sodanig is in 1910 gestig, en is die grootste spaarbank in die land. Met meer as 6 miljoen kliëntrekeninge op Postbank se boeke, maak dit dit een van die grootste banke in Suid-Afrika, gemeet in kliëntgetalle. Die Postbank is slegs 'n deposito-nemende instelling, en bied dus nie kredietprodukte aan nie, maar slegs spaar- en beleggingsprodukte.




</doc>
<doc id="118086" url="https://af.wikipedia.org/wiki?curid=118086" title="Paris Saint-Germain">
Paris Saint-Germain

Die Paris Saint-Germain-sokkerklub, kort Paris Saint-Germain, Paris SG of net PSG, is 'n sokkerklub in die Franse hoofstad Parys. Die opleidingsentrum is in Saint-Germain-en-Laye in die ooste van Parys.

In 1904 is Stade Saint-Germain gestig na die inhuldiging van die Camp des Loges in die bos van Saint-Germain-en-Laye. Die eerste voorsitter was Félix Boyer. Die klub sluit homself aan by die USFSA-bond en gespeel daar tot 1921 toe hulle omschakelden na die FIFA. In 1957 is die klub kampioen van Parys en gespeel dertien seisoene in die amateurklasse. In 1969 bereik die klub die kwarteindronde van die Coupe de France en verloor daar van Olympique Marseille.

In 1970 is die klub derde en promoveer na die Division 2, wat nou ook toeganklik is vir amateurclubs. Parallel met die bevordering geloop die projek om 'n nuwe topclub te begin in die hoofstad met die naam Paris FC. Die klub wou dadelik begin in die hoogste klas, maar dat lukte nie. Met groot klubs soos RC Paris, Stade Français en CA Paris, wat dit nie meer kon waarmaken, het Parys nood aan 'n nuwe klub. Paris FC het dan die idee om saam te smelt met Stade Saint-Germain. Op 26 Junie 1970 is die samesmelting tussen Paris FC en Stade Saint-Germain 'n feit en was Paris Saint-Germain gebore. Die eerste amptelike wedstryd van die klub was op 23 Augustus 1970 teen Stade Poitiers (1-1). Aan die einde van die seisoen is die klub kampioen en promoveer so na die hoogste klas. Die klub is nou 'n profclub. Die stad Parys besluit om die klub te subsidieer vir vier seisoene op drie voorwaardes. Die klub moes in die hoogste klas bly Die klub moes uiteindelik beweeg na die Parc des Princes Twee lede van die stadsraad moes toegelaat word tot die bestuur van Paris Saint-Germain. Die eerste wedstryd in die Division 1 op 11 Augustus 1971 is verlore van SCO Angers met 2-0. Op 21 Desember het in die stadsraad van Parys 'n stemming plaas om die naam van die klub te verander in Paris FC. 46 stemme was vir en 44 stemme was teen. As hierdie nuwe voorwaarde nie aanvaar is deur die klub, het hulle geen subsidies meer en mag hulle nie in die Parc des Princes speel. Die naamsverandering is nie aanvaar nie maar gesorg wel vir ontsteltenis en 'n finale skeuring van die klub. Paris FC het die professionele gedeelte van die klub terwyl Paris Saint-Germain met die amateurgedeelte oorgebly en weer moes begin in die derde klas. Byna alle ondersteuners gevolg Paris FC: slegs twee afdelings gebly getrou aan PSG. 

Nadat US Quevilly geweier om te bevorder na die Division 2 in 1973 het PSG die kans om te bevorder en het die volgende seisoen weer die profstatus aan. PSG is geklassifiseer in die Divison 2 Groep B en is vicekampioen agter Red Star Paris. Na 'n barragewedstrijd teen US Valenciennes promoveer die klub na die hoogste klas. Ironies genoeg was die Paris FC dat seisoen uit die hoogste klas degradeerde. Daniel Hechter is nou voorsitter van die klub in die plek van Henri Patrelle. Hechter sou tot 1978 voorsitter bly. In die kompetisie was die klub net 'n middenmoter en leek nie de verhoopte suksesse te behaal. Sterspelers uit hierdie tyd was Jean-Pierre Dogliani, Mustapha Dahleb en François M'Pelé.

In 1978 is Francis Borelli voorsitter en hy sou dit tot 1991 bly. In 1979/80 is die klub sewende, die beste prestasie tot dan toe. Die volgende seisoen het die klub het nog beter met 'n vyfde plek en in 1982 het die klub sy eerste trofee; die Coupe de France. 1982/83 is 'n nuwe suksesseisoen. Die klub mag vir die eerste keer Europese sokker speel in die beker van bekerwinners. PSG begin met 'n verlies teen Lokomotiv Sofia, maar het die klub in die terugwedstryd 'n slag uit die pan en plaas hom vir die 1 / 8ste finale waar dit ook doorstootte. Die halfeindronde leek vingers na 'n 2-0-oorwinning teen Thor Waterschei, maar in Waterschei kon die Belgiese klub met 3-0 wen. Die kompetisie het troos met 'n derde plek en 'n nuwe bekeroverwinning. Na 'n vierde plek in 1984 het die klub teleur in 1985 toe PSG dertiende werd. In 1985/86 het die klub egter nie teleurstel nie. Presies vyftig jaar nadat Racing Club de Paris die allereerste liga-titel verower vir die hoofstad gewen Paris Saint-Germain sy eerste liga-titel en haal die titel vir die tweede keer na Parys. In die Europacup I het die klub teleur deur in die eerste ronde afgeskakel te word deur die Tsjeggo-Slowaakse TJ Vítkovice. Belangrike spelers uit die jare tagtig was Carlos Bianchi, Dominique Baratelli, Luis Fernandez, Ivica Surjak, Dominique Bathenay, Dominique Rocheteau en Safet Sušić. PSG was in aanvallend opsig veral suksesvol deur Safet Sušić wat in 1985 en 1986, 85 doelwitte en 61 assists vir sy rekening neem. Hy is in 2004 deur France Football verkies tot die beste speler van PSG aller tye. Na twee middenmootseizoenen is die klub in '89 vicekampioen agter Olympique Marseille. In 1991 moes Borelli gedwing om die beheer oorgee aan Canal +, dat in die klub belê om so te kan meeding met Marseille. Na 'n derde plek in 1991/92 het die klub vir die eerste keer furore in Europa. PSG verslaan onder andere Napoli en Anderlecht, twee klubs wat enkele jare vroeër nog Europese finales gespeel en ook Real Madrid, dat nog steeds 'n Europese topper was. In die halfeindronde het gestruikel die klub egter oor die Ou Dame (Juventus). In die Franse beker trek die klub vir die derde keer aan die langste einde na 'n 3-0-oorwinning op FC Nantes. In die kompetisie moes die klub Marseille weer laat voorgaan, maar deur 'n omkoopschandaal verloor Marseille die titel, wat dan aan Paris Saint-Germain behoort. Omdat Canal + gevrees dat intekenare uit die Provence hom teen die betaalzender sou keer as PSG die titel aangeneem het gedreig om die borg daarmee hom terug te trek uit die sokker as PSG die titel aanvaar. Hierdeur bly die titel van 1993 nie toegeken nie. Canal + wou selfs nie dat PSG die plek van Marseille ingeneem in die Champions League nadat Marseille gediskwalifiseer was. In die Europacup II bereik die klub die halfeindronde en verloor daar van die Engelse Arsenal. In die kompetisie het die klub weerwraak deur met agt punte voorsprong die tweede liga-titel binne te haal. In die Champions League gewen die klub al ses die groep wedstryde en schakelde hulle in die kwarteindronde Barcelona uit, maar het hulle daarna onderuit teen AC Milan. 'N ijzersterk Nantes het gesorg dat die klub sy liga-titel nie kon verleng en PSG moes skik met 'n derde plek. Troostprijs dat jaar was 'n nuwe bekeroverwinning teen Strasbourg. In die Europacup II kon die klub vir die eerste keer doorstoten na die finale en tref daar Rapid Wien, 'n ander topclub wat nog nooit 'n Europese beker gewen het. Bruno N'Gotty behaal na 28 minute en gesorg daar so voor dat Paris Saint-Germain vir die eerste keer 'n Europese beker gewen, die tweede Europese prys vir 'n Franse klub. In die kompetisie voortgegaan om die klub het goed doen met 'n tweede plek agter Auxerre en ook as verdedigende kampioen in die Europacup II geslaag die klub daarin geslaag om weer die eindstryd te haal. Ongelukkig kon die klub die titel nie verleng teen Barcelona. Na 'n nuwe tweede plek in die kompetisie mag die klub aantree in die Champions League, wat nou ook toeganklik was vir vicekampioenen van groot lande. Na 'n 3-0 nederlaag teen Steaua Boekarest leek die groepsfase egter veraf, maar in die terugwedstrijd het die Parysenaars die Roem lik op stuk en met 'n 5-0-oorwinning geplaas PSG hom alsnog. In die groep kon die klub hom egter nie kwalifiseer vir die volgende ronde. In die kompetisie is die klub agtste, maar mag weer Europees speel na 'n nuwe bekeroverwinning. In die heel uitgawe van die Europacup II het die klub ongelukkig Inglorious ten onder teen die Israeliese Maccabi Haifa.

In 2011 is die klub gekoop deur Qatar Sports Investments, waardeur die hoofdstedelingen skielik oor baie geld beskik. Die clubleiding hoop hiermee definitief terug te keer na die top van die Franse sokker. Die voormalige clubspeler Leonardo is gehaal van AC Milan en binnengehaald vir die funksie van tegniese direkteur. Die Qatari leners pompten baie miljoene in die seleksie, maar die allergrootste vedetten leke nog nie direk haalbaar vir die Parijzenaren. Groot aankope in die somer van 2011 was die Franse internationals Kevin Gameiro, Jérémy Menez en Blaise Matuidi, die Malinees international Mohamed Sissoko en die Italiaanse doelwagter en international Salvatore Sirigu. Op 30 Julie is bekendgemaak dat die Argentynse Javier Pastore vir 42 miljoen euro overkomt van Palermo, Pastore staan ​​ook in die belangstelling van onder andere Chelsea en Real Madrid. In Desember 2011 het die hoofafrigter Antoine Kombouaré te hoor dat daar vir hom geen toekoms meer was by PSG. Hy is vervang deur Carlo Ancelotti, wat binne die internasionale sokker as sokker-afrigter, al die nodige roem daardeur. Die koms van die Italiaanse toptrainer, het seker gemaak dat tydens die winter transfermarkt die Italianer Thiago Motta (Internazionale) en die Brasiliaanse internationals Alex (Chelsea FC) en Maxwell (FC Barcelona) onderteken in Parys. In die somer van 2012 versterk die Parysenaars hom met die sterkhouders van AC Milan: Thiago Silva (42 miljoen euro) en Zlatan Ibrahimović (25 miljoen euro). Ibrahimovic sou na bewering so 13 miljoen euro per jaar opstrijken by die Franse topclub. Ook die Nederlander Gregory van der Wiel is in die somer van 2012, net voor die sluiting van die oordrag window, gelok deur die Paryse klub. Vroeg in Januarie 2013 haalde PSG die Braziliaan Lucas Moura binne as nuwe aanwins. Op 31 Januarie onderteken David Beckham'n kontrak vir vyf maande. Sy salaris sal oorgeplaas word na 'n goeie doel. In die somer is Edinson Cavani, Lucas Digne en Marquinhos vir in totaal 114 miljoen euro binnengehaald, met Cavani as recordaankoop: hy gekos 64 miljoen. In Mei 2014 haalde PSG die Braziliaan David Luiz binne. Met 'n aankoopbedrag van ongeveer € 62 miljoen sou die voormalige Chelsea speler die duurste verdediger van die wêreld is. Hiermee troefde hy sy landgenoot Thiago Silva af, wat in 2012 vir ongeveer € 42 miljoen sou wees binnengehaald. Ruim 'n jaar later is ook Ángel Di María aan die seleksie bygevoeg. Sy klub van daardie tyd (Manchester United) incasseerde circa € 63 miljoen vir die Argentynse international.

Paris Saint-Germain won op Saterdag 30 Mei 2015 die Coupe de France deur met 1-0 te wen van AJ Auxerre. Die gesorg daarom vir 'n uniek in die Franse sokker omdat die klub dat seisoen ook al die Trophée des Champions, die Coupe de la Ligue en die Franse landskampioenschap binnenhaalde. Dit het van Paris Saint-Germain die eerste klub ooit wat in een seisoen al vier hierdie pryse gewen. Dit uniek is in 2016 herhaal. Op Sondag 13 Maart 2016 het Paris Saint-Germain vir die sesde keer beslag op die Franse titel. Die oppermagtige ploeg van afrigter-afrigter Laurent Blanc gewen met 'n yslike 9-0 by hekkensluiter AC Troyes. Met nog agt speelronden te gaan het PSG 'n voorsprong van 25 punte op nommer twee AS Monaco. PSG vestig met die kampioenskap 'n rekord. Nooit voorheen 'n klub uit een van die groot vyf Europese ligas (Frankryk, Engeland, Spanje, Duitsland, Italië) so vroeg in die seisoen kampioen. Vir PSG beteken dit die vierde titel op ry. Aanvaller Zlatan Ibrahimovic het daarmee op dertien landstitels, waarby die twee afgeneem kampioenskappe van Juventus (2005 en 2006) is getel.


</doc>
<doc id="118092" url="https://af.wikipedia.org/wiki?curid=118092" title="Growwevleigras">
Growwevleigras

Die growwevleigras ("Eragrostis curvula" (Schrad.) Nees) is 'n grasspesie wat inheems is aan Suid-Afrika en deur die hele land, behalwe in dele van die Noord-Kaap soos Namakwaland en Boesmanland, algemeen aangetref word. Op die SANBI-rooilys is dit as 'veilig' (LC) gelys. 

Dit is 'n meerjarige polgras met 'n wortelstok. Die blare is lank en blougroen. Die aartjies is klein olyfgroen en onopvallend. Die plant kan 1,2 m hoog word. Dit het verlengde afgeplatte stekeltjies wat 4 - 13 klein blommetjies bevat. Die spesie is in die Verenigde State ingevoer om in die suidweste erosie teen te staan en word in Florida, Georgia en Suid-Carolina as indringerspesie beskou. 

"E. curvula" is gasheer vir 'n plantvirusspesie wat eers in 2008 geïsoleer is, die "Eragrostis curvula streak virus" wat die nuwe genusnaam "Eragrovirus" gekry het. Dit behoort tot die Geminiviridae van die ssDNA-virusse.

Dit het 'n hoë weidingswaarde:


</doc>
<doc id="118094" url="https://af.wikipedia.org/wiki?curid=118094" title="Padel (sport)">
Padel (sport)

Padel tennis, Pádel of Paddle (van Engels) is 'n raket- en balsport, soortgelyk aan tennis. In die Verenigde State van Amerika en Kanada staan dit bekend as Paddle.

Padel is 'n spel wat gewoonlik deur 2 spanne met 2 lede elk gespeel word. Die baan is ietwat kleiner as 'n tennisbaan, maar die grootste verskil is dat dit ook agter- en symure bevat wat gebruik kan word tydens die spel; amper soos muurbal. Die bal is ook soortgelyk aan 'n tennisbal, maar bevat ietwat minder drukking. Die raket is snaarloos en min of meer die grote van 'n strandraket.

Die sport het ontstaan in Acapulco, Mexiko in die jare sestig en die uitvinder was Enrique Corcuera. Dit is tans baie gewild in Suid-Amerika en Spanje en word ook in talle ander Europese lande gespeel. Die eerste klub in Australië is in Januarie 2016 in Sydney geopen.


</doc>
<doc id="118095" url="https://af.wikipedia.org/wiki?curid=118095" title="Hartjiesgras">
Hartjiesgras

Die hartjiesgras ("Eragrostis superba" Peyr.) is 'n grasspesie wat inheems is aan Suid-Afrika. Dit kom veral in Vrystaat, Noordwes, Gauteng, Limpopo, Mpumalanga en KwaZulu-Natal voor, maar word ook in Namibië, Botswana, Zimbabwe, Eswatini en Mosambiek aangetref. Op die SANBI-rooilys is dit as 'veilig' (LC) gelys.


</doc>
<doc id="118098" url="https://af.wikipedia.org/wiki?curid=118098" title="Rod Stewart">
Rod Stewart

Roderick David (Rod) Stewart is 'n Britse popsanger, bekend vir sy heserige blues-stem en ongewone haarstyl. Hy is op 10 Januarie 1945 in Londen van 'n Engelse moeder en Skotse pa gebore. Toe hy in die 1960's begin sing het, was hy 'n sokkerspeler vir Brentford (in Londen) se sokkerklub. In die 1970's het hy 'n solo-loopbaan begin, wat aan hom internasionale roem besorg het. Hy het al meer as 100 miljoen albums verkoop. Onder sy treffers tel "Maggy May" (1971) en "Sailing" (1975). In die 2000's het hy in die neuriestyl begin sing.

In 2006 ontvang hy die Orde van die Britse Ryk vir sy kulturele en artistieke verdienste vir die Verenigde Koninkryk. Op 10 Junie 2016 word hy tot ridder geslaan, wat aan hom die titel van 'sir' toeken. Hy is ook in die befaamde Rock and Roll Hall of Fame opgeneem.



</doc>
<doc id="118104" url="https://af.wikipedia.org/wiki?curid=118104" title="Killarney, Johannesburg">
Killarney, Johannesburg

Killarney is 'n voorstad van Johannesburg, Suid-Afrika. Dit is in Johannesburg se E-streek geleë as een van die welvarende rustige groen voorstede in die noorde van die Goudstad. Ander welgestelde residensiële buurte in sy omgewing sluit Saxonwold, Houghton, Norwood en Oaklands in.

In Killarney, wat vroeër tradisioneel baie lede van Johannesburg se Joodse gemeenskap gehuisves het, het 'n aantal groot eiendomme ontstaan waarvan sommige tans as konsulate dien, maar ook groot woonstelgeboue met Art Deco-stylelemente. Tans voel jong stedelike beroepslui uit alle etniese groepe aangetrokke deur die rustige atmosfeer en die nabyheid van besige stadsdele soos Parktown, Braamfontein, Rosebank en Sandton.

Oorspronklik het die gebied deel uitgemaak van die uitgestrekte plaas Braamfontein. Die oostelike seksie is deur die "Houghton Estate Gold Mining Company" in 1899 aan William Cook, 'n Ierse immigrant, verkoop wat dit, volgens Naomi en Reuben Muskier se historiese woordeboek "A Concise Historical Dictionary of Greater Johannesburg" na Killarney, 'n nedersetting in die suidweste van Ierland, genoem het – die geboorteplek van sy vrou Jessie Olive Scrooby.

In 1905 het die Amerikaanse entrepreneur en finansier Isadore William Schlesinger, wat in 1877 in New York in 'n Oostenryks-Joodse immigrantegesin gebore is en hom in 1894 in Suid-Afrika gevestig het, die plaas gekoop. Volgens Anna Smith se boek "Johannesburg Street Names" het Schlesinger se onderneming, "African Realty Trust", die destydse Killarney Township in 1908 met 'n unieke beskrywing bemark waarvolgens dit bestaan het uit "“a garden, an orchard, a vineyard, an orangery, a shrubbery, a pinery, a paradise, a picture spot, a health resort, a townships and a home”."

Schlesinger het 'n verskeidenheid ondernemings gevestig, waaronder die "African Theatres and Film Trusts", en 'n rolprentateljee in Killarney laat bou. Hier is onder meer die gewilde nuusfilmreeks "African Mirror" en dokumentêre vollengte-rolprente soos "The Symbol of Sacrifice", wat die Zulu-oorlog in 1879 behandel het, vervaardig. In die tydperk tussen 1916 en 1922 het Schlesinger se filmmaatskappy 43 rolprente vervaardig. In die 1930's het die eerste klankrolprente ontstaan, net soos advertensie-films en Suid-Afrika se eerste toeriste-rolprent.

In 1924 het Schlesinger vir hom 'n herehuis in die koloniale styl met drie verdiepings laat bou wat hy "Whitehall" genoem het. Sy privaat woning was op die tweede verdieping geleë, terwyl die res van die gebou as kantoorruimte gedien het. "Whitehall" is later omskep in 'n luukse woonstelgebou. Schlesinger is in 1949 oorlede. 'n Dekade later het sy seun, John, die rolprentateljee aan die Amerikaanse "20th Century Fox " verkoop.


</doc>
<doc id="118105" url="https://af.wikipedia.org/wiki?curid=118105" title="Klevehill Park">
Klevehill Park

Klevehill Park is 'n voorstad van Johannesburg, Suid-Afrika. Dit is in Johannesburg se E-streek geleë.


</doc>
<doc id="118106" url="https://af.wikipedia.org/wiki?curid=118106" title="Kentview, Johannesburg">
Kentview, Johannesburg

Kentview is 'n voorstad van Johannesburg, Suid-Afrika. Dit is in Johannesburg se E-streek geleë.


</doc>
<doc id="118107" url="https://af.wikipedia.org/wiki?curid=118107" title="Kew, Johannesburg">
Kew, Johannesburg

Kew is 'n voorstad van Johannesburg, Suid-Afrika. Dit is in Johannesburg se E-streek geleë.


</doc>
<doc id="118108" url="https://af.wikipedia.org/wiki?curid=118108" title="Inanda, Johannesburg">
Inanda, Johannesburg

Inanda is 'n klein voorstad van Sandton, Johannesburg in Suid-Afrika. Dit is in Johannesburg se E-streek geleë.


</doc>
<doc id="118109" url="https://af.wikipedia.org/wiki?curid=118109" title="Littlefillan">
Littlefillan

Littlefillan is 'n voorstad van Johannesburg, Suid-Afrika. Dit is in Johannesburg se E-streek geleë.


</doc>
<doc id="118110" url="https://af.wikipedia.org/wiki?curid=118110" title="Magaliessig">
Magaliessig

Magaliessig is 'n voorstad van Johannesburg, Suid-Afrika. Dit is in Johannesburg se E-streek geleë.


</doc>
<doc id="118111" url="https://af.wikipedia.org/wiki?curid=118111" title="Marlboro, Johannesburg">
Marlboro, Johannesburg

Marlboro is 'n voorstad van Johannesburg, Suid-Afrika. Dit is in Johannesburg se E-streek geleë.


</doc>
<doc id="118112" url="https://af.wikipedia.org/wiki?curid=118112" title="Marlboro Gardens">
Marlboro Gardens

Marlboro Gardens is 'n voorstad van Johannesburg, Suid-Afrika. Dit is in Johannesburg se E-streek geleë.


</doc>
<doc id="118113" url="https://af.wikipedia.org/wiki?curid=118113" title="Melrose, Johannesburg">
Melrose, Johannesburg

Melrose is 'n voorstad van Johannesburg, Suid-Afrika. Dit is in Johannesburg se E-streek geleë.


</doc>
<doc id="118114" url="https://af.wikipedia.org/wiki?curid=118114" title="Melrose Estate">
Melrose Estate

Melrose Estate is 'n voorstad van Johannesburg, Suid-Afrika. Dit is in Johannesburg se E-streek geleë.


</doc>
<doc id="118115" url="https://af.wikipedia.org/wiki?curid=118115" title="Morningside, Johannesburg">
Morningside, Johannesburg

Morningside is 'n voorstad van Johannesburg, Suid-Afrika. Dit is in Johannesburg se E-streek geleë.


</doc>
<doc id="118116" url="https://af.wikipedia.org/wiki?curid=118116" title="Melrose-Noord">
Melrose-Noord

Melrose-Noord is 'n voorstad van Johannesburg, Suid-Afrika. Dit is in Johannesburg se E-streek geleë.


</doc>
<doc id="118117" url="https://af.wikipedia.org/wiki?curid=118117" title="Mountain View, Johannesburg">
Mountain View, Johannesburg

Mountain View is 'n voorstad van Johannesburg, Suid-Afrika. Dit is in Johannesburg se E-streek geleë.


</doc>
<doc id="118118" url="https://af.wikipedia.org/wiki?curid=118118" title="Oaklands, Johannesburg">
Oaklands, Johannesburg

Oaklands is 'n voorstad van Johannesburg, Suid-Afrika. Dit is in Johannesburg se E-streek geleë.


</doc>
<doc id="118119" url="https://af.wikipedia.org/wiki?curid=118119" title="Orange Grove, Johannesburg">
Orange Grove, Johannesburg

Orange Grove is 'n voorstad van Johannesburg, Suid-Afrika. Dit is in Johannesburg se E-streek geleë.

Orange Grove is sowat 5 km noordoos van die stadsaal geleë, tussen Norwood en Sydenham. Dis in 1902 aangelê, in die jaar voor Norwood, maar die Orange Grove-hotel, eers 'n enkelverdiepingbousel van hout en sinkplate, was daar sedert die ontdekking van goud. In dié hotel het genl. Jan Smuts die stakingsleiers in 1914 ontmoet. Oorkant. aan die linkerkant van die pad na Pretoria (nou Louis Bothalaan), was 'n boord lemoen- en suurlemoenbome; vandaar die naam. Alle poskoetse na en van Pretoria (ses per dag) het in die ou dae by die hotel stilgehou voor hulle die steilte na Bereaheuwel aangedurf het. Die pad was destyds oortrek van poeierstof. Tydens die Tweede Vryheidsoorlog het 'n blokhuis naby die hotel gestaan om die smal klofie te beskerm.



</doc>
<doc id="118120" url="https://af.wikipedia.org/wiki?curid=118120" title="Norwood, Johannesburg">
Norwood, Johannesburg

Norwood is 'n voorstad van Johannesburg, Suid-Afrika. Dit is in Johannesburg se E-streek geleë, sowat 6 km noordoos van die stadsaal, wes van Louis Bothalaan, tussen Houghton Estate, Victoria en Orange Grove. Die voorstad is in 1903 aangelê.


</doc>
<doc id="118121" url="https://af.wikipedia.org/wiki?curid=118121" title="Saxonwold">
Saxonwold

Saxonwold is 'n voorstad van Johannesburg, Suid-Afrika. Dit is in Johannesburg se E-streek geleë, 5 km noord van die stadsaal, noord van die Johannesburgse Dieretuin en die Oorlogsmuseum, suid van Rosebank, en oos van Parkwood.

Saxonwold is aangelê op die plaas Braamfontein en op 11 Maart 1925 geproklameer. Die gebied is oorspronklik deur die Eckstein-myngroep gekoop en in die 1890's met 3 miljoen denne- en bloekombome beplant deur Eduard Lippert, 'n deskundige van Sachsenwald, die Bismarck-landgoed in Duitsland. Ook die plaaslike woud het die naam Sachsenwald (Saksewoud) gekry. Saxonwold is 'n verengelsing van die Duitse naam. Benewens die voorstad Saxonwold, is ook die voorstede Forest Town, Parkwood, Rosebank en die Dieretuin aangelê op die gebied wat die woud vroeër beslaan het.

Vanaf die vroeë 2000's tot hul vlug in 2018 het die Guptafamilie in die Sahara Estate in Saxonwold gewoon.



</doc>
<doc id="118122" url="https://af.wikipedia.org/wiki?curid=118122" title="Sunningdale, Johannesburg">
Sunningdale, Johannesburg

Sunningdale is 'n voorstad van Johannesburg, Suid-Afrika. Dit is in Johannesburg se E-streek geleë.


</doc>
<doc id="118123" url="https://af.wikipedia.org/wiki?curid=118123" title="Sydenham, Johannesburg">
Sydenham, Johannesburg

Sydenham is 'n voorstad van Johannesburg, Suid-Afrika. Dit is in Johannesburg se E-streek geleë.


</doc>
<doc id="118124" url="https://af.wikipedia.org/wiki?curid=118124" title="Sunset Acres">
Sunset Acres

Sunset Acres is 'n voorstad van Johannesburg, Suid-Afrika. Dit is in Johannesburg se E-streek geleë.


</doc>
<doc id="118125" url="https://af.wikipedia.org/wiki?curid=118125" title="Savoy Estate">
Savoy Estate

Savoy Estate is 'n voorstad van Johannesburg, Suid-Afrika. Dit is in Johannesburg se E-streek geleë.


</doc>
<doc id="118126" url="https://af.wikipedia.org/wiki?curid=118126" title="Sunningdale Ridge">
Sunningdale Ridge

Sunningdale Ridge is 'n voorstad van Johannesburg, Suid-Afrika. Dit is in Johannesburg se E-streek geleë.


</doc>
<doc id="118127" url="https://af.wikipedia.org/wiki?curid=118127" title="Simba, Gauteng">
Simba, Gauteng

Simba is 'n klein voorstad van Johannesburg, Suid-Afrika. Dit is in Johannesburg se E-streek geleë.

Die woongebied bestaan slegs uit 'n aantal hoë woonstelblokke en vier kruisstrate (sien GOOGLE maps)


</doc>
<doc id="118128" url="https://af.wikipedia.org/wiki?curid=118128" title="Strathavon">
Strathavon

Strathavon is 'n voorstad van Johannesburg, Suid-Afrika. Dit is in Johannesburg se E-streek geleë.


</doc>
<doc id="118129" url="https://af.wikipedia.org/wiki?curid=118129" title="Riviera, Johannesburg">
Riviera, Johannesburg

Riviera is 'n voorstad van Johannesburg, Suid-Afrika. Dit is in Johannesburg se E-streek geleë.


</doc>
<doc id="118130" url="https://af.wikipedia.org/wiki?curid=118130" title="River Club, Johannesburg">
River Club, Johannesburg

River Club is 'n voorstad van Johannesburg, Suid-Afrika. Dit is in Johannesburg se E-streek geleë.


</doc>
<doc id="118131" url="https://af.wikipedia.org/wiki?curid=118131" title="Raumarais Park">
Raumarais Park

Raumarais Park is 'n voorstad van Johannesburg, Suid-Afrika. Dit is in Johannesburg se E-streek geleë.


</doc>
<doc id="118132" url="https://af.wikipedia.org/wiki?curid=118132" title="Raedene Estate">
Raedene Estate

Raedene Estate is 'n voorstad van Johannesburg, Suid-Afrika. Dit is in Johannesburg se E-streek geleë.


</doc>
<doc id="118133" url="https://af.wikipedia.org/wiki?curid=118133" title="Percelia Estate">
Percelia Estate

Percelia Estate is 'n klein voorstad van Johannesburg, Suid-Afrika. Dit is in Johannesburg se E-streek geleë.


</doc>
<doc id="118134" url="https://af.wikipedia.org/wiki?curid=118134" title="Sandown, Johannesburg">
Sandown, Johannesburg

Sandown is 'n welvarende voorstad in die noorde van Johannesburg in Suid-Afrika.


</doc>
<doc id="118136" url="https://af.wikipedia.org/wiki?curid=118136" title="Perde-uintjie">
Perde-uintjie

Die perde-uintjie ("Moraea tripetala" (L.f.) Ker Gawl.) is 'n geofiet wat endemies is aan Suid-Afrika. Dit kom in die Wes-Kaap voor.

SANBI onderskei tussen drie subspesies:

Die laaste subspesie kom op kleigrond in die renosterveld van Ceres tot Worcester en Barrydale voor en is 'amper bedreigd' (NT). Die ander twee subspesies is as 'veilig' (LC) gelys.

Hierdie plant is slank en 10 – 50 cm hoog met een of meer vertakkings. Dit het enkelvoudige blare wat uit die bodem groei. Die blomme het drie opvallende buitenste blomblare. Die ander blomblare is sterk in grootte verminder. Die blomme is reukloos en word deur bye besoek.


</doc>
<doc id="118137" url="https://af.wikipedia.org/wiki?curid=118137" title="Kaapse bloutulp">
Kaapse bloutulp

De Kaapse bloutulp ("Moraea polystachya") is 'n geofiet wat inheems is aan Suid-Afrika en Namibië. Dit kom in die Wes-, Oos- en Noord-Kaap voor. Op die SANBI-rooilys is dit as 'veilig' gelys.

Dit is 'n meerjarige plant met 'n knol wat drie tot ses lang, bandvormige blare het wat ongeveer 6 – 12 mm wyd is. Die deursnee is 'n bietjie U-vormig en hulle is spiraalvormig gedraai. Soos by ander "Moraea"-spesies het die blomme drie groot buitenste blomblare, wat 6 cm lank kan wees, en die ander blombare is klein en onopvallend. Die blomme is gewoonlik blou van kleur, maar dit kan ook violet of wit wees.

Die plant is giftig vir vee. In die noorde van die Noord-Kaap kom ook "M. venenata" voor, wat baie soos die Kaapse bloutulp lyk, maar die blare is breër (10 -30 mm). 


</doc>
<doc id="118141" url="https://af.wikipedia.org/wiki?curid=118141" title="Cannes-rolprentfees 1982">
Cannes-rolprentfees 1982

Die 35ste jaarlikse Cannes-rolprentfees is van 14-26 Mei 1982 gehou. Die Italiaanse regisseur Giorgio Strehler was die voorsitter van die jurie. Altesaam 46 rolprente en kortfilms het om pryse meegeding. 

Die Amerikaanse rolprent "Missing" van die regisseur Costa Gavras en die Turkse "The Way" ("Yol") van Şerif Gören en Yılmaz Güney het saam die Palme d'Or gewen. Die fees is geopen met D.W. Griffith se "Intolerance" en afgesluit met "E.T. the Extra-Terrestrial" van Steven Spielberg.



</doc>
<doc id="118142" url="https://af.wikipedia.org/wiki?curid=118142" title="Cannes-rolprentfees 1981">
Cannes-rolprentfees 1981

Die 34ste jaarlikse Cannes-rolprentfees is van 13-27 Mei 1981 gehou. Die Franse regisseur en draaiboekskrywer Jacques Deray was die voorsitter van die jurie. Altesaam 42 rolprente en kortfilms het om pryse meegeding. 

Die Poolse rolprent "Man of Iron" ("Człowiek z żelaza") van die regisseur Andrzej Wajda het die Palme d'Or gewen. Die fees is afgesluit met "Honeysuckle Rose" van die regisseur Jerry Schatzberg.



</doc>
<doc id="118143" url="https://af.wikipedia.org/wiki?curid=118143" title="Cannes-rolprentfees 1980">
Cannes-rolprentfees 1980

Die 33ste jaarlikse Cannes-rolprentfees is van 9-23 Mei 1980 gehou. Die Amerikaanse akteur en regisseur Kirk Douglas was die voorsitter van die jurie. Altesaam 49 rolprente en kortfilms het om pryse meegeding. 

Die Amerikaanse rolprent "All That Jazz" van die regisseur Bob Fosse en die Japannese "Kagemusha" van Akira Kurosawa het saam die Palme d'Or gewen. Die fees is geopen met die regisseur Gilles Carle se "Fantastica" en afgesluit met "I'm Photogenic" ("Sono fotogenico") van die regisseur Dino Risi. Die vertoning van Andrei Tarkovsky se "Stalker" is onderbreek deur ’n staking deur elektrisiëns.



</doc>
<doc id="118144" url="https://af.wikipedia.org/wiki?curid=118144" title="Cannes-rolprentfees 1979">
Cannes-rolprentfees 1979

Die 32ste jaarlikse Cannes-rolprentfees is van 10-24 Mei 1979 gehou. Die Franse roman- en draaiboekskryfster Françoise Sagan was die voorsitter van die jurie. Altesaam 44 rolprente en kortfilms het om pryse meegeding. 

Die Amerikaanse rolprent "Apocalypse Now" van die regisseur Francis Ford Coppola en die Wes-Duitse "The Tin Drum" ("Die Blechtrommel") van Volker Schlöndorff het saam die Palme d'Or gewen. Die fees is geopen met die regisseur Miloš Forman se "Hair" en afgesluit met "Us Two" ("À nous deux") van die regisseur Claude Lelouch.



</doc>
<doc id="118145" url="https://af.wikipedia.org/wiki?curid=118145" title="Masai">
Masai

Die Masai is ’n Nilotiese etniese groep wat in Suid-Kenia en Noord-Tanzanië voorkom. Hulle is van die bekendste plaaslike bevolkings omdat hulle naby die Groot Mere van Afrika woon, asook danksy hul besonderse gebruike en kleredrag. Hulle praat Masai ("ɔl Maa"), ’n lid van die Nilo-Sahariese taalfamilie. Hulle kry ook onderrig in die amptelike tale van Kenia en Tanzanië, Swahili en Engels. Die bevolking in Kenia was in die 2009-sensus sowat 841 622, in vergelyking met 377 089 in die 1989-sensus.

Die Tanzaniese en die Keniaanse regering het programme ingestel om die Masai se tradisoneel semi-nomadiese leefstyl te ontmoedig, maar die groep verkies hul eeue oue gebruike. Die wêreldwye welsynorganisasie Oxfam het onlangs beweer die Masai se leefstyl moet aangemoedig word as ’n antwoord op klimaatsverandering vanweë hul vermoë om kos in woestyne en struikvelde te vervaardig. Baie Masai-stamme verwelkom besoekers aan hul dorpies sodat hulle hul kultuur, gebruike en leefstyl kan ervaar.

Die Masai praat ’n Nilo-Sahariese taal. Hulle woon in die gebied om die Groot Mere van Afrika nadat hulle via Suid-Soedan daarheen getrek het. Die meeste sprekers van Nilotiese tale in die gebied, insluitende die Masai, Samburu en Kalenjin, is veeboere en het ’n reputasie as vegters en veerowers.

Nes die Bantoevolke van die streek, het die Masai en ander groepe in Oos-Afrika gebruike aangeneem van die naburige sprekers van Koesjitiese tale, insluitende ouderdomsgebonde gemeenskapsorganisering, besnydenis en woordeskat.

Volgens hul eie mondelingse geskiedenis het die Masai in die Laer Nylvallei noord van die Turkanameer (Noordwes-Kenia) ontstaan en omstreeks die 15de eeu suidwaarts gemigreer.

Tussen die 17de en laat 18de eeu het hulle aangekom in ’n lang strook land wat strek van die huidige Noord-Kenia tot Sentraal-Tanzanië. Baie etniese groepe wat hulle reeds in die gebied gevestig het, is deur die Masai verdryf, terwyl ander soos die Suid-Koesjitiese groepe in die Masai-gemeenskap opgeneem is. Die Nilotiese voorouers van die Kalenjin en Samburu het op soortgelyke wyse sommige vroeëre Koesjitiese bevolkings geabsorbeer.

Die Masai se grondgebied was in die middel 19de eeu op sy grootste toe dit feitlik die hele Groot Skeurvallei beslaan het, asook die omringende grond van Berg Marsabit in die noorde tot by Dodoma in die suide. Teen dié tyd het die Masai en die groter Nilotiese groep waartoe hulle behoort het, met beeste geboer tot so ver oos as die Tanga-kus van Tanganjika (nou Tanzanië). Stropers het spiese en skilde gebruik, maar hulle is veral gevrees vir die gooi van knuppels ("orinka"), wat tot so ver as 100 meter akkuraat kon tref. In 1852 was daar ’n verslag oor ’n groep van 800 Masai-vegters wat aan die trek was in wat nou Kenia is. In 1857, nadat hulle die "Wakuafi-wildernis" in wat nou Suidoos-Kenia is, ontvolk het, het Masai-vegters Mombasa aan die Keniaanse kus bedreig.

Vanweë dié migrasie is die Masai die mees suidelike sprekers van Nilotiese tale.

Die tydperk van uitbreiding is gevolg deur die Masai se "Emutai" van 1883–1902. Dit is gekenmerk deur epidemies van ’n aansteeklike lugwegsindroom onder beeste, runderpes en pokke. Die aanvanklike raming van ’n Duitse luitenant in die destydse Noordwes-Tanganjika was dat 90 persent van beeste en die helfte van wilde diere aan runderpes dood is. Duitse dokters in dieselfde gebied het geraam dat "elke tweede" Afrikaan se gesig deur pokke geskend is. In dié tyd was daar ook ’n droogte; in 1897 en 1898 het geen reën geval nie.

Die Oostenrykse ontdekkingsreisiger Oscar Baumann het tussen 1891 en 1893 in die Masai se grondgebied gereis. Hy het die ou Masai-nedersetting in die Ngorongoro-krater in die 1894-boek "Durch Massailand zur Nilquelle" beskryf. Daar was vroue wat soos geraamtes gelyk het en uit wie se oë die waansin van verhongering gestraal het, vegters wat skaars kon kruip en verswakte, apatiese ouer mense. Swerms aasvoëls het hulle gevolg en gewag dat hulle hulle ten prooi val. Volgens een skatting is omtrent twee derdes van die Masai in dié tydperk dood.

In ’n verdrag van 1904, en weer van 1911, is Masai-grondgebied in Kenia met 60 persent verklein toe Britte hulle uitgesit het om plek te maak vir plase vir setlaars; hulle is daarna in die huidige distrikte Kajiado en Narok ingeperk. Die Masai in Tanganjika is in die 1940's van die vrugbare grondgebied tussen Berg Meru en Kilimandjaro af verskuif, asook van die meeste vrugbare hooglande naby Ngorongoro. Nog grond is afgeneem om natuurreservate en nasionale parke te skep soos Amboseli, Maasai Mara, Nakurumeer, Tsavo en Serengeti.

Die Masai, wat veeboere is, weerstaan die Tanzaniese en die Keniaanse regering se pogings om hulle meer gevestig te laat raak en maak aanspraak op weiregte in baie van die nasionale parke van die twee lande.

Daar is 12 geografiese groepe onder die Masai wat elk sy eie gebruike, voorkoms, leiers en dialekte het. Hulle is die Keekonyokie, Damat, Purko, Wuasinkishu, Siria, Laitayiok, Loitai, Kisonko, Matapato, Dalalekutuk, Loodokolani en Kaputiei.

Die Masai-gemeenskap is uiters patriargaal; ouer mans neem die belangrikste besluite. ’n Mondelinge regskode bepaal baie gedragsaspekte. Amptelike teregstellings is onbekend – gewoonlik sal ’n betaling met beeste ’n groot genoeg straf wees. ’n Skikking buite die hof ("amitu", "om vrede te maak") is ook moontlik; dit behels ’n groot apologie.

Die Masai is monoteïsties en aanbid ’n enkele godheid, Enkai of Engai. Engai het ’n dubbele aard: Engai Narok (Swart God) is goedhartig en Engai Nanyokie (Rooi God) is wraaksugtig. Die "Berg van God", "Ol Doinyo Lengai", is in die noorde van Tanzanië geleë. Die sentrale menslike figuur in godsdienssake is die "laibon", wie se rol insluit sjamaanse heling, waarsêery, voorspellings en om sukses in oorlog en genoeg reën te verseker. Baie Masai het ook die Christelike geloof en Islam aangeneem.

Die Masai is bekend vir hul ingewikkelde juweliersware.

’n Groot sterftesyfer onder babas het daartoe gelei dat kinders nie werklik erken word totdat hulle drie maande oud is nie. Vir die Masai wat ’n tradisionele leefwyse volg, breek die einde van die lewe feitlik sonder seremonie aan: Lyke word buite gelos vir roofdiere. As roofdiere nie ’n lyk eet nie, word geglo daar is iets mee verkeerd en dit kan tot sosiale vernedering lei. Dit is dus nie ongewoon dat lyke met die vet en bloed van ’n geslagte os bedek word nie. Net groot stamhoofde is in die verlede begrawe omdat geglo is dit is sleg vir grond om mense te begrawe.

Die tradisionele Masai-leefstyl sentreer om hul beeste, wat hul vernaamste voedselbron is en aan al hul eetbehoeftes voldoen. Hulle eet die vleis en drink die melk, soms ook die bloed. ’n Man se rykdom word aan sy hoeveelheid beeste en kinders gemeet. ’n Trop van 50 beeste word as respektabel beskou, en hoe meer kinders hoe beter. ’n Man wat baie van die een maar nie van die ander het nie, word as arm beskou. ’n Godsdiensgeloof is dat God al die beeste op aarde vir die Masai gegee het – om ander stamme se beeste te steel is dus net ’n kwessie van terugneem wat regmatig hulle s’n is. Dié gebruik het egter taamlik afgeneem.

Deesdae, vanweë ’n afname in beeste se getalle, maak die Masai ook staat op ander kossoorte soos sorghum, rys, aartappels en kool (laasgenoemde is onder die Masai bekend as "bokblare").

Om ’n tradisionele leefstyl te handhaaf word al hoe moeiliker vanweë die invloed van die moderne wêreld. ’n Algemene geloof dat die Masai skade aan die graslande aanrig met hul veeboerdery, het daartoe gelei dat Britse koloniale beleidmakers al die Masai in 1951 uit die Serengeti Nasionale Park verskuif het na gebiede in en om die Ngorongoro-bewaringsgebied. Van die belofte om die Masai se belange eerste te stel, het nie veel gekom nie.

Weens die toename van die Masai-bevolking en ’n afname in die getalle van beeste, asook die gebrek aan genoeg weiding weens nuwe parkgrense, moes die Masai noodgedwonge nuwe maniere vind om hulself te onderhou. Baie het mielies en ander gewasse begin plant. In 1975 het die Ngorongoro-bewaringsgebied egter verbouing verbied. Om te oorleef moes die Masai aan Tanzanië se markekonomie deelneem. Hulle moes hul beeste en tradisionele medisyne verkoop om kos te kon koop. Die verbod is in 1992 opgehef en verbouing het weer ’n belangrike deel van die Masai-leefwyse geword.

Parkgrense en die privatisering van grondgebied plaas steeds ’n groot beperking op die beskikbaarheid van weiveld. Deur die jare is baie projekte begin om die Masai te help om hul tradisies te bewaar terwyl in die kinders se opvoedingsbehoeftes voorsien word. Al hoe meer mense word boere, sakemanne, veiligheidswagte, kelners en toeristegidse, terwyl ander in die openbare en die privaat sektor betrokke raak.

Die gemeenskap bestaan uit ouderdomsgebonde groepe. Jong seuns word veewagters sodra hulle kan loop en het ’n sorgelose bestaan, buiten rituele pakke slae om moed en uithouvermoë te toets. Meisies is vroeg reeds verantwoordelik vir kos maak en koeie melk. Elke sowat 15 jaar word ’n nuwe geslag Morans of "Il-murran" (vegters) ingewy onder seuns en jong mans tussen 12 en 25 jaar oud wat puberteit bereik het en nie deel van die vorige ouderdomsgroep is nie. Een van die rituele wat ondergaan word om ’n jong vegter te word, is ’n pynlike besnydenis ("emorata") wat sonder verdowingsmiddels uitgevoer word. Dit word deur ouer mans gedoen; hulle gebruik ’n skerp gemaakte mes en beesvelverbande. Die seuns moet die operasie in stilte verduur. Uitdrukkings van pyn kan vernedering veroorsaak. Enige uitroep kan ’n fout in die delikate prosedure veroorsaak wat lewenslange gevolge kan hê. Die helingsproses duur drie tot vier maande; in dié tyd is urinering pynlik en soms feitlik onmoontlik. Jong mans dra vier tot agt maande lank swart klere en verf hul gesig.

In dié tyd woon die mans in ’n "manyatta", ’n "dorpie" wat deur hul ma's gebou is. Daar is geen beskerming nie, wat die vegter se rol as beskermer beklemtoon. Geen kraal word gebou nie, want vegters besit nie beeste nie. Nog rituele word ondergaan voordat iemand ’n senior vegter kan word. Hierna volg die "eunoto"- of "mondigwording"-seremonie.

Wanneer ’n nuwe geslag vegters ingehuldig word, word die bestaande vegters junior oudstes; hulle is verantwoordelik vir politieke besluite totdat hulle senior oudstes word. Die voormalige vegters se hare word afgesny; oudstes se hare moet kort wees.

Vegters word nie toegelaat om seks met besnyde vroue te hê nie – hulle mag wel meisies hê wat onbesny is. Hulle bestee die grootste deel van hul tyd om deur die Masai-grondgebied te loop, ook buite hul seksiegrense. Hulle leer ook om beeste te koop en verkoop in plaas daarvan om hulle soos voorheen te steel.

Jong vroue ondergaan ook besnydenis as deel van ’n uitgebreide volwassewordingseremonie bekend as "emuratare"; hierna gaan hulle gereëlde huwelike aan. Die Masai glo vroulike besnydenis is noodsaaklik en mans kan vroue verwerp wat dit nie ondergaan het nie. Daar is egter kampvegters daarteen, soos die Masai-aktivis Agnes Pareiyo. In sommige gevalle word dit vervang deur ’n "woordelike besnydenis", wat sing en dans behels in plaas van die werklike operasie. Die praktyk word egter steeds hoog aangeslaan in die Masai-gemeenskap. Vroue dra daarna, nes die mans, swart klere en verf hul gesigte. Vroulike besnydenis is onwettig in beide Kenia en Tanzanië.

Die Masai is tradisoneel poligamiste, of veelwywers; daar word geglo dit is ’n manier om die hoë sterftesyfer onder babas en vegters teen te werk. Veelmannery word ook toegepas. ’n Vrou trou nie net met haar man nie, maar met sy hele ouderdomsgroep. Van ’n man word verwag om sy bed af te staan aan ’n besoeker van sy ouderdomsgroep. Die vrou mag egter self besluit of sy by die besoeker wil slaap. Enige kind wat so verwerk word, word beskou as haar man se kind.

Masai-musiek bestaan tradisioneel uit ’n koor wat harmonieë sing terwyl ’n sangleier ("olaranyani") die melodie sing. Die "olaranyani" begin met die sing van ’n reël of die titel ("namba") van ’n lied. Die groep reageer met ’n eenparige keelsang, terwyl die "olaranyani" voortgaan om ’n vers te sing. Elke lied het ’n spesifieke struktuur en die liriek gaan oor ’n spesifieke tema. Saam met die sang word nekbewegings uitgevoer.

Die inhuldigingseremonie van die vegters kan gepaardgaan met 10 dae of meer van sing en dans. Die vegters voer ’n soort verbymars uit, asook die "adumu", of "aigus", wat ook deur buitestanders die "sprongdans" genoem word.) Die mans vorm ’n sirkel en een of twee sal op ’n keer na die binnekant van die sirkel beweeg en begin spring terwyl hulle hul hakke van die grond af hou. Lede van die groep kan hul stemtoon verhoog na gelang van die hoogte van die sprong.

As ’n histories nomadiese en daarna semi-nomadiese volk het die Masai op plaaslike, volop beskikbare materiale en inheemse tegnologie staatgemaak om hul huise te bou. Omdat hulle voortdurend rondgetrek het, was die huise tydelik van aard. Die "bomba" (huise) is stervormig of rond en word deur vroue gebou. Die raamwerk bestaan uit pale wat in die grond staangemaak en met fyner takke deurvleg word. Daarna word dit met ’n mengsel van modder, stokke, gras, beesmis, menslike urine en as gepleister. Die beesmis maak die dak waterdig. Die "enkaj" is klein en is die deel waar die gesin kook, eet, slaap en kuier. Kos, brandstof en ander besittings word ook daarin gestoor en soms word klein soorte vee daar aangehou. Die dorpies word omring deur ’n ronde heining ("enkang") wat deur die mans gebou word. Dit bestaan gewoonlik uit takke met dorings. Snags word alle diere in die omheining veilig gehou.

Klere wissel van ouderdom tot ouderdom en van plek tot plek. Jong mans dra byvoorbeeld maande lank swart ná hul besnydenis. Rooi is andersins die gewildste kleur, maar blou, swart, strepe, blokke en gekleurde Afrika-motiewe word ook aangetref.

Die stukke lap wat om die lyf gedraai word, word in hul taal "shúkà" genoem. Dit is gewoonlik rooi, maar vegters dra ook blou en hulle skrik nie eens vir pienk met blompatrone nie. Masai naby die kus kan ’n "kikoi" dra – ’n soort sarong wat in verskeie kleure en materiale beskikbaar is.

Baie Masai in Tanzanië dra eenvoudige sandale, wat tot onlangs van beesvel gemaak was. Hulle het deesdae sole. Die vroue dra gevlegte en kraaljuwele. Krale speel ’n belangrike rol in die verfraaiing van hul liggaam. Hoewel die betekenis van die krale se kleure verskil, is van die algemeenste betekenisse: wit vir vrede, blou vir water, rooi vir vegters/bloed/dapperheid.

Kralewerk kom ’n lang pad saam met die Masai, wat hul identiteit en posisie in die gemeenskap beklemtoon met liggaamsversierings en .

Die afskeer van hare is algemeen by baie rituele, want dit stel ’n nuwe begin voor. Net vegters dra lang hare en hulle vleg dit in dun vlegsels.

Wanneer ’n kind drie maande oud is, kry hy of sy ’n naam en die hare word afgeskeer buiten ’n streep van die agterkant van die nek tot die voorkop. Seuns se hare word weer geskeer twee dae voordat hulle besny word. Daarna laat hulle hul hare groei en bestee baie tyd aan die stilering daarvan. Katoen- en wolgarings kan gebruik word om die vlegsels te verleng. Die vlegsels kan los hang of met leer vasgebind word. Wanneer vegters junior oudstes word, word hul gevlegte hare afgeskeer.

Omdat mans hul hare afskeer wanneer hulle ’n nuwe lewensfase binnegaan, sal ’n toekomstige bruid ook haar hare afskeer en twee ramme sal geslag word om dit te vier.



</doc>
<doc id="118146" url="https://af.wikipedia.org/wiki?curid=118146" title="Liefde en Vrede">
Liefde en Vrede

Liefde en Vrede is 'n voorstad van Johannesburg, Suid-Afrika. Dit is in Johannesburg se F-streek geleë.


</doc>
<doc id="118147" url="https://af.wikipedia.org/wiki?curid=118147" title="Kibler Park">
Kibler Park

Kibler Park is 'n voorstad van Johannesburg, Suid-Afrika. Dit is in Johannesburg se F-streek geleë.


</doc>
<doc id="118148" url="https://af.wikipedia.org/wiki?curid=118148" title="Klipriviersberg Estate">
Klipriviersberg Estate

Klipriviersberg Estate is 'n klein voorstad van Johannesburg, Suid-Afrika. Dit is in Johannesburg se E-streek geleë.


</doc>
<doc id="118149" url="https://af.wikipedia.org/wiki?curid=118149" title="Klipriviersberg">
Klipriviersberg

"Hierdie artikel handel oor die voorstad; vir die plaas waarop dit aangelê is, sien Klipriviersberg"

Klipriviersberg is 'n voorstad van Johannesburg, Suid-Afrika. Dit is in Johannesburg se F-streek geleë, 6 km suid van die stadsaal.

Die voorstad is op 29 Junie 1943 geproklameer en ontleen sy naam aan die gelyknamige plaas waarop die suidooste van Johannesburg gebou is, Klipriviersberg. Dit was die eiendom van veldkornet Jan Meyer, lid van die eerste Volksraad van die Zuid-Afrikaansche Republiek, na wie Meyerton genoem is. Nog voorstede wat op die plaas Klipriviersberg aangelê is, is Suidheuwels (1942 gestig as Welfare Park), The Hill (1919), Rewlatch (1943), Roseacre (1947), Moffat View (1946), Linmeyer (1947), Elladoone (1955), Unigray (1956) en Regents Park (1904). In die ooste het Klipriviersberg aan die plaas Elandsfontein gegrens. Blykbaar loop Linroy- en Landorstraat met dié grens langs. In die suide het dit aan Palmietfontein gegrens, in die ooste aan Rietvlei 133 en Turffontein 135 en in die noorde aan Doornfontein 140.

Voor die ontdekking van goud in 1886 was Kliprivier een van die twee wyke van die ZAR waarop Johannesburg daarna aangelê sou word. Die ander was Witwatersrand. Weens onderverdeling van die plase en die groot families wat daarop gewoon het, is die Rand toe reeds betreklik dig bewoon vir 'n plattelandse omgewing. In Julie 1875 was daar byvoorbeeld 281 burgers in die wyk Witwatersrand (distrik Pretoria) en minstens 200 in die wyk Kliprivier (distrik Heidelberg); dus sowat 500 burgers en hul afhanklikes in 'n tyd toe gesinne dikwels uit twee ouers en agt of meer kinders bestaan het.




</doc>
<doc id="118150" url="https://af.wikipedia.org/wiki?curid=118150" title="La Rochelle, Johannesburg">
La Rochelle, Johannesburg

La Rochelle is 'n voorstad van Johannesburg, Suid-Afrika. Dit is in Johannesburg se F-streek geleë. Dit is 4 km suidoos van die Johannesburgse stadsaal geleë, noord van Rosettenville en wes van Regents Park.

La Rochelle is in 1895 aangelê op die plaas Turffontein en genoem na die La Rochelle-landgoed, wat behoort het aan Josias Eduard de Villiers, wat op sy beurt genoem is na die seehawe La Rochelle in Frankryk van waar die laaste Franse Hugenote na die Kaap gevaar het. La Rochelle is ook die ou naam van die eertydse NG gemeente Turffontein, wat in 1906 gestig is as die eerste gemeente van die Afrikaanse Susterkerke in die suide van Johannesburg. Met die afstigting van die NG gemeente Rosettenville in 1938 het die voorstad La Rochelle binne die nuwe gemeente se grense geval en moes die moedergemeente se naam verander word. Hoewel La Rochelle onder die ou bedeling 'n blanke groepsgebied was, het die wit bevolking teen die sensus van 2011 afgeneem tot net 6,7%, vergeleke met die swart inwoners se aandeel van 87,7%.

Tussen die 1930's en 1960's het La Rochelle se karakter verander van oorwegende Engels na toenemend gelykop. In 1934 was 277 van die munisipale kiesers Afrikaanssprekend, maar 1 180 Engelssprekend. In 1949 was die verdeling 552 en 990, maar teen 1961 het die Afrikaanssprekendes die topplek ingeneem met 826 kiesers, vergeleke met 799 Engelssprekendes. Die enigste twee skole destyds in La Rochelle was die Laerskool La Rochelle, gestig in 1920, en St. Rosa's Convent. Die Rosettenville Junior Scholl was net anderkant die grens met Rosettenville. 




</doc>
<doc id="118153" url="https://af.wikipedia.org/wiki?curid=118153" title="Turffontein">
Turffontein

Turffontein is 'n voorstad van Johannesburg, Suid-Afrika. Dit is in Johannesburg se F-streek geleë.

Die Turffonteinrenbaan, wat in 1887 vir perdewedrenne gestig is, is hier geleë.

Groep Twee sing van die voorstad in hul liedjie "Die brakke van Turffontein".


</doc>
<doc id="118154" url="https://af.wikipedia.org/wiki?curid=118154" title="Townsview">
Townsview

Townsview is 'n voorstad van Johannesburg, Suid-Afrika. Dit is in Johannesburg se F-streek geleë.


</doc>
<doc id="118155" url="https://af.wikipedia.org/wiki?curid=118155" title="Troyeville">
Troyeville

Troyeville is 'n werkersklasvoorstad van Johannesburg, Suid-Afrika. Dit is in Johannesburg se F-streek geleë.

Troyeville is sowat 2 km oos van Johannesburg se stadsaal geleë. Dis een van die Goudstad se oudste voorstede en in 1891 aangelê deur Van Boeschoten en Lorentz, agente vir Barend Bezuidenhout van die plaas Doornfontein, en deur Lubbers, ’n Johannesburgse prokureur. Die landmeter was G.A. Troye, wat sy naam aan Troyeville sowel as aan Troyestraat gegee het.

Troyeville se strate ontleen hul name aan dié van die vroue en dogters van die Lubbers- en Lorentz-families: Jacoba, Cornelia, Eleanor, ens. Wilhelminastraat is in 1894 genoem na prinses Wilhelmina van Nederland.

Die uitleg van die voorstad word beskryf as "een van die swakste voorbeelde van die roosterplan". Die straatblokke is almal reghoekig, sonder enige inagname van die natuurlike kontoere van die omgewing. Steil strate soos Appoloniastraat loop reguit op teen ’n heuwel, terwyl dit geleidelik daarteen kon uitgeloop het. Voor spoelriolering aangebring is, het die nagvuilwaens wat deur muile getrek is groot moeite gehad om die steiltes uit te kom, en wanneer hulle vol en swaar was, was die afdraande gevaarlik omdat hul remme nie die swaar vrag kon bestendig nie. 

Die afwesigheid van enige wetenskaplike beplanning van voorstede soos Troyeville, Bertrams en Lorentzville was weens die geweldige druk van die snelgroeiende bevolking van Johannesburg. In die jare 1887–1897 het grondeienaars voorstede so gou moontlik aangelê met die enigste doel voor oë om soveel moontlik erwe in elke gebied in te druk. Geen parkies of speelterreine is voorsien nie. Dié siellose voorstede, as aaklige voorbeelde van wat nie gedoen behoort te word nie, het ten minste daartoe bygedra om ’n halfeeu later ’n bewustheid aan te wakker van die noodsaaklikheid van behoorlike stadsbeplanning.

Troyeville het vroeër jare 'n groterige Afrikaanse gemeenskap gehuisves. Volgens die munisipale kieserslys was hier in 1934 304 Afrikaanse kiesers en 2 097 Engelse. IN1949 was dit 1 179 Afrikaans eb 2 075 Engels, maar teen 1961 het die Afrikaanse kiesers effens teruggesak tot 1 067 en die Engelse kiesers amper halveer tot net 1 111. Troyeville was die tuiste van 'n kerk van elk van die drie Afrikaanse Susterkerke. Die NG gemeente Jeppestown (1897) was op die grens tussen Fairview en Troyeville op die hoek van Corrie- en Op De Bergenstraat. Die Gereformeerde kerk Johannesburg-Oos (1930) se kerkgebou was om die hoek in Prinsesstraat en dié van die Hervormde gemeente Kensington (1929) drie straatblokke wes in Andriesstraat. Die NG gemeente het in 1992 met Malvern saamgesmelt, die Gereformeerde kerk het in 1986 deel geword van die gemeente Johannesburg en die Hervormde gemeente het in 2001 ontbind en die handjievol lidmate ingeskakel by die gemeente Johannesburg-Suid. Ook die plaaslike Afrikaanse laerskool, Johan Rissik, het ophou bestaan toe dit einde 1991 gesluit het en leerlinge begin 1992 oorgegaan het na die Laerskool Kensington, wat intussen verengels het.



</doc>
<doc id="118156" url="https://af.wikipedia.org/wiki?curid=118156" title="Tulisa Park">
Tulisa Park

Tulisa Park is 'n voorstad van Johannesburg, Suid-Afrika. Dit is in Johannesburg se F-streek geleë.


</doc>
<doc id="118157" url="https://af.wikipedia.org/wiki?curid=118157" title="Turf Club">
Turf Club

Turf Club is 'n voorstad van Johannesburg, Suid-Afrika. Dit is in Johannesburg se F-streek geleë.


</doc>
<doc id="118158" url="https://af.wikipedia.org/wiki?curid=118158" title="Masai (taal)">
Masai (taal)

Masai (Masai: "ɔl Maa") is ’n Nilo-Sahariese taal wat in Suid-Kenia en Noord-Tanzanië deur sowat 1,64 miljoen Masai gepraat word. Dit is nou verwant aan die ander Maa-variëteite: Samburu, Chamus en Parakuyu. Die sprekers van dié tale is histories verwant en noem almal hul taal "ɔl Maa". 

Die sprekers van Masai word al hoe minder, hoewel nie vinnig nie, weens kontak met ander stamme in Oos-Afrika en die opkoms van Swahili en Engels as oorheersende tale. 

Die Masai se leefstyl is in hul taal vasgevang. Veral die handelstelsels waarvan hulle afhanklik is om hul nomadiese leefstyl te handhaaf, hang af van die oorlewing van hul taal, selfs as ’n minderheidstaal. Al hoe minder Masai is nomadies en hulle verkies deesdae om in klein gemeenskappe te woon om hul taal en ander aspekte van hul kultuur lewend te hou.



</doc>
<doc id="118159" url="https://af.wikipedia.org/wiki?curid=118159" title="Ngai">
Ngai

Ngai (Engai, Enkai, Mweai, Mwiai) is die oppergod in die godsdienste van die Rendille-, Kamba- en Kikuyu-volk van Kenia, asook die Masai van Kenia en Tanzanië. Die god woon op die heilige berg Kirinyaga (Berg Kenia) of volgens die Masai op "Ol Doinyo Lengai" (die "Berg van God") in Noord-Tanzanië.

Volgens die skeppingsmite het Ngai die mens uit ’n boom geskep wat in drie dele verdeel het.



</doc>
<doc id="118166" url="https://af.wikipedia.org/wiki?curid=118166" title="Masai-mitologie">
Masai-mitologie

Die Masai-mitologie omvat verskeie gelowe van die Masai, ’n etniese groep van Kenia en Tanzanië.

Olapa is die maangodin en sy is getroud met Engai, die songod. Die twee gode het eendag baklei en Olapa, wat ’n kort humeur het, het Engai gewond. Om sy wond te verberg het hy so helder geword dat niemand reguit na hom kan kyk en sy vernedering sien nie. Uit wraak het hy een van Olapa se oë uitgeslaan. Volgens die Masai kan dit vandag steeds gesien word met volmaan.

Volgens sommige bronne kan Neiterkob/Naiteru-kop ("wat die aarde begin het") ook na Engai verwys. Hy is ’n minder belangrike god wat bekend is as die bemiddelaar tussen God en die mens.

Daar is verskeie weergawes oor hoe die oppergod, Engai, ontstaan het, maar die idee is dieselfde. Daar word geglo Engai was eers ’n mens wat al die beeste in die wêreld besit het. Toe die aarde en die lug skei, het hy al die beeste met ’n tou langs uit die lug gestuur. Die Masai het al dié beeste gekry. Toe ’n groep jaloerse jagters nie beeste kry nie, het hulle die tou afgesny. Dit het ’n gaping tussen die aarde en lug veroorsaak en die vloei van beeste na die Masai onderbreek. Daarom glo die Masai beeste is ’n direkte skakel met Engai en dat alle beeste aan hulle behoort.

Die Masai beskou hulself dus as die middel van die heelal en die uitverkore volk van Engai. Volgens hulle het Engai drie soorte mense geskep: die Dorrobo, of jagters, vir wie hy heuning en wilde diere gestuur het; die Kikuyu, die landbouers, vir wie Engai saad en graan gestuur het; en die Masai, vir wie hy al die beeste in die wêreld gegee het. Om ander stamme se beeste te steel is dus net ’n kwessie van terugneem wat regmatig hulle s’n is.

Vanweë dié mite word groot klem geplaas op die simboliek van beeste. Die Masai glo beeste besit die eienskappe van Engai. Die eet van hul vleis en drink van hul melk simboliseer die eenwording van Engai en die mens.

Die Masai glo ook elke mens het ’n beskermgees wat hulle met hul geboorte kry. Die gees beskerm die mens tot met sy dood. As die persoon sleg was, dra die gees hom ná sy dood na die woestyn, waar hy geen water en beeste het nie. As hy ’n goeie mens was, word hulle gedra na ’n land met baie beeste en weiveld.




</doc>
<doc id="118167" url="https://af.wikipedia.org/wiki?curid=118167" title="Olapa">
Olapa

Olapa is die Masai van Kenia en Tanzanië se maangodin. Sy is getroud met Engai, die songod. 

Volgens die Masai-mitologie het die twee gode eendag baklei en Olapa, wat ’n kort humeur het, het Engai gewond. Om sy wond te verberg het hy so helder geword dat niemand reguit na hom kan kyk en sy vernedering sien nie. Uit wraak het hy een van Olapa se oë uitgeslaan. Volgens die Masai kan dit vandag steeds gesien word met volmaan.



</doc>
<doc id="118168" url="https://af.wikipedia.org/wiki?curid=118168" title="Bokuintjie">
Bokuintjie

Die bokuintjie ("Moraea setifola" (L.f.) Ker Gawl.) is 'n geofiet wat endemies is aan Suid-Afrika. Dit kom veral in die Wes-Kaap voor, maar ook in die Noord en Oos-kaap. Dit kom as uitheemse plant in Australië en Nieu-Seeland voor.

Hierdie plant vorm bolle en is bladwisselend. Dit word 20 cm groot en het lang smal blare wat diepgroen van kleur is. Die blomme is ligpers en het 'n heldergeel tekening in die middel. Hulle groei op lang, regop stingels.


</doc>
<doc id="118171" url="https://af.wikipedia.org/wiki?curid=118171" title="Annanias Mathe">
Annanias Mathe

Annanias Mathe (c. 1976 – 27 Desember 2016) was 'n berugte reeksverkragter en gewapende rower van Mosambiek. Hy word in 2006 bekend as die enigste persoon ooit om uit die C-Max-gevangenis in Pretoria te ontsnap. Mathe is aanvanklik in November 2006 op 51 aanklagte van moord, poging tot moord, verkragting, kaping en gewapende roof in hegtenis geneem.

Ná sy inhegtenisname is Mathe in die A6-afdeling van C-Max aangehou, wat gevaarlike en geharde misdadigers huisves. Hy slaag daarin om te ontsnap deur homself met petroleumjellie te smeer en uit sy sel se venster, wat slegs 20 cm x 60 cm groot is, te gly. As gevolg hiervan het die pers hom as Suid-Afrika se 'Houdini' geskryf. Hy het vroeër in April 2005 ook uit polisie-aanhouding ontsnap.

Met sy laaste ontsnapping is 'n landwye soektog van stapel gestuur, wat nougeset deur die plaaslike media gevolg is. Hy is weer op 4 Desember 2006 (sowat twee weke ná sy ontsnapping) aangekeer, toe hy 'n motor in die gegoede Johannesburgse voorstad van Craighall gekaap het. Die voertuig was met 'n opsporingstoestel toegerus, wat die polisie en privaat sekuriteitsmaatskappye na Mathe gelei het. Tydens sy inhegtenisname is hy drie keer in die been en in die boud geskiet.

Mathe is op 64 van 71 aanklagte van onder meer verkragting, poging tot verkragting, poging tot moord, roof en diefstal skuldig bevind. Hy is tot 54 jaar gevangenisstraf, met 'n minimum van 43 jaar, gevonnis. Ses bewaarders wat met sy ontsnapping verbind is, is ook afgedank.

Mathe sterf op 27 Desember 2016 in aanhouding. Hy was 40 jaar oud.


</doc>
<doc id="118172" url="https://af.wikipedia.org/wiki?curid=118172" title="Besnydenis">
Besnydenis

Manlike besnydenis is die verwydering van die menslike penis se voorhuid. In die mees algemene prosedure word die voorhuid oopgetrek en van die eikel weggetrek. Daarna word die besnydenistoestel (indien gebruik) oor die voorhuid geplaas en die vel afgeknip. Plaaslike verdowing word meestal gebruik teen pyn en stres. Die prosedure word dikwels om kulturele of godsdiensredes op babas en kinders uitgevoer. In sommige gevalle kan dit gedoen word as behandeling teen ’n mediese toestand of vir die voorkoming van siektes. Dit is ’n behandelingsopsie vir problematiese gevalle van voorhuidvernouing, infeksie van die voorhuid en penis wat nie op ander behandeling reageer nie en chroniese urienweginfeksie.

Die posisie van die wêreld se grootste mediese verenigings wissel van die beskouing dat die besnydenis van babas en kinders geen voordele inhou nie maar wel veiligheidsrisiko's, tot die siening dat dit ’n matige gesondheidsvoordeel inhou wat swaarder weeg as die risiko's. Geen groot mediese vereniging beveel óf ’n verbod op besnydenis aan óf die algemene besnydenis van alle mans nie (buiten die Wêreldgesondheidsorganisasie (WGO) vir gebiede met ’n groot voorkoms van MIV). Etiese en wetlike vrae oor die besnydenis van babas en kinders om niemediese redes is al gevra, en die kwessie is dus omstrede.

Daar is bewyse dat besnydenis die risiko van MIV onder heteroseksuele mans in Afrika suid van die Sahara verlaag. Daarom beveel die WGO aan dat besnydenis oorweeg word as ’n moontlike voorkomende program in gebiede waar MIV algemeen voorkom, soos in bogenoemde gebied. Die gesondheidsvoordele daarvan teen MIV vir gay mans is minder duidelik, asook die voordele daarvan in die ontwikkelde wêreld. Besnydenis in die algemeen word verbind met ’n verlaagde risiko van kankervormende vorme van die menslike papilloomvirus (MPV), asook van urienweginfeksie en peniskanker. Die voorkoming van dié siektes word egter nie beskou as genoegsame rede vir die algemene besnydenis van babas en kinders nie. Die mate waarin besnydenis iemand teen ander seksueel oordraagbare infeksies beskerm, is onduidelik. 

Navorsing in 2010 het gewys besnydenis deur mediese verskaffers hou komplikasies in vir 1,5% van babas en 6% van ouer kinders, met ’n paar gevalle van omvattende komplikasies. Bloeding, infeksie en die verwydering van óf te veel óf te min voorhuid is die algemeenste redes vir komplikasies. Die kans op komplikasies is groter wanneer die prosedure deur ’n onervare persoon uitgevoer word, in onsteriele omstandighede of by ouer kinders. Dit lyk nie of besnydenis ’n negatiewe invloed op seksuele werking het nie.

Die besnydenis van babas word gewoonlik deur ouers gekies vir niemediese redes, soos godsdiens- of persoonlike oortuigings wat moontlik deur gemeenskapnorme bepaal word. Die posisie van die wêreld se grootste gesondheidsverenigings is dat sulke besnydenisse óf geen voordele inhou nie maar wel veiligheidsrisiko's óf dat dit ’n matige gesondheidsvoordeel en klein risiko's inhou. Geen groot mediese vereniging beveel aan dat dit verbied word nie, en ook nie dat alle mans besny behoort te word nie. Die Wêreldgesondheidsorganisasie (WGO) beveel dit egter wel aan vir gebiede met ’n groot voorkoms van MIV, soos Afrika suid van die Sahara. Daar is bewys dat die kans op die oordrag van die virus van vroue aan mans verklein word as die man besny is. Voorwaardes vir so ’n program is ingeligte toestemming, vertroulikheid en ’n afwesigheid van dwang.

Die Koninklike Nederlandse Maatskappy tot die Bevordering van Geneeskuns, wat een van die grootste teenstanders van die roetinebesnyding van babas is, beveel nie aan dat dit verbied word nie uit vrees dat ouers wat op die prosedure aandring, hulle tot swak opgeleide mense sal wend in plaas van professionele mediese verskaffers. Die Deense Kollege van Algemene Praktisyns voer aan besnydenis moet net oorweeg word wanneer dit medies noodsaaklik is, "anders is dit ’n kwessie van verminking".

Besnydenis word aanbeveel as behandeling vir problematiese gevalle van voorhuidvernouing, infeksie van die voorhuid en penis wat nie op ander behandeling reageer nie en chroniese urienweginfeksie. Die WGO beveel dit aan vir seksueel aktiewe mans in gebiede waar MIV algemeen voorkom. Dit word ook deur die International Antiviral Society-USA aanbeveel as teenmaatreël teen MIV vir alle seksueel aktiewe heteroseksuele mans, asook vir gay mans wat anale seks beoefen, veral in gebiede met ’n groot voorkoms van MIV.

Besnydenis word nie aanbeveel vir kinders met sekere genitale struktuurabnormaliteite soos ’n misplaasde urienwegopening, buitengewone kromming van die penis of meerduidige geslagsdele nie, aangesien die voorhuid nodig kan wees vir rekonstruktiewe chirurgie. Dit word ook afgeraai vir kinders wat vroeg gebore is en vir dié wie se gesondheid nie na wense is nie. As ’n kind of volwassene ’n familiegeskiedenis van bloeding het, soos met hemofilie, word aanbeveel dat die bloed getoets word vir normale stollingseienskappe voor besnydenis oorweeg word.

Die voorhuid strek vanaf die basis van die eikel (of glans) van die penis en bedek die eikel. Voorgestelde teorieë vir die doel van die voorhuid is dat dit die penis beskerm terwyl dit in die baarmoeder ontwikkel, die eikel klam hou en seksuele plesier verhoog. Dit kan ook infeksie veroorsaak en sekere siektes vererger. Met ’n besnydenis word die voorhuid verwyder waar dit aan die onderkant van die eikel vas is.

Vir die besnydenis van babas word toestelle soos klampe algemeen gebruik. Eers word geraam hoe ’n groot deel van die voorhuid verwyder moet word. Die voorhuid word oopgetrek om die eikel te onthul en seker te maak dit is normaal voordat die binneste weefsel van die voorhuid van die eikel losgemaak word. Die besnydenistoestel (soms is ’n dorsale snit aan die rugkant van die penis nodig) word dan oor die voorhuid geplaas en bly daar totdat die bloed ophou vloei. Daarna word die voorhuid geamputeer. 

Dit is ’n pynlike prosedure en die gebruik van ’n pynstiller word aanbeveel. Soms word ’n middel ingespuit, maar pynstillende salwe is ook beskikbaar. Iemand wat besny is, moet vier tot ses weke lank nie masturbeer of seks hê nie sodat die wond kan genees.

Besnydenis is een van die mediese prosedures wat wêreldwyd die meeste uitgevoer word. Sowat 37 tot 39 persent van alle mans is besny, waarvan die helfte om godsdiens- en kulturele redes. Dit vind gewoonlik plaas voordat ’n man in sy vroeë twintigs is. 

Die prosedure is meer algemeen in die Moslemwêreld en Israel (waar feitlik alle mans om godsdiensredes besny is), die VSA en sommige dele van Suidoos-Asië en Afrika. Dit is taamlik ongewoon in Europa, Latyns-Amerika, dele van Suider-Afrika en die grootste deel van Asië. 

Die oorsprong van besnydenis is nie seker nie; die oudste dokumentêre bewys daarvan kom uit Antieke Egipte. Verskeie teorieë is al voorgestel, soos dat dit ontstaan het as ’n godsdiensofferande of as ’n inwyding van seuns in die volwasse lewe.

Volgens die historikus Grafton Elliot Smith is die prosedure 15 000 jaar gelede al uitgevoer, voor die begin van die aangetekende geskiedenis. Daar is meningsverskille oor hoekom die gebruik ontstaan het. Een teorie is dat dit in een streek begin en van daar versprei het; volgens ’n ander teorie het dit onafhanklik in verskeie kulture ontstaan. In sy werk van 1891 "History of Circumcision" stel Peter Charles Remondino voor dit het begin as ’n minder gevaarlike manier om die vyand te ontman. Kastrasie of die verwydering van die penis sou waarskynlik tot die dood gelei het, terwyl die een of ander metode van besnydenis die gevangenes sou merk, maar toelaat om te bly leef en as slawe te werk.

Die geskiedenis van die verspreiding van die gebruik kan deur hoofsaaklik twee aparte streke nagespeur word. In die lande suid en oos van die Middellandse See het dit begin in Soedan, Ethiopië en Antieke Egipte. Daarna het dit versprei na die Jode en Moslems, van wie die Bantoevolke die gebruik oorgeneem het. In Oseanië het die inboorlinge van Australië en die Polinesiërs besnydenis beoefen. Daar is ook bewyse van die gebruik onder die Asteke en Majas in die Amerikas, maar min is daaroor bekend.

Daar is bewyse van besnydenis op die Arabiese Skiereiland uit die 4de millennium v.C., toe die Sumeriërs en Semiete na die gebied getrek het wat nou as Irak bekend is. Die vroegste historiese rekord daarvan kom uit Egipte, in ’n beeld uit omstreeks 2400-2300 v.C. van die besnydenis van ’n volwasse man in ’n tombe in Saqqara. Die Egiptenare het hulle waarskynlik besny om higiëniese redes, maar dit was ook deel van hul obsessie met reinheid en is vereenselwig met geestelike en intellektuele ontwikkeling. Geen aanvaarde teorie verduidelik die belangrikheid van besnydenis vir die Egiptenare nie, maar dit lyk asof dit as ’n groot eer en ’n inwyding in die volwasse lewe beskou is. Dit is op openbare seremonies uitgevoer en het klem gelê op die voortbestaan van generasies en vrugbaarheid. 

Dit kon ook ’n teken van die elite gewees het; die "Egiptiese Dodeboek" beskryf hoe die songod, Ra, homself besny het.

Besnydenis kom ook in die Ou Testament voor. In Genesis 17 word die besnydenis van Abraham en sy familie en slawe beskryf. In dieselfde hoofstuk kry Abraham se nageslag opdrag om hul seuns te besny wanneer hulle agt dae oud is as deel van ’n verbond met God.

Sommige geleerdes meen ook die Israeliete het benewens om godsdienstige redes, besnydenis toegepas om penishigiëne in hul warm, sanderige klimaat te vergemaklik, as ’n inwyding in die volwasse lewe of as ’n soort bloedofferande.

Alexander die Grote het die Midde-Ooste in die 4de eeu v.C. verower en in die volgende eeue het die Antieke Griekse kulture en waardes die Midde-Ooste bereik. Die Grieke het besnydenis verafsku en die lewe baie moeilik gemaak vir besnyde Jode wat tussen hulle (en later die Romeine) gewoon het. Antiochus IV het besnydenis verbied, so ook Hadrianus, en dit het help lei tot die Bar Kochba-opstand. In dié tyd is net ’n deel van die voorhuid tydens ’n besnydenis afgesny en sommige vergrieksde Jode het probeer om onbesny te lyk deur die oorblywende dele van hul voorhuid te rek. Joodse leiers het dit as ’n ernstige probleem beskou en in die 2de eeu het hulle vereis dat die hele voorhuid verwyder word. So het dit ook ’n teken geword dat hulle lid is van ’n spesifieke gemeenskap, benewens die nakoming van ’n Bybelse opdrag.

Die apostel Paulus het besnydenis gereïnterpreteer as ’n geestelike begrip en gemeen fisieke besnydenis is nie meer nodig nie. Dit was een van die belangrike redes vir die skeiding tussen die Jode- en Christendom. Hoewel besnydenis nie spesifiek in die Koran (vroeë 7de eeu) genoem word nie, word dit as noodsaaklik in Islam beskou en feitlik alle Moslems word besny. Die gebruik het saam met Islam deur die Midde-Ooste, Noord-Afrika en Suid-Europa versprei.

Djengis Khan en die daaropvolgende Yuan-keisers in China het Islamitiese gebruike soos halaal slagtings en besnydenis verbied. Dit het daartoe gelei dat Chinese Moslems eindelik aan die rebellie teen die Mongole deelgeneem het. Die meer verdraagsame Ming-dinastie het daarna aan die bewind gekom.

Daar word geglo óf die Jode óf die Moslems wat uit Europa na Afrika gekom het, het die gebruik aan die Bantoevolke oorgedra. In die tweede helfte van die 1ste millennium n.C. het inwoners van Noordoos-Afrika suid getrek en groepe uit Arabië, die Midde-Ooste en Wes-Afrika teengekom. Dié mense het verder suid getrek en die huidige Batoestamme geword. Hulle het in die 16de eeu blykbaar gevolg wat beskryf is as die Joodse reg, wat besnydenis ingesluit het. Dié gebruik en elemente van Joodse voedselbeperkings word steeds onder die Bantoevolke aangetref.

Die Polinesiërs en sekere inheemse volke van Australië en die Amerikas beoefen besnydenis. Min is bekend oor die oorsprong en geskiedenis van die gebruik in dié streke in vergelyking met dié in die Midde-Ooste.

Vir die Polinesiërs en boorlinge van Australië het dit waarskynlik begin as ’n bloedofferande en ’n toets van dapperheid. Dit het meer onlangs ’n inwydingsritueel vir jong seuns in die volwasse lewe geword. Skulpe is dikwels gebruik om die voorhuid te verwyder en die bloeding is met eucalyptus-rook stopgesit.

Christopher Columbus het geskryf oor besnydenis onder inheemse Amerikaners. Dit is ook deur die Inkas, Asteke en Majas beoefen. Dit het waarskynlik in Suid-Amerika ook begin as ’n bloedofferande of rituele verminking om dapperheid te toets en het later ’n inwydingsritueel geword.

Besnydenis het in die Engelse wêreld nie algemeen geraak voor die laat 19de eeu nie. In dié tyd het Britse en Amerikaanse dokters dit begin aanbeveel as ’n manier om masturbasie te voorkom. Voor die 20ste eeu is geglo masturbasie verorsaak verskeie fisieke en geestesiektes soos epilepsie, verlamming, impotensie, gonorree, tuberkulose en waansin. In 1855, deels om besnydenis te bevorder as ’n kuur teen masturbasie, het die Engelse dokter Jonathan Hutchinson sy bevindings gepubliseer dat geslagsiektes minder onder Jode voorkom. Hutchinson het die volgende 50 jaar lank besnydenis om gesondheidsredes aanbeveel en hy is eindelik tot ridder geslaan vir sy bydrae tot die geneeskunde. 

In Amerika was Lewis Sayre een van die eerste moderne dokters wat besnydenis aanbeveel het; hy was ’n stigter van die Amerikaanse Mediese Vereniging. In 1870 het hy bensydenis begin gebruik as ’n beweerde kuur vir verskeie kwale in jong seuns, soos verlamming en enstige motoriese probleme. Hy het geglo die stimulasie van die geslagsdele versteur die ewewig van die senuweestelsel en veroorsaak sistematiese probleme. Die gebruik van besnydenis vir goeie gesondheid het ook sin gemaak in die lig van die kiemteorie van dié tyd – dat die voorhuid vol smegma (’n mengsel van afgeskeide stukkies vel en olies) was wat infeksies veroorsaak. Sayre het werk daaroor gepubliseer en dit in toesprake voorgestaan. Sy tydgenote het begin glo hy kan ’n groot verskeidenheid mediese probleme en sosiale kwale genees of voorkom. Die gewildheid van besnydenis het verder toegeneem ná die verskyning van publikasies soos Peter Charles Remondino se "History of Circumcision". Teen die eeuwisseling is die besnydenis van babas in beide Engeland en Amerika feitlik algemeen aanbeveel.

Ná die Tweede Wêreldoorlog het Brittanje ’n nasionale gesondheidsorgstelsel ingestel en begin ondersoek instel na watter mediese prosedures wat deur die nuwe stelsel gedek is, kostedoeltreffend was. Besnydenis om niemediese redes is toe uitgesluit. Volgens Douglas Gairdner se artikel van 1949 "The Fate of the Foreskin" was daar bewyse dat die risiko's groter as die bekende voordele is. Besnydenis het minder gewild geword in Brittanje en die res van Europa. In die 1970's het mediese verenigings in Australië en Kanada aanbevelings gedoen teen die roetinebesnyding van babas, en dit het in albei dié lande afgeneem. Die VSA het in die 1970's soortgelyke aanbevelings gedoen, maar nie daarteen gemaan nie – daar is eenvoudig verklaar dit hou geen mediese voordele in nie. Sedertdien het hulle hul beleid verskeie kere aangepas en die huidige aanbeveling is dat die voordele groter as die risiko's is. Roetinebesnydings word egter nie aanbeveel nie.

In 1986 is voorgestel daar is ’n verband tussen besnydenis en ’n laer voorkoms van MIV-infeksies. Eksperimentele bewyse was nodig om die verband te bepaal en drie ondersoeke is in 2002 begin – in Suid-Afrika, Kenia en Oeganda. Al drie ondersoeke is vroeg gestaak nadat vasgestel is die mans in die besnyde groep het ’n laer voorkoms van MIV gehad as in die kontrolegroep. Die Wêreldgesondheidorganisasie het daarna besnydenis aanbeveel vir gebiede waar die voorkoms van HIV hoog is, hoewel sommige die resultate van die Afrika-ondersoeke in twyfel getrek het en ’n aantal navorsers die doeltreffendheid van besnydenis as ’n metode om MIV te voorkom steeds bevraagteken. 




</doc>
<doc id="118173" url="https://af.wikipedia.org/wiki?curid=118173" title="Kousale gelaagde analise">
Kousale gelaagde analise

Kousale gelaagde analise (KGA) (Internasionaal bekend as "Causal Layered Analysis", afgekort CLA) is 'n tegniek wat gebruik word in strategiese beplanning en in toekomsstudies om insig ten opsigte van die toekoms te skep. Die tegniek is ontwikkel deur Sohail Inayatullah, 'n Pakistan-Australiese toekomsstudienavorser. KGA is veral bruikbaar om nuwe visies van die toekoms te genereer siende dat dit sterk steun op beelde en metafore.

Kousale gelaagde analise is 'n tegniek wat gebruik maak van analise op vier verskillende vlakke gefokus op 'n onderwerp onder beskouing, in 'n poging om 'n geïntegreerde insig in veral moontlike toekoms beelde en tendense te verkry. Inayatullah identifiseer die vier vlakke as volg:

1. Die litanie-vlak wat insluit kwantitatiewe tendense, gewoonlik oorbeklemtoon vir politieke doeleindes. Hierdie vlak verwys na die uiters sigbare maar ook grootliks nie-krities beskoude data en opskrifte wat aandag trek. Die gevolg kan wees 'n gevoel van apatie, hulpeloosheid, of geprojekteerde aksie. Inayatullah noem dit "die konvensionele vlak van toekomsnavorsing wat geredelik politiek van vrees kan genereer."

2. Sosiale oorsake-vlak, insluitende ekonomiese, kulturele, politieke en historiese faktore wat die litanie vlak onderlê.

3. Strukturele en wêreldbeskouing-vlak wat struktuur in die samelewing ondersteun en legitimeer. Dit verwys na die verskillende maniere om kennis te bekom en die onderliggende strukture wat sodanige kennis ondersteun.

4. Metaforiese, mitiese en narratiewe-vlak. Hierdie bly sentraal ten opsigte van alle insigte, aksies en situasies onder beskouing. 
Die uitdaging is om die navorsing te doen terwyl op en af tussen die verskillende lae (vlakke) beweeg word. KGA help om inklusief te wees ten opsigte van die verskillende maniere van kennis bekom.

KGA word vir die eerste keer as 'n toekomsstudies tegniek voorgestel in Sohail Inayatullah se 1998 artikel in die toekomsstudies vaktydskrif "Futures". soewl as sy TEDx aanbieding Later sou Inayatullah twee werke oor KGA en die toepassing daarvan saamstel naamlik die "CLA Reader" in 2004 en "CLA 2.0" in 2015. Hierdie boeke bevat verskeie studies waarin KGA toegepas word in verskillende onderwerpe waaronder: 






</doc>
<doc id="118174" url="https://af.wikipedia.org/wiki?curid=118174" title="Glenys Lynne">
Glenys Lynne

Glenys Lynne Mynott is 'n Suid-Afrikaanse sanger, later deel van Four Jacks and a Jill, wat bekend is vir treffers soos "Ramaja", "Haai Casinova" en "Een, twee, drie".

Lynne het op twaalf begin sing. Haar ma het haar aangespoor en sy het lesse by Al Preston geneem. Op vyftien wen sy 'n landwye talentkompetisie en kort daarna behaal sy 'n tweede plek op LM Radio se "Talent Parade". Haar eerste album, "Teenage Time", is op sestien vrygestel.

Ná skool sing sy sewe maande lank saam met die "Harold Roy Band" in Benoni, waarna sy saam met Johnny Kongos en die G-Men deur Suid-Afrika toer. In 1962 speel sy in Gordon Vorster se rolprent, Jy’s lieflik vanaand, waarin sy die liedjie "‘n Bietjie te jonk" sing. Haar eerste enkelspeler, "Not Because I'm Bad", is in 1963 vrygestel.

In 1964 begin sy saam met "The Zombies", Suid-Afrika se eerste rockgroep met lang hare, te sing. Die groep het hul naam later na Four Jacks and a Jill verander.

In die 1970's begin Lynne om Afrikaanse albums op te neem, wat haar gewildheid 'n hupstoot onder 'n wyer deel van die Suid-Afrikaanse bevolking gegee. Sy het ook 'n aantal geestelike albums vrygestel.

Haar grootste sukses was met "Ramaja", wat in Julie 1976 sy toetrede tot Springbokradio se Top 20-treffersparade gemaak het, en vir drie weke op die nommer een-posisie was.




</doc>
<doc id="118177" url="https://af.wikipedia.org/wiki?curid=118177" title="Lorentzville">
Lorentzville

Lorentzville is 'n voorstad van Johannesburg, Suid-Afrika. Dit is in Johannesburg se F-streek geleë.

Lorentzville is sowat 4 km noordoos van Johannesburg se stadsraad geleë. Dit is in 1892 aangelê toe 28 ha van die plaas Doornfontein in 2 780 erwe verdeel is. Die huurreg is toegeken aan J.A. Muller, wat sy belange afgestaan het aan J.C. van Boeschoten, R.F. Bertram en H. Lorentz, na wie die voorstad genoem is.


</doc>
<doc id="118178" url="https://af.wikipedia.org/wiki?curid=118178" title="Linmeyer">
Linmeyer

Linmeyer is 'n voorstad van Johannesburg, Suid-Afrika. Dit is in Johannesburg se F-streek geleë, sowat 7 km suid van die stadsaal. Dit word begrens deur Oakdene in die weste, The Hill in die noorde, onbeboude heuwels in die ooste en die N12 Suidelike Verbypad in die suide.

Die voorstad Linmeyer is aangelê op die plaas Klipriviersberg en op 25 Junie 1947 geproklameer, een van minstens 10 voorstede wat op die plaas gebou is en moontlik die derde jongste, aangesien Roseacre, wat min of meer ewe oud is, langer as 'n maand vantevore geproklameer is, op 14 Mei, maar Elladone (1955) en Unigray (1956), die laaste twee, eers sowat 10 jaar later. Die naam is 'n vervorming van Lynne Meyer, vrou van die eienaar van die plaas Klipriviersberg, Johan George Meyer, waarskynlik die seun van die oorspronklike eienaar, die Volksraadslid J.P. (Jan) Meyer.



</doc>
<doc id="118179" url="https://af.wikipedia.org/wiki?curid=118179" title="Lindberg Park">
Lindberg Park

Lindberg Park is 'n voorstad van Johannesburg, Suid-Afrika. Dit is in Johannesburg se F-streek geleë.


</doc>
<doc id="118180" url="https://af.wikipedia.org/wiki?curid=118180" title="Malvern, Johannesburg">
Malvern, Johannesburg

Malvern is 'n voorstad van Johannesburg, Suid-Afrika. Dit is in Johannesburg se F-streek geleë. Dit strek oor nagenoeg 27 straatblokke van Reynolds View by die Hoër Seunskool Jeppe se skoolterrein in die weste tot by Germiston in die ooste, 'n afstand van nagenoeg 4 km. Vanaf Kensington in die noorde tot by Denver in die suide is die afstand op sy langste net sowat sewe straatblokke, oftewel sowat 600 m.

Die voorstad is deur Malvern Estates Limited op die plaas Doornfontein aangelê en op 23 Junie 1904 geproklameer. Die meeste van die strate is genoem na resiesperde, onder meer Persimmon, St. Amant, St. David en St. Frusquin. Malvern-Wes is 'n klein voorstadjie wat aan die einde van Foxstraat begin en sowat 1 km wes van Malvern geleë is, waarvan dit geskei word deur Reynolds View en Belgravia. Dié voorstadjie huisves die Voorbereidende Skool Jeppe. Op sy beurt is Malvern-Oos 'n voorstad van Germiston, 6 tot 8 km oos van Johannesburg se stadsaal. Malvern self is oos van Belgravia geleë, noord van Denver en suid van Kensington. Dit bevat Fotheringhampark en Alexanderpark. 

Julesstraat is besonder breed gemaak sodat dit as hoofstraat tussen Johannesburg en Germiston, oos van Malvern, kon dien, wat dan ook gebeur het. Maar die straat het berug geraak vir die hoë voorkoms van ongelukke weens spoed. Die voorstad is genoem na die dorp Malvern in Engeland, moontlik omdat 'n vroeë bewoner van die omgewing van daar af gekom het.

Malvern was eens die tuiste van 'n Afrikaanse gemeenskap wat groot genoeg was om 'n NG gemeente, Malvern, en 'n laerskool, die Laerskool Malvern, te onderhoud. Die gemeente het in 1992 met die NG gemeente Jeppestown saamgesmelt as die NG gemeente Kensington, wat gebruik maak van Malvern se kerkgebou en saal in Kingstraat, Malvern. Die laerskool het einde 1991 saamgesmelt met die laerskole Johan Rissik (Troyeville) en Kensington onder laasgenoemde se naam en in hul geboue op die grens van Bezuidenhoutsvallei en Kensington. Die Laerskool Malvern se laaste tuiste was in St. Frusquinstraat, nadat dit aanvanklik in Jeppestown was en daarna in Julesstraat. Die laaste geboue huisves die Malvern Primary School. Dié skool, Hillcrest Primary School (tradisioneel die Engelsmedium-laerskool van die buurt) en Malvern High School (tradisioneel die buurt se Engelsmedium-hoërskool) se leerders is reeds jare lank hoofsaaklik swart.




</doc>
<doc id="118181" url="https://af.wikipedia.org/wiki?curid=118181" title="Marshalltown">
Marshalltown

Marshalltown is 'n voorstad van Johannesburg, Suid-Afrika. Dit is in Johannesburg se F-streek geleë.


</doc>
<doc id="118182" url="https://af.wikipedia.org/wiki?curid=118182" title="Mayfair, Johannesburg">
Mayfair, Johannesburg

Mayfair is 'n voorstad van Johannesburg, Suid-Afrika. Dit is in Johannesburg se F-streek geleë.

Die voorstad is 4 km wes van die stadsaal geleë. Dit word geskei deur die spoorlyn na Krugersdorp. In die weste word Mayfair begrens deur Mayfair-Wes. Mayfair is aangelê op die plaas Langlaagte no. 258, waarvan die mineraleregte in 1886 deur J.B. Robinson gekoop is. Die goewermentslandmeter M.C. Vos het die buurt opgemeet en die eerste erwe is op 24 Mei 1896 verkoop. Robinson het sy hoofkwartier hier gehad toe dit meestal kaal veld was en sy eerste verdiepingkantoorgebou hier opgerig. Langermanstraat is genoem na sy algemene bestuurder, wat gekeer het dat die Robinson-myngroep hom in vereenselwig met die Reform Committee. Die voorstad is bes moontlik genoem na die bekende voorstad in Londen.

Hoewel Mayfair ingevolge die Groepsgebiedewet 'n blanke woongebied was, het die Indiese bevolking reeds voor die einde van apartheid skerp begin toeneem sodat dié bevolkingsgroep, tesame met Moslem-immigrante uit die res van Afrika, teen 2011 die meerderheid van die bevolking uitgemaak het. 

Dis ironies dat die kerkraad van die NG gemeente Fordsburg, in wie se gemeentegrense ook Mayfair geval het, reeds voor 1920 begin bekommerd raak het oor die “snel-toenemende Indiër-indringing” in Fordsburg. Die eerste stap om die middelpunt van die gemeente uit Fordsburg te verskuif, was die bou van die pastorie en saal in Mayfair in 1929, maar toe die ou kerkgebou in die jare dertig reeds “aan alle kante deur die Asiaat ingesluit was”, het dit ’n dringende saak geword. Omdat daar nog skuld van sowat £2 000 op die nuwe geboue in Mayfair gerus het, het die kerkraad in Junie 1934 besluit om eers te wag met ’n voorstel van ’n ouderling dat die kerkgebou verskuif word, tot dié skuld gedelg is. In Oktober 1937 is die saak weer op ’n kerkraadsvergadering geopper en dié keer benoem hy ’n kommissie om die saak deeglik te ondersoek. Hoewel die kommissie in 1938 aanbeveel het dat die kerk op ’n oop stuk grond in Mayfair gebou moes word, het die kerkraad besluit om te wag totdat die volgende predikant eers bevestig was. Eindelik is die nuwe kerkgebou, in Vierdelaan, Mayfair, in April 1940 ingewy. 

Nadat Mayfair en Fordsburg tot blanke groepsgebiede verklaar is, is die NG gemeente Mayfair) in 1953 van Fordsburg afgestig met sy kerkgebou in Agtstelaan, suid van die spoorlyn en in omgewing waar die kerkraad van Fordsburg vroeër gekla het oor die "Indiër-indringing". Dié gemeente het net tot 1976 bestaan. 

Ook die [[Gereformeerde kerk Johannesburg]] (later genoem Johannesburg-Mayfair het oorspronklik sy kerk in Fordsburg gehad. Omstreeks die 1930's is 'n kerkgebou opgerig in Brixton, maar eindelik het die gemeente in die vroeë 1960's na Sesdelaan, Mayfair, ook noord van die spoorlyn, verskuif.




</doc>
<doc id="118183" url="https://af.wikipedia.org/wiki?curid=118183" title="Mayfield Park">
Mayfield Park

Mayfield Park is 'n voorstad van Johannesburg, Suid-Afrika. Dit is in Johannesburg se F-streek geleë.


</doc>
<doc id="118184" url="https://af.wikipedia.org/wiki?curid=118184" title="Meredale">
Meredale

Meredale is 'n voorstad van Johannesburg, Suid-Afrika. Dit is in Johannesburg se F-streek geleë.


</doc>
<doc id="118185" url="https://af.wikipedia.org/wiki?curid=118185" title="Bergen-Belsen-konsentrasiekamp">
Bergen-Belsen-konsentrasiekamp

Bergen-Belsen (ook Belsen) was 'n Nazi-konsentrasiekamp in die noorde van Duitsland gedurende die Tweede Wêreldoorlog. Duisende mense, veral Jode en Sowjet-soldate, het in Belsen gesterf. Die kamp was suidwes van die dorp Bergen, naby Celle in die hedendaagse Nedersakse geleë. Dit was een van die grootste konsentrasiekampe in Duitsland.

Die kamp is oorspronklik gestig om krygsgevangenes te huisves. In 1943 is dele daarvan in 'n konsentrasiekamp omskep. Die aanvanklike doel was om Jode aan te hou wat later vir Duitse krygsgevangenes uitgeruil kon word.

Van 1941 tot 1945 is sowat 50 000 gevangenes en 20 000 Sowjet-krygsgevangenes in Belsen dood. Tot 35 000 van hulle is net voor, of net na die kamp bevry is aan tifus oorlede.

Die kamp is op 15 April 1945 deur Britse soldate bevry. Hulle het 60 000 mense daar aangetref, asook 13 000 lyke wat onbegrawe op die grond gelê het.

Vandag is daar 'n gedenkteken met 'n uitstalruimte op die terrein.



</doc>
<doc id="118187" url="https://af.wikipedia.org/wiki?curid=118187" title="Mulbarton">
Mulbarton

Mulbarton is 'n voorstad van Johannesburg, Suid-Afrika. Dit is in Johannesburg se F-streek geleë.


</doc>
<doc id="118188" url="https://af.wikipedia.org/wiki?curid=118188" title="Mondeor">
Mondeor

Mondeor is 'n voorstad van Johannesburg, Suid-Afrika. Dit is in Johannesburg se F-streek geleë.


</doc>
<doc id="118189" url="https://af.wikipedia.org/wiki?curid=118189" title="Moffat View">
Moffat View

Moffat View is 'n voorstad van Johannesburg, Suid-Afrika. Dit is in Johannesburg se F-streek geleë, sowat 6 km suid van die stadsaal, noord van Suidheuwels en die Suidelike Klipriviersbergpad, oos van Regents Park en wes van Queenshaven Village en Elladoone.

Moffat View is een van sowat suidoostelike voorstede wat op die plaas Klipriviersberg aangelê is. Dis op 13 November 1946 geproklameer. Die naam is waarskynlik afgelei van die woonbuurt se nabyheid aan Moffatpark, so genoem ter herinnering aan John Abraham Moffat (1871–1941), 'n argitek wat talle van Johannesburg se vroeë geboue ontwerp het, maar blykbaar ook met grond gespekuleer het. 



</doc>
<doc id="118190" url="https://af.wikipedia.org/wiki?curid=118190" title="Nasrec">
Nasrec

Nasrec is 'n voorstad van Johannesburg, Suid-Afrika. Dit is in Johannesburg se F-streek geleë.


</doc>
<doc id="118191" url="https://af.wikipedia.org/wiki?curid=118191" title="New Centre, Johannesburg">
New Centre, Johannesburg

New Centre is 'n voorstad van Johannesburg, Suid-Afrika. Dit is in Johannesburg se F-streek geleë.


</doc>
<doc id="118192" url="https://af.wikipedia.org/wiki?curid=118192" title="Newtown, Johannesburg">
Newtown, Johannesburg

Newtown is 'n voorstad van Johannesburg, Suid-Afrika. Dit is in Johannesburg se F-streek geleë.


</doc>
<doc id="118193" url="https://af.wikipedia.org/wiki?curid=118193" title="Nieu-Doornfontein">
Nieu-Doornfontein

Nieu-Doornfontein is 'n voorstad van Johannesburg, Suid-Afrika. Dit is in Johannesburg se F-streek geleë. Dis die tuiste van die Ellispark-stadion, Johannesburg se vernaamste munisipale swembad en die Standard Bank-arena (tennis).


</doc>
<doc id="118194" url="https://af.wikipedia.org/wiki?curid=118194" title="Observatory, Johannesburg">
Observatory, Johannesburg

Observatory is 'n voorstad van Johannesburg, Suid-Afrika. Dit is in Johannesburg se F-streek geleë.

Observatory is ’n groot tuinvoorstad, sowat 6 km oosnoordoos van die Johannesburgse stadsaal. Die Transvaalse Sterrewag is in 1903 gebou op die rif wat Berea, Yeoville en Bertrams van Bezuidenhoutsvallei skei en wat destyds ’n helder en rookvrye atmosfeer gehad het. ’n Pad moes na die eensame observatorium gebou word en weerskante daarvan het ’n voorstad begin vorm aanneem. Dit is nou, saam met Observatory Uitbreiding, geleë in ’n breë vallei tussen Observatory-koppie in die suide, Bellevue-Oos in die weste, Orange Grove in die noorde, en Cyrildene en Dewetshof in die ooste. Die Observatory-gholfbaan is in die middel van die voorstad, en die noordelike gaping in die rif staan bekend as Sylviapas, wat lei na Linksfield.

Observatory was 1964 tot 1978 die tuiste van die NG gemeente Johannesburg-Sterrewag. In laasgenoemde jaar is dit saam met die NG gemeente Noordoosrand by Johannesburg-Noord ingelyf. In dié voorstad het die NG Kerk die Maria Kloppers-kinderhawe tot stand gebring. Dis ook die tuiste van die Hoër Meisieskool Athlone, wat reeds sedert kort ná 1994 hoofsaaklik swart leerders het. Die gelyknamige seunskool is suid van Observatory in Bezuidenhoutsvallei geleë. Ook die Laer Meisiekool Observatory het geen meer leerders uit die geledere van Observatory se wit inwoners nie. Dié skool maak daarop aanspraak dat hy een van net twee openbare primêre skole vir meisies is, maar die Laer Meisieskool La Rochelle in die Paarl, die Laer Meisieskole Rustenburg en Oakhurst in Rondebosch, die Laer Meisieskool Wynberg en die Christelik en Nasionale Primêre Meisieskool Oranje in Bloemfontein is almal laerskole net vir meisies.

Volgens die sensus van 2011 het Observatory toe 4 076 inwoners gehad, van wie 1 786 swart was, 1 415 wit, 482 Asies of Indiërs en 209 bruin. In 2001 was die totale inwonertal 3 940, toe 1 915 wit was, 1 564 swart, 283 Asies of Indiërs en 177 bruin. Altesaam 184 het hulself as ander geklassifiseer. Net 191 het hul huistaal in 2011 as Afrikaans aangedui, dieselfde getal as in 2001. Met ’n grootte van net oor die 3 km² is dit een van Johannesburg se grootste voorstede.



</doc>
<doc id="118195" url="https://af.wikipedia.org/wiki?curid=118195" title="Ophirton">
Ophirton

Ophirton is 'n voorstad van Johannesburg, Suid-Afrika. Dit is in Johannesburg se F-streek geleë.


</doc>
<doc id="118196" url="https://af.wikipedia.org/wiki?curid=118196" title="Oakdene">
Oakdene

Oakdene is 'n voorstad van Johannesburg, Suid-Afrika. Dit is in Johannesburg se F-streek geleë.


</doc>
<doc id="118197" url="https://af.wikipedia.org/wiki?curid=118197" title="Ormonde">
Ormonde

Ormonde is 'n voorstad van Johannesburg, Suid-Afrika. Dit is in Johannesburg se F-streek geleë.


</doc>
<doc id="118198" url="https://af.wikipedia.org/wiki?curid=118198" title="Springfield">
Springfield

Springfield is 'n klein voorstad van Johannesburg, Suid-Afrika. Dit is in Johannesburg se F-streek geleë.


</doc>
<doc id="118199" url="https://af.wikipedia.org/wiki?curid=118199" title="Stafford, Johannesburg">
Stafford, Johannesburg

Stafford is 'n klein voorstad van Johannesburg, Suid-Afrika. Dit is in Johannesburg se F-streek geleë.


</doc>
<doc id="118200" url="https://af.wikipedia.org/wiki?curid=118200" title="Steeledale">
Steeledale

Steeledale is 'n industriële voorstad van Johannesburg, Suid-Afrika. Dit is in Johannesburg se F-streek geleë.


</doc>
<doc id="118202" url="https://af.wikipedia.org/wiki?curid=118202" title="Kashima Antlers">
Kashima Antlers




</doc>
<doc id="118203" url="https://af.wikipedia.org/wiki?curid=118203" title="Urawa Reds">
Urawa Reds




</doc>
<doc id="118205" url="https://af.wikipedia.org/wiki?curid=118205" title="JEF United Chiba">
JEF United Chiba




</doc>
<doc id="118206" url="https://af.wikipedia.org/wiki?curid=118206" title="Tokyo Verdy">
Tokyo Verdy




</doc>
<doc id="118207" url="https://af.wikipedia.org/wiki?curid=118207" title="Yokohama F. Marinos">
Yokohama F. Marinos




</doc>
<doc id="118208" url="https://af.wikipedia.org/wiki?curid=118208" title="Yokohama Flügels">
Yokohama Flügels



</doc>
<doc id="118209" url="https://af.wikipedia.org/wiki?curid=118209" title="Shimizu S-Pulse">
Shimizu S-Pulse


</doc>
<doc id="118210" url="https://af.wikipedia.org/wiki?curid=118210" title="Nagoya Grampus">
Nagoya Grampus




</doc>
<doc id="118211" url="https://af.wikipedia.org/wiki?curid=118211" title="Gamba Osaka">
Gamba Osaka




</doc>
<doc id="118212" url="https://af.wikipedia.org/wiki?curid=118212" title="Sanfrecce Hiroshima">
Sanfrecce Hiroshima




</doc>
<doc id="118213" url="https://af.wikipedia.org/wiki?curid=118213" title="Shonan Bellmare">
Shonan Bellmare




</doc>
<doc id="118214" url="https://af.wikipedia.org/wiki?curid=118214" title="Júbilo Iwata">
Júbilo Iwata




</doc>
<doc id="118215" url="https://af.wikipedia.org/wiki?curid=118215" title="Kashiwa Reysol">
Kashiwa Reysol




</doc>
<doc id="118216" url="https://af.wikipedia.org/wiki?curid=118216" title="Cerezo Osaka">
Cerezo Osaka




</doc>
<doc id="118217" url="https://af.wikipedia.org/wiki?curid=118217" title="Kyoto Sanga FC">
Kyoto Sanga FC



</doc>
<doc id="118218" url="https://af.wikipedia.org/wiki?curid=118218" title="Avispa Fukuoka">
Avispa Fukuoka



</doc>
<doc id="118219" url="https://af.wikipedia.org/wiki?curid=118219" title="Vissel Kobe">
Vissel Kobe



</doc>
<doc id="118221" url="https://af.wikipedia.org/wiki?curid=118221" title="Menslikepapilloomvirus-infeksie">
Menslikepapilloomvirus-infeksie

Menslikepapilloomvirus-infeksie is ’n infeksie deur die menslike papilloomvirus (MPV). 

Die meeste MPV-infeksies veroorsaak geen simptome nie en klaar spontaan op. In sommige gevalle kan hulle vratte of voorkankerletsels veroorsaak. Laasgenoemde verhoog die risiko vir kanker van die serviks, vulva, vagina, penis, anus, mond en keel. 

Byna alle gevalle van servikale kanker is te wyte aan MPV, met twee tipes – MPV16 en MPV18 – wat verantwoordelik is vir 70 persent van gevalle. Tussen 60 en 90 persent van die ander bogenoemde kankers word ook met MPV verbind. MPV6 en MPV11 is ’n algemene oorsaak van genitale vratte en laringeale papillomatosis.

Die menslike papilloomvirus is ’n DNS-virus van die familie Papillomaviridae, waarvan meer as 150 soorte bekend is. Meer as 40 soorte word deur seksuele kontak oorgedra en tas die anus en geslagdsele aan. 

Risikofaktore vir hardnekkige MPV-infeksies sluit in eerste seksuele kontak op ’n vroeë ouderdom, veelvuldige seksmaats, rook en ’n swak immuunstelsel. MPV word meestal versprei deur volgehoue velkontak met die vagina of anus. ’n Ma kan dit ook soms aan haar ongebore kind oordra. Dit kan nie deur byvoorbeeld toiletsitplekke versprei word nie. Iemand kan deur meer as een soort MPV besmet word. Die virus tas net mense aan.

Inenting kan die meeste algemene soorte infeksie voorkom. Dit moet dus voor infeksie toegedien word en daarom is die aanbevole ouderdom tussen 9 en 13 jaar. 

’n Servikale ondersoek, soos met ’n Papsmeer, kan vroeë tekens van kanker opspoor. In so ’n geval is vroegtydige behandeling moontlik en die resultate beter. Servikale ondersoeke het die getal infeksies en sterftes weens servikale kanker in die ontwikkelde wêreld laat afneem. Vratte kan met vriesing verwyder word.

MPV is wêreldwyd die mees algemene seksueel oordraagbare infeksie. Die meeste mense word die een of ander tyd in hul lewe daardeur geraak. In 2012 was daar wêreldwyd sowat 528 000 nuwe gevalle en 266 000 sterftes weens servikale kanker. Sowat 85% hiervan het in die ontwikkelende wêreld voorgekom. 

Sowat 1 persent van seksueel aktiewe volwassenes het genitale vratte. Hoewel gevalle van vratte sedert die tyd van Antieke Griekeland aangeteken is, is hul virale aard eers in 1907 ontdek.



</doc>
<doc id="118224" url="https://af.wikipedia.org/wiki?curid=118224" title="Innes en Franna Benadé">
Innes en Franna Benadé

Innes en Franna Benadé is 'n Afrikaanse sangpaar en broers. Hulle het in 1985 die ATKV se Crescendo-kompetisie gewen en in 1987 wen hulle die TV "Debuut"-kompetisie, wat die publiek aan nuwe talent in Afrikaanse musiek voorgestel het. Hulle eerste album, "Ek weet ek kan", het die twee liedjies wat hulle tydens die Debuut-kompetisie gesing het, "Pretoria" en "By my vanaand", ingesluit. Hierna het hulle deur die land getoer en talle langspeelplate uitgereik.

Franna in 1962 op Nylstroom gebore. In 1989 sluit hy by die Suid-Afrikaanse Polisiediens aan en in 1992 stel hy sy eerste solo-album vry. Hy begin in 1995 om druiwe op 'n plaas in Nylstroom te verbou. In Mei 2001 verhuis hy en sy gesin na Harrismith waar hy die aanbiddingsleier in hul gemeente was. Aan die begin van 2008 trek hulle terug na Nylstroom, waar hy met wild boer.

Innes is in 1958 gebore. Hy het later 'n predikant geword.



</doc>
<doc id="118228" url="https://af.wikipedia.org/wiki?curid=118228" title="Peniskanker">
Peniskanker

Peniskanker is ’n kwaadaardige groeisel aan die vel of weefsel van die penis. Sowat 95 persent van peniskankers is plaveiselselkarsinoom (PSS). Ander soorte is taamlik skaars.

Plaveiselselsarkinoom word in die volgende soorte geklassifiseer:

Soos baie ander kwaadaardige gewasse kan peniskanker deur die liggaam versprei. Dit is gewoonlik die primêre bron van kanker, wat beteken die kanker ontstaan in die penis. Dit is selde ’n sekondêre kwaadaardigheid, wanneer die kanker van ’n ander plek na die penis versprei.

Die menslike papilloomvirus kom voor in tot 40 persent van peniskankergevalle. MPV16 is die soort wat die meeste peniskankers veroosaak – sowat 63 persent van MPV-positiewe gewasse. In die geval van vratagtige/basaloïede kankers is die voorkoms van MPV 70 tot 100 persent, terwyl dit in ander gevalle sowat 30 persent is.

Simptome sluit in:

MIV-positiewe mans se kans om peniskanker te kry is agt keer so groot as ander mans s'n. Die menslike papilloomvirus is ’n groot faktor in die ontwikkeling van dié kanker – tot 40 persent van gevalle in die VSA. Daar is meer as 120 soorte MPV. Genitale vratte verhoog die kans van peniskanker met tot 3,7 keer as dit langer as twee jaar voorgekom het. Sowat die helfte van mans met peniskanker het ook genitale vratte, wat deur MPV veroorsaak word.

Swak higiëne kan die kans op peniskanker vergroot. Smegma, ’n kombinasie van afgeskeide stukkies vel en olie wat onder die voorhuid kan saampak, word verbind met ’n groter voorkoms van peniskanker. Die Amerikaanse Kankervereniging reken smegma kan nie kanker veroorsaak nie, maar verhoog die risiko omdat dit ’n irritasie en inflammasie van die penis veroorsaak.

’n Infeksie van die eikel van die penis, bekend as balanitis, en ’n besering van die penis word verbind met ’n kans op peniskanker van sowat 3,1 keer dié van ander mans. Infeksie word gewoonlik veroorsaak deur swak higiëne, ’n allergiese reaksie op sekere seepsoorte of ’n onderliggende gosondheidstoestand soos reaktiewe artritis of diabetes. Klein skeurtjies en skaafwonde aan die penis word verbind met ’n verhoogde kans van 3,9 keer. 

Voorhuidvernouing is ’n mediese toestand waar die voorhuid nie heeltemal oor die eikel kan terugtrek nie en word verbind met ’n hoër kans op peniskanker. Dit kan ook ’n simptoom van peniskanker wees. Parafimose is ’n mediese toestand waar die voorhuid agter die eikel vashaak en is ook ’n risikofaktor.

Sommige studies toon besnydenis as kind verskaf ’n sekere mate van beskerming teen peniskanker, maar dit is nie die geval wanneer ’n volwassene besny word nie. Daar is voorgestel die afname in risiko in eersgenoemde geval word veroorsaak deur ’n kleiner kans op voorhuidvernouing, smegma en MPV-infeksies.

Peniskanker kom selde voor by mans jonger as 50 jaar. Sowat vier uit elke vyf mans wat daarmee gediagnoseer word, is ouer as 55. Ligeensklerose, ’n siekte waar die vel wit verkleur, is ’n risikofaktor. Die presiese oorsaak van die siekte is onbekend en daar is dus geen bekende manier om dit te voorkom nie.

Rook of die kou van twak verhoog die kans op peniskanker met tot ses keer, na gelang van hoeveel en hoe lank die persoon gerook het. Mans met psoriase wat met UV-lig en ’n middel bekend as psoralen behandel is, het ’n groter kans op peniskanker.

Inenting teen MPV kan die risiko op MPV en dus peniskanker verlaag. Die gebruik van kondome kan waarskynlik ook help om iemand teen MPV-verwante peniskanker te beskerm. Verder kan goeie genitale higiëne – die daaglikse was van die penis, skrotum en voorhuid met seep – die kans op balanitis en dus peniskanker verklein. Om op te hou rook kan ook die risiko verklein. Sekere geleerdes meen besnydenis as kind kan ’n mens teen peniskanker beskerm; die Amerikaanse Kankervereniging noem egter hoe skaars die siekte is en dat nie die Amerikaanse of Kanadese akademie van pediaters die roetinebesnydenis van babas aanbeveel nie.

Voorhuidvernouing kan voorkom word deur die toepassing van behoorlike higiëne en die terugtrek van die voorhuid oor die eikel op ’n gereelde grondslag. Parafimose kan voorkom word deur die voorhuid nie vir lang tydperke teruggetrek te hou nie.

Verskeie soorte behandeling is beskikbaar na gelang van die stadium van die kanker. Dit sluit in chirurgie, bestraling, chemo- en biologiese terapie. Die gewas en van die omringende weefsel kan ook verwyder word, die kankerselle kan met laserlig weggebrand word, die voorhuid kan besny of die penis of ’n deel daarvan weggesny word.

Meer gevorderde kankers kan ’n kombinasie van chirurgie, bestraling en chemoterapie vereis.



</doc>
<doc id="118230" url="https://af.wikipedia.org/wiki?curid=118230" title="Sekelgras">
Sekelgras

Die sekelgras ("Pogonarthria squarrosa" (Roem. & Schult.) Pilg.) is 'n grasspesie wat inheems is aan Suid-Afrika. Dit kom veral in die provinsies Noord-Wes, Vrystaat, Gauteng, Limpopo, Mpumalanga, KwaZulu-Natal en die ooste van Noord-Kaap voor. Op die SANBI-rooilys is dit as 'veilig' (LC) gelys. Dit word ook in Lesotho, Eswatini, Mosambiek, Botswana en Namibië aangetref.

Dit is 'n meerjarige plant wat regop groei en 1,2 m hoog word. Dit het 'n opvallende bloeiwyse wat tot 40 cm lank kan word. Dit het 'n as wat reguit groei met talle kort en opwaarts gebuigde sytakkies, wat soos 'n visgraat lyk. Daarom heet dit in Engels die "herringbone grass".

Sekelgras groei veral op versteurde grond. Dit is 'n harde en onsmaaklike subklimaksspesie en word as 'minder gewens' vir beweiding beskou.


</doc>
<doc id="118234" url="https://af.wikipedia.org/wiki?curid=118234" title="Riviergras">
Riviergras

Die riviergras ("Arundinella nepalensis" Trin.) is 'n grasspesie wat inheems aan Suid-Afrika is. Dit kom in die provinsies Noord-Wes, Vrystaat, Gauteng, Limpopo, Mpumalanga, KwaZulu-Natal, Oos-Kaap en Wes-Kaap voor. Op die SANBI-rooilys is dit as 'veilig' (LC) gelys. Dit het 'n groot voorkomsgebied wat in Afrika noordelik tot Kenia reik en westelik tot Senegal. Verder kom dit in Indië, Nepal, die suide van China en in Australië voor.

Dit is 'n immergroen plant wat regop groei en 0,9 – 2 m of selfs tot 3 m hoog word. Dit het 'n kort geskubde wortelstok. Die halme word soms geoes om vir grasdakke gebruik te word.


</doc>
<doc id="118237" url="https://af.wikipedia.org/wiki?curid=118237" title="Benetton">
Benetton

Die Benetton Groep is ’n Italiaanse mode-etiket wat in 1966 deur Luciano Benetton in Ponzano Veneto in die Noord-Italiaanse provinsie Treviso gestig is. Benetton vervaardig kleurvolle vryetydskleding, bybehore en sporttoebehore vir vroue, mans en kinders wat as massaprodukte teen bekostigbare pryse in die mode-etiket se eie winkels dwarsoor die wêreld en via ander kleinhandelkanale verkoop word. 

Benetton het groot sukses behaal met ongewone en opspraakwekkende advertensieveldtogte wat tussen 1982 en 2000 deur die Milaanse fotograaf en artistieke direkteur Oliviero Toscani ontwerp is en waarin nie tekstiele sentraal staan nie, maar politieke en sosiale brandpunte in skokkende foto's getematiseer word, met die teks ""United Colors of Benetton"" daaronder. 

Vir 'n goeie saak het ook Luciano Benetton nie geskroom om self betrokke te raak by ongewone aksies in winkels nie. So het hy kondome aan klante geskenk of hom naak getoon om met die slagspreuk "«Gee my my klere terug!»" klere vir behoeftiges in te samel.

'n Tweede handelsmerk van die groep is "Sisley" wat oorspronklik in 1968 in Parys as vervaardiger van katoenmode gevestig is. In 1974 is dit deur die Benetton Groep oorgeneem. Sisley-mode en -bybehore word onder meer in die etiket se eie winkels verkoop.

Die groep se naam is van die Benetton-familie afgelei. Giuliana Benetton begin op vyftien om truie vir 'n plaaslike maatskappy te brei. Haar ouer broer, Luciano, sien 'n toekoms in sy suster se bedrywighede en besluit om die truie per fiets aan tekstiel-maatskappye te verkoop. Later begin sy twee ander broers, Gilberto en Carlo, hom help en die familie maak uiteindelik hulle eerste winkel in 1965 in Belluno oop.

In 1969 open hulle hul eerste buitelandse filiaal in Parys. Daarna volg New York in 1980 en Tokio in 1982. Vandag besit hulle 'n netwerk van ongeveer 5 000 winkels in die belangrikste internasionale markte.

Danksy sy sukses met die "United Colors of Benetton"-mode-etiket was die Benetton-familie in staat om met sy houermaatskappy grootskaals in ander sektore soos eiendomme, voedselverwerking en infrastruktuur te belê. So hou die Benettons via "Atlantia S.p.A." onregstreekse belange (26,6 persent) in "Autostrade per l’Italia SpA", 'n onderneming wat sowat twee derdes van Italië se snelwegnetwerk bestuur.

Met mode as sy kernbelang was dit vir die Benetton Groep 'n logiese stap om sy aktiwiteite na ander ontwerpgebaseerde belangevelde uit te brei, insluitende sy korporatiewe boukuns. Reeds in 1964, lank voordat die samewerking met bekende sterargitekte 'n modeverskynsel in die wêreld van mode-ontwerpers geword het, het Luciano Benetton aan twee jong en ambisieuse argitekte, Afra en Tobia Scarpa, die opdrag gegee om sy eerste tekstielfabriek te ontwerp. Die Benetton-familie het sodoende sy eie argitektoniese visie van 'n ideale werkplek ontwikkel. 

Die groep se navorsingsentrum vir korporatiewe kommunikasie in Treviso, "Fabrica", is deur die befaamde Japannese argitek Tadao Ando ontwerp.




</doc>
<doc id="118238" url="https://af.wikipedia.org/wiki?curid=118238" title="DNS-virus">
DNS-virus

DNS-virusse is ’n groep virusse wat so genoem word omdat hul erflike materiaal uit DNS (deoksiribonukleïensuur) bestaan, in teenstelling met RNS-virusse.

Die DNS-virusse word soos volg onderverdeel:

"DNA" is die Engels vir DNS.


</doc>
<doc id="118239" url="https://af.wikipedia.org/wiki?curid=118239" title="RNS-virus">
RNS-virus

RNS-virusse is ’n groep virusse wat so genoem word omdat hul erflike materiaal uit RNS (ribonukleïensuur) bestaan, in teenstelling met DNS-virusse.

Die RNS-virusse word soos volg onderverdeel:

"RNA" is die Engels vir RNS.



</doc>
<doc id="118248" url="https://af.wikipedia.org/wiki?curid=118248" title="Retrovirus">
Retrovirus

Retrovirusse is enkelstring-RNS-virusse met ’n positiewe polariteit en ’n DNS-tussenstadium. By die infeksie van die gasheer vervaardig die virus DNS van sy RNS-genoom – die teenoorgestelde proses as normaalweg, waar DNS in RNS omgesit word (dus "retro", omgekeerd). 

Hul naam word aangedui met "RT" agteraan gevoeg. ’n Voorbeeld is die MI-virus, wat ’n ssRNA-RT-virus is.


</doc>
<doc id="118250" url="https://af.wikipedia.org/wiki?curid=118250" title="Lys van virusse">
Lys van virusse

Die Internasionale Komitee vir die Taksonomie van Virusse gee aan virusse name en gee ’n taksonomiese lys van virusse uit. Die mees onlangse lys is dié van 2011. Hierop word die erkende genusse en spesies genoem en indien bekend die families en ordes waartoe hulle behoort. Die name is Engels.

Orde: Caudovirales
Orde: Herpesvirales (Herpesvirusse)

Orde: Mononegavirales
Orde: Nidovirales

Orde: Picornavirales
Orde: Tymovirales



</doc>
<doc id="118251" url="https://af.wikipedia.org/wiki?curid=118251" title="Vrat">
Vrat

Vratte is gewoonlik klein, growwe, harde groeisels wat dieselfde kleur as die res van die vel het. Daar is gewoonlik geen simptome nie, tensy hulle onder die voete voorkom; hulle kan dan pynlik wees. Wanneer hulle aan die hande en voete aangetref word, kan hulle ander dele van die liggaam ook aantas. Een of baie vratte kan voorkom. Hulle is nie kankeragtig nie.

Vratte word veroorsaak deur ’n infeksie deur die menslike papilloomvirus (MPV). Faktore wat die risiko van infeksie kan verhoog, is die gebruik van openbare storte, die werk met vleis, ekseem en ’n lae immuunstelsel. Die virus dring vermoedelik die vel binne waar dit effens beskadig is.

’n Paar soorte word aangetref, soos gewone vratte, soolvratte en genitale vratte. Laasgenoemde word gewoonlik seksuseel oorgedra.

Sonder behandeling verdwyn die meeste soorte vratte binne ’n paar maande tot ’n paar jaar. Hulle kan behandel word met onder meer salisielsuur wat aan die vel gesmeer word en met hipotermiese behandeling. Genitale vratte word op ander maniere behandel.

Vratte is baie algemeen en die meeste mense kry dit die een of ander tyd. Hippokrates het dit al in 400 v.C. beskryf. Die huidige geraamde voorkoms vir niegenitale vratte onder die algemene publiek is 1-13 persent. Dit kom veral by jong mense voor.



</doc>
<doc id="118252" url="https://af.wikipedia.org/wiki?curid=118252" title="Ben-Hur">
Ben-Hur

Ben-Hur is ’n historiese roman deur die Amerikaanse skrywer Lewis Wallace wat op 12 November 1880 deur Harper & Brothers gepubliseer is. Dit is die eerste werk van fiksie wat die seën van 'n pous ontvang het.

Die roman speel in die tyd van Jesus in Antieke Rome en Antieke Judea af. Dit vertel die verhaal van twee mans – 'n Joodse prins (Ben-Hur) en 'n Roomse volkstribuun – wie se lewenslange vriendskap tot bittere haat versuur. Teen die einde beleef Ben-Hur die kruisiging van Jesus en bekeer hom tot die Christendom.

Die boek was Amerika se topverkoper-roman tot "Gone with the Wind" in 1936 verskyn het. Ná die vrystelling van die Ben-Hur-fliek in 1959 (met Charlton Heston in die hoofrol) het die roman se verkope weer die hoogte ingeskiet, en die van "Gone with the Wind" oortref. Talle ander flieks is van die storie gemaak, onder andere in 2016 met Morgan Freeman in die hoofrol.

Die verhaal is deur H.J.M. Redelinghuys in Afrikaans vertaal.


</doc>
<doc id="118253" url="https://af.wikipedia.org/wiki?curid=118253" title="Vaginale kanker">
Vaginale kanker

Vaginale kanker is ’n soort kanker wat in die weefsel van die vagina voorkom. Primêre vaginale kanker is skaars en is gewoonlik ’n plaveiselselkarsinoom (PSS). Dit is meer algemeen dat die kanker van ander dele van die liggaam na die vagina versprei.

Vaginale kanker word veral aangetref by vroue bo 50 jaar, maar kan op enige ouderdom voorkom, selfs by babas. Dit kan dikwels genees word as dit betyds ontdek word. Chirurgie of ’n kombinasie van chirurgie en bestraling word gewoonlik gebruik om dit te behandel.

Daar is dikwels geen simptome nie en die kanker word meestal opgespoor tydens ’n roetine-ondersoek. As daar wel simptome is, is dit gewoonlik abnormale vaginale bloeding, wat ná seks of tydens, voor of ná menstruasie kan voorkom.

Ander, minder spesifieke tekens sluit in moeilike of pynlike urinering, pyn tydens seks en pyn in die bekkenarea. Die verskillende fases is:

Verskeie toetse word gebruik om vaginale kanker te diagnoseer, soos:




</doc>
<doc id="118257" url="https://af.wikipedia.org/wiki?curid=118257" title="Anale kanker">
Anale kanker

Anale kanker is ’n kanker (kwaadaardige gewas) wat in die menslike anus, die distale opening van die spysverteringskanaal, voorkom. Dit is ’n ander soort siekte as die meer algemene kolonkanker.

Anale kanker is gewoonlik ’n plaveiselselkarsinoom wat dikwels met infeksie deur die menslike papilloomvirus (MPV) verbind word. 

Simptome van anale kanker kan insluit pyn of druk die anus of rektum, ’n verandering in opelyfgewoontes, ’n knop naby die anus, rektale bloeding, ’n gejeuk of afskeiding. Bloeding kan erg wees.


Die stadiums van anale kanker is:

Anale kanker is voorheen met chirurgie behandel. Die probleem daarmee was dat die interne en eksterne anale sluitspier verwyder moes word en pasiënte daarna inkontinent was. Baie moes ná hul operasies permanente kolostomieë dra.

Tans word chemoterapie en bestraling dikwels gebruik om die noodsaaklikheid van chirurgie uit te skakel. Die sluitspier kan dan ongeskonde bly en die pasiënt se lewe is ná behandeling van ’n hoër gehalte as vroeër. Die kans op heling en oorlewing is uitstekend en baie pasiënte se sluitspier is daarna nog in ’n werkende toestand. Sommige pasiënte kan egter ná ’n kombinasie van chemoterapie en bestraling inkontinent wees. 

Sowat 10 tot 20 persent van pasiënte wat vir anale kanker behandel is, sal daarna ’n metastatiese siekte ontwikkel (waar die siekte na ’n ander deel van die liggaam verplaas word). Metastatiese of terugkerende anale kanker is moeilik om te behandel en vereis gewoonlik chemoterapie. Bestraling kan ook gebruik word vir spesifieke dele van die liggaam wat probleme ondervind. 



</doc>
<doc id="118261" url="https://af.wikipedia.org/wiki?curid=118261" title="Genitale vrat">
Genitale vrat

Genitale vratte is simptome van ’n aansteeklike seksueel oordraagbare infeksie wat deur sekere soorte van die menslike papilloomvirus (MPV) veroorsaak word. Vratte is die makliks herkenbare simptoom van genitale MPV-infeksie. Sowat 90 persent van mense wat met MPV besmet word, sal nie genitale vratte ontwikkel nie en die ander 10 persent kan die virus aan ander oordra.

Die MPV-soorte 6 en 11 is meestal die oorsaak van genitale vratte. Dit word deur regstreekse vel-tot-velkontak oorgedra, gewoonlik tydens orale, anale of genitale seks met ’n persoon wat die virus het. Terwyl sommige soorte MPV servikale of anale kanker kan veroorsaak, word genitale vratte deur ander soorte meegebring. 

’n Mens kan deur verskillende soorte MPV besmet word – terselfdertyd of op verskillende tye. Hulle kan op enige plek om of op die anus of geslagsdele voorkom en word meestal aangetref op eksterne oppervlakke van die liggaam, soos die skag van die penis, die skrotum of die lippe van die vagina. Hulle kan ook op interne oppervlakke voorkom, soos in die opening van die uretra en in die vagina of anus.

Hulle kan so klein as 1-5 mm breed wees, maar kan ook groei en in groot massas versprei. Hulle kom meestal in trosse voor. Soms lyk hulle soos klein steeltjies. Hulle kan hard of sag wees en hul kleur kan wissel. Soms bloei hulle.

Hoewel ramings van die hoeveelheid nuwe gevalle per jaar wissel, is MPV so algemeen dat feitlik alle seksueel aktiewe mense dit die een of ander tyd in hul lewe sal kry. ’n "Condyloma acuminatum" is ’n enkele vrat, terwyl ’n "condylomata acuminata" meervoudige vratte is. Hoewel die name ooreenstem met "condyloma latum", is laasgenoemde ’n komplikasie van sekondêre sifilis.



</doc>
<doc id="118267" url="https://af.wikipedia.org/wiki?curid=118267" title="Pylgras">
Pylgras

Pylgras ("Heteropogon contortus (L.) Roem. & Schult.") is 'n grasspesie. Dit is inheems aan Suid-Afrika en kom voor in alle provinsies. Op die SANBI-rooilys is dit as 'veilig' (LC) gelys.

Dit is 'n meerjarige plant met regop halms wat 30 – 100 cm lank en 1,5 – 3 mm in deursnee word. Die halmknope is swart van kleur. Die blaarskedes is gekield. Die blare kan 3 – 30 cm lank wees en 2 -8 mm breed. Die bloeiwyse is uit trosse saamgestel. Daar is steriele en vrugbare stekeltjies.

Dit is baie vir beweiding geskik.


</doc>
<doc id="118269" url="https://af.wikipedia.org/wiki?curid=118269" title="Benjamin Bennett">
Benjamin Bennett

Benjamin Bennett (1904–1985) was ’n Suid-Afrikaanse misdaadskrywer en joernalis. Hy het talle boeke gelewer en was ook die spookskrywer van "Looking At My Heart" (1968), die biografie van die hartoorplantingspasiënt Philip Blaiberg.

Bennett is in 1904 in Kimberley gebore en matrikuleer van die Kimberley Boys' High School. Van 1925 tot 1975 werk hy as 'n joernalis vir die Cape Argus, daarna as nuusredakteur en uiteindelik as die redakteur van "Argus Action". Hy is in 1985 oorlede.

Boeke uit sy pen:



</doc>
<doc id="118270" url="https://af.wikipedia.org/wiki?curid=118270" title="Bentley">
Bentley

Bentley is 'n Britse vervaardiger van groot, gerieflike en baie duur motorkarre, soortgelyk aan die Rolls-Royce. In 1998 het Volkswagen Bentley vir £ 430 000 000 gekoop.

Die maatskappy is 18 Januarie 1919 deur Walter Owen Bentley (1888–1971) in Engeland gestig. Ná die Eerste Wêreldoorlog was Bentley bekend vir sy sportmotors wat aan die Le Mans-wedrenne deelgeneem, en dikwels ook gewen het. Bentley word in 1931 deur Rolls-Royce oorgeneem, waarna produksie is vir 2 jaar gestaak is. Sedert 1998 word Bentley egter deur die Duitse Volkswagen-groep besit. Vanaf 2012 is hulle grootste afsetgebied in China.





</doc>
<doc id="118273" url="https://af.wikipedia.org/wiki?curid=118273" title="Papilloom">
Papilloom

’n Papilloom of papilloma is ’n goedaardige gewas wat uitwaarts groei in ’n tepel- of vingervorm. In hierdie sin verwys "papil" na die vorm van die groeisel en nie ’n gewas op ’n bestaande papil (soos die tepel) nie.

Wanneer die term buite verband gebruik word, verwys dit dikwels na infeksies wat deur die menslike papilloomvirus (MPV) veroorsaak word, soos vratte. MPV-infeksies is ’n groot oorsaak van servikale kanker, hoewel die meeste MPV-infeksies nie kanker veroorsaak nie. Daar is egter ’n paar ander toestande benewens MPV wat papillome veroorsaak, sowel as ’n paar onbekende oorsake.

’n Goedaardige papilloom is ’n groeisel uit die boonste laag van die vel of slymvlies wat van ’n paar weke tot 10 jaar kan bly. Dit kan wit of ’n normale kleur wees, met ’n deursnee van tussen 1 en 5 cm.

Die groeisels is blomkoolvormig en kan "steeltjies" hê of nie. Die mees algemene plekke waar hulle voorkom, is aan die verhemelte/kleintongetjie, gevolg deur die tong en lippe. Hulle word ook op ander dele van die liggaam aangetref.

Daar is geen bewyse dat papillome kwaadaardig kan word nie. Behandeling sluit uitsnyding in; hulle keer selde terug.



</doc>
<doc id="118275" url="https://af.wikipedia.org/wiki?curid=118275" title="ICD-O">
ICD-O

Die Internasionale Klassifikasie van Siektes vir Onkologie (ICD-O) is ’n domeinspesifieke uitbreiding van die ICD-10 vir siektes waarby gewasse betrokke is. Dié klassifikasie word algemeen deur kankerregisters gebruik. Die huidige weergawe is die derde een (ICD-O-3). ICD-10 sluit ’n lys morfologiese kodes in. Hulle kom uit die tweede weergawe van die ICD-O (ICD-O-2) wat ten tyde van publikasie gegeld het.

Twee asse word vir die indeling van siektes gebruik: morfologie en topografie.

Die morfologie-as is vir die vorm en struktuur van die gewas. Dié as is veral belangrik omdat SNOMED (’n versameling mediese terme) die ICD-O-klassifikasie van morfologie gebruik. 

Die topografie-as is vir die ligging van die gewas aan die liggaam. Dit stem ooreen met seksie C van die ICD-10 en het dieselfde gebly as in die ICD-O-2.



</doc>
<doc id="118289" url="https://af.wikipedia.org/wiki?curid=118289" title="Towerby">
Towerby

Towerby is 'n voorstad van Johannesburg, Suid-Afrika. Dit is in Johannesburg se F-streek geleë.


</doc>
<doc id="118290" url="https://af.wikipedia.org/wiki?curid=118290" title="Theta, Johannesburg">
Theta, Johannesburg

Theta is 'n piepklein voorstad van Johannesburg, Suid-Afrika. Dit is in Johannesburg se F-streek geleë.


</doc>
<doc id="118291" url="https://af.wikipedia.org/wiki?curid=118291" title="The Hill, Johannesburg">
The Hill, Johannesburg

The Hill is 'n voorstad van Johannesburg, Suid-Afrika. Dit is in Johannesburg se F-streek geleë.


</doc>
<doc id="118292" url="https://af.wikipedia.org/wiki?curid=118292" title="Pageview">
Pageview

Pageview is 'n voorstad van Johannesburg, Suid-Afrika. Dit is in Johannesburg se F-streek geleë.



</doc>
<doc id="118293" url="https://af.wikipedia.org/wiki?curid=118293" title="Parktown">
Parktown

Parktown is 'n voorstad van Johannesburg, Suid-Afrika. Dit is in Johannesburg se F-streek geleë. Parktown het met die aanlê daarvan die oorspronklike spogbuurte van die Goudstad, Doornfontein en Belgravia, vervang as die stad se mees gesogte buurt.

Parktown, wat aangelê is op die plaas Braamfontein, begin sowat 2 km noord van die Johannesburgse stadsaal en strek die hele ent van Empireweg noordwaarts tot amper by die Johannesburgse Dieretuin. Aan die oostekant word dit begrens deur Houghton en in die weste deur Westcliff. Dit het die onderskeiding dat dit die eerste voorstad is wat nie beplan is om soveel moontlik erwe te verkoop ten einde wins te maak nie, maar vir die gerief en gemak van sy inwoners. Die gebied is in 1891 opgemeet deur die Eckstein-group (Corner House) met kontoerpaaie en standplase van sowat 'n halwe hektaar elk en met straatserwitute in die titelaktes om die insypeling van handel of nywerheid te voorkom. So is dit beplan om die stad se voortreflikste voorstad te wees. Die huise op Houghtonrif het 'n onbelemmerde uitsig van 50 km tot by Pretoria en die Magaliesberg. Van die magtigste magnate het hier gewoon, onder wie sir J.B. Robinson, sir Lionel en lady Florence Phillips, kol. C.L. Andersson en sir George Albu.

Parktown se water het oorspronklik gekom van die fontein by Sans Souci en is gepomp na twee hoë staalwatertenks, 'n treffende baken tot hulle in 1908 afgetakel is. In 1901 het lord Alfred Milner in Sunnyside kom woon, 'n paleisagtig woning, nou 'n privaat hotel. Die eerste motorbusse in Johannesburg het in 1904 van Corner House na Parktown geloop.



</doc>
<doc id="118294" url="https://af.wikipedia.org/wiki?curid=118294" title="Randview">
Randview

Randview is 'n voorstad van Johannesburg, Suid-Afrika. Dit is in Johannesburg se F-streek geleë.


</doc>
<doc id="118295" url="https://af.wikipedia.org/wiki?curid=118295" title="Prolecon">
Prolecon

Prolecon is 'n voorstad van Johannesburg, Suid-Afrika. Dit is in Johannesburg se F-streek geleë.


</doc>
<doc id="118296" url="https://af.wikipedia.org/wiki?curid=118296" title="Park Central, Johannesburg">
Park Central, Johannesburg

Park Central is 'n klein voorstad van Johannesburg, Suid-Afrika. Dit is in Johannesburg se F-streek geleë.


</doc>
<doc id="118297" url="https://af.wikipedia.org/wiki?curid=118297" title="Pepergras">
Pepergras

Pepergras ("Ranunculus muricatus") is 'n uitheemse plant aan Suid-Afrika. Die plant stam uit die Middellandse Seegebied, maar kom nou ook in ander gebiede van die wêreld voor soos in Engeland en die Verenigde State.

Dit is 'n eenjarige kruidgewas – nie 'n gras nie – wat 15–50 cm hoog kan word. Dit het afwisselende blare en alleenstaande blomme wat geel van kleur is. Hulle word deur vlieë bestuif. Die stele is lank en die plant het 'n pepersmaak wat sy naam verklaar. Alle dele van die plant is giftig, en dit bevat 'n sterk suur sap wat velblase veroorsaak. Verhitting en droging vernietig die gif.


</doc>
<doc id="118299" url="https://af.wikipedia.org/wiki?curid=118299" title="Moerasgras">
Moerasgras

Die moerasgras ("Leersia hexandra" Sw.) is 'n plant wat inheems aan Suid-Afrika is en wat in alle provinsies behalwe die Noord-Kaap voorkom.

Moerasgras het 'n pantropiese voorkomsgebied, ongeveer tussen 30 grade noord en suid. Dit kom veral in moerasse op kleigrond voor. In Suid-Amerika is dit die gunstelingkos van die kapibara "Hydrochoerus capybara". Dit is goed vir beweiding en baie smaaklik wanneer dit jonk is.

Dit is 'n skarrelende meerjarige plant met blare wat 5 – 13 mm wyd en 40 – 60 cm lank word. Die blare is heldergroen en onaangenaam om te hanteer, wat die naam "moerashaakblaar" verklaar. Dit is naverwant aan rys en sy stekeltjies lyk ook baie soos rys, maar hulle is veel kleiner, ru en het vir grasse 'n ongewone kleur wat 'n bietjie baksteenrooi of oranje uitsien.
Dit het risome en uitlopers en groei dikwels in digte matte. Die stingels se knope is omkring deur kort hare. Die plant kan soms drywende eilande vorm en groei in water tot 1,8 m diep. Hierdie eilandjies bied dekking aan klein vissies. In rysvelde kan dit 'n onkruid word.


</doc>
<doc id="118306" url="https://af.wikipedia.org/wiki?curid=118306" title="Tirreense-Adriatiese sklerofiele en gemengde woude">
Tirreense-Adriatiese sklerofiele en gemengde woude

Die Tireense-Adriatiese sklerofiele en gemengde woude vorm 'n WWF-ekostreek wat dele van die vasteland van Italië, asook die eilande Korsika, Sisilië, Malta en die Dalmatiese eilande omvat.

Daar is twee endemiese subspesies van herkouers: mouflon ("Ovis aries musimon") en die Korsikaanse rooihert ("Cervus elaphus corsicanus") en heelparty voëls soos "Silvia sarda", "Gyps fulvus", "Falco eleonorae", "Falco biarmicus", "Accipiter brevipes", "Hieraaetus fasciatus".


</doc>
<doc id="118315" url="https://af.wikipedia.org/wiki?curid=118315" title="Krummelgras">
Krummelgras

Krummelgras ("Eragrostis echinochloidea" Stapf) is 'n grasspesie wat inheems is aan Suid-Afrika (Limpopo, Noord-Wes en Noord-Kaap). Op die SANBI-rooilys is dit as 'veilig' (LC) gelys. Dit kom ook in Zimbabwe, Botswana en Namibië voor.

Dit is 'n meerjarige onvertakte polgras wat regop of knielend groei. Die blaarskedes is gekield en papieragtig en die blaarrande het versonke kliertjies. Die bloeiwyse is 'n nouliks vertakte pluim met diggepakte stekeltjies op alleenstaande takkies. Die stekeltjies is vir mense en bobbejane eetbaar. Hierdie spesie is droogtebestand en groei op versteurde veld of klipperige hellings.

In Deception Valley, een van die drie droë rivierbeddings wat die Sentraal Kalahari Wildreservaat van Botswana deursny, is hierdie spesie saam met "Enneapogon desvauxii" en "Sporoborus iocladus" die volopste grasspesie wat die rivierbedding in die reëntyd (tussen November en April/Mei) bedek.

Die beweidingswaarde is matig


</doc>
<doc id="118317" url="https://af.wikipedia.org/wiki?curid=118317" title="Agdaegras">
Agdaegras

Agdaegras ("Enneapogon desvauxii" P.Beauv.) is 'n grasspesie wat inheems is aan Suid-Afrika, Botswana en Namibië. Dit kom veral in die Nama-Karoo en die Kalahari voor. Op die SANBI-rooilys is dit as 'veilig' (LC) gelys.

Die naam het betrekking op die vinnige groei van die plant ná reënval. Dit kan agt dae later reeds bewei word. Die beweidingswaarde is nogtans gering.


</doc>
<doc id="118319" url="https://af.wikipedia.org/wiki?curid=118319" title="Sentraal Kalahari Wildreservaat">
Sentraal Kalahari Wildreservaat

Die Sentraal Kalahari Wildreservaat (Tswana: "Lefelo la diphologolo la Central Kalahari") is 'n uitgebreide nasionale park in die Kalahariwoestyn van Botswana. Die park is in 1961 gestig en beslaan 'n gebied van 52 800 vierkante kilometer ('n elfde van Botswana se oppervlakte), wat dit die tweede grootste wildreservaat ter wêreld maak.

Die landskap is meestal plat of stadig golwend met bosse en gras wat die sandduine bedek, asook dele met groter bome. Baie van die riviervalleie is tot soutpanne gefossileer. Vier versteende riviere kronkel deur die reservaat, insluitend "Deception Valley", wat 16 000 jaar gelede begin vorm het.

Boesmans (die San) het die land vir duisende jare as nomadiese jagters bewoon. Sedert die 1990's probeer die Botswana-regering om die Boesmans van die reservaat te verwyder, omdat hulle blykbaar 'n drein op finansiële hulpbronne is, ten spyte van hul inkomste uit toerisme. In 1997 is 'n driekwart van die San-bevolking uit die reservaat verskuif, en in Oktober 2005 het die regering hul gedwonge verskuiwing na kampe buite die park voortgesit, totdat slegs sowat 250 permanente inwoners oorgebly het. In 2006 verklaar Botswana se hof die uitsettings onwettig en bevestig die Boesmans se reg om na die reservaat terug te keer. Die meeste Boesmans word egter toegang tot die park geweier. 'n Landswye verbod op jag het dit ook vir Boesmans onwettig gemaak om hul tradisionele jagter-versamelaar leefwyse te beoefen, ten spyte daarvan dat privaat wildplase jaggeleenthede aan toeriste bied.

In 2014 is 'n diamantmyn (Ghaghoo-myn, wat deur "Gem Diamonds" bedryf word) in die suidooste van die reservaat geopen. Die maatskappy beraam dat die myn tot $4.9 miljard se diamante kan lewer.

Van die diere wat hier voorkom: buffels, savanne-olifante, witrenosters, gevlekte hiënas, strandwolwe (bruin hiëna), ratels, graatjiemeerkatte, witkwasmuishonde, vlakvarke, jagluiperde, rooikatte, wildehonde, rooijakkalse, bakoorjakkalse, silwerjakkalse, luiperde, leeus, blouwildebeeste, bontkwaggas, elande, swartwitpense, gemsbokke, springbokke, steenbokke, rooibokke, koedoes, erdvarke, waaierstertmeerkatte, vlakhase, ystervarke, bobbejane, rooihartbeeste en volstruise.



</doc>
<doc id="118329" url="https://af.wikipedia.org/wiki?curid=118329" title="Berber">
Berber

Berber kan na een van die volgende verwys:



</doc>
<doc id="118330" url="https://af.wikipedia.org/wiki?curid=118330" title="Bog van Benin">
Bog van Benin

Die Bog van Benin of Baai van Benin is 'n baai langs die kus van Wes-Afrika in die noordweste van die Golf van Guinee, wat in die Atlantiese Oseaan lê. Dit strek van Kaap Three Points in Ghana in die weste tot aan die Nigerdelta in Nigerië in die ooste, waar die baai in die Golf van Bonny oorgaan. Daartussen lê die lande Togo en Benin.

Die baai is bekend vir sy dreigende getye en was vir lank met die slawehandel verbind. Talle mense is in die tyd in die baai oorlede. Die oewers van die baai staan as die Goudkus en die Slawekus bekend.


</doc>
<doc id="118332" url="https://af.wikipedia.org/wiki?curid=118332" title="Golf van Bonny">
Golf van Bonny

Die Golf van Bonny of Baai/Bog van Biafra is 'n golf of baai langs die kus van Afrika in die ooste van die Golf van Guinee, wat in die Atlantiese Oseaan lê. Die golf strek van die Nigerdelta in Nigerië in die noordweste tot aan Kaap Lopez in Gaboen in die suidooste.

Die golf se naam is in 1972 in Nigerië van die "Bog van Biafra" na die "Bog van Bonny" verander. Die rede hiervoor was dat die Nigeriese regering, ná die Biafra-oorlog, alle geografiese name wat na die separatistiese Biafra verwys het wou verwyder. Die naam Bonny kom van die gelyknamige hawestad in die ooste van die Nigerdelta.

Die grootste riviere wat in die golf invloei is die Niger-, Sanaga- en die Ogooué-riviere. Die eilande Bioko, Corisco en Principe lê in of aan die golf. Daarnaas lê die volgende lande in of aan die Golf van Bonny:


</doc>
<doc id="118334" url="https://af.wikipedia.org/wiki?curid=118334" title="Bergpredikasie">
Bergpredikasie

Die Bergpredikasie (of Bergrede) is ’n rede (onderwysing) waarin Jesus sy godsdienstige idees vanaf 'n berg uiteensit. Dit is een van die bekendste gedeeltes in die Nuwe Testament van die Bybel en bevat ’n reeks stellings bekend as die Saligsprekinge, waarin Jesus groepe mense wat "geseënd" is noem.

Die bergrede kom in die Evangelie volgens Matteus (Mat. 5 tot 7) voor. In die Evangelie volgens Lukas (Luk. 6: 17-49) preek Jesus min of meer dieselfde boodskap, maar dan op 'n vlakte in die ope veld. Die Lukas-weergawe staan daarom ook as die "Veldrede" bekend.

Die Bergrede begin met die agt Saligsprekinge. Jesus kom vir arm en swakker mense op en spreek hulle salig. Daarna volg daar praktiese voorskrifte. Mense word opgeroep om, in navolging van God en Christus, barmhartigheid te toon, goeie werke en dade te verrig sonder om iets daarvoor te verwag, rusies en verskille by te lê, nie egbreuk te pleeg nie, nie te sweer of 'n eed af te lê nie, nie kwaad met kwaad te vergeld nie, nie iets uit te leen en iets terug verwag nie, 'n pasifistiese houding te demonstreer, lief te hê in plaas van te haat, te bid en te vas, aalmoese te gee, niemand te veroordeel nie, nie oor aardse sake te bekommer nie, nie skynheilig op te tree nie, en om standvastig in die geloof te staan.

Matteus 5 word afgesluit met die woorde ""Wees julle dan volmaak soos julle hemelse Vader volmaak is."" Die Onse Vader word in Mat. 6 aangetref en die Bergrede word in hoofstuk 7 afgesluit.


</doc>
<doc id="118337" url="https://af.wikipedia.org/wiki?curid=118337" title="Aapstertsteekgras">
Aapstertsteekgras

Aapstertsteekgras ("Aristida congesta" Roem. & Schult.) is 'n grasspesie wat inheems is aan alle provinsies van Suid-Afrika asook aan Namibië, Botswana, Lesotho, Eswatini, Mosambiek en verder tot die Middellandse See. Op die SANBI-rooilys is dit as 'veilig' gelys.

SANBI vermeld twee subspesies:

Dit is 'n meerjarige digte polgras wat 10 -75 cm hoog word. Die blare kan plat of gevou wees. Die pluime is 3 – 20 cm lank. Dit het stekeltjies met ongelyke kaffies. Die boonste is die grootste en kan 6,5 – 10 mm lank word. Dit kom in bladwisselende bosland op klipperige hellings of verweerde plekke voor.

Dit het min waarde vir beweiding, behalwe as dit jonk is:


</doc>
<doc id="118339" url="https://af.wikipedia.org/wiki?curid=118339" title="Irving Berlin">
Irving Berlin

Irving Berlin (1888–1989) was ’n Amerikaanse skrywer van talle gewilde liedjies en geslaagde musiekblyspele. Van sy bekendste liedjies is ""Alexander’s Ragtime Band"” en “"White Christmas"".

Israel Isidore Beilin (Russies: Израиль Исидор Бейлин) is op 11 Mei 1888 in Siberië gebore. Hy emigreer in 1893 met die res van sy familie na die Verenigde State van Amerika. Ná die afsterwe van sy pa in 1896 moes hy noodgedwonge begin werk om te kon oorleef. Hy het onder andere koerante verkoop en musiek op straat gespeel. Die harde werklikheid van oorlewing op straat sou 'n blywende effek op die manier waarop hy met geld werk hê. In 1911 lei sy lied ""Alexander's Ragtime Band"" tot 'n musikale loopbaan wat meer as 1000 liedjies en verskeie treffers op Broadway sou lewer.

In 1907 verkoop Berlins sy eerste liedjie, ""Marie from Sunny Italy"", vir 37 sent. Hy verander sy naam in dieselfde jaar. Berlins het musiek vir talle Hollywood-films geskryf, waaronder "Top Hat" (1935), asook liedjies soos ""White Christmas"" uit die film "Holiday Inn" (1942). Sy bekendste Broadwaystuk is waarskynlik "Annie Get Your Gun" (1946). Hy hou egter op skryf nadat "Mr President" (1962) onsuksesvol was.

Hoewel Beilin 'n suksesvolle musikale loopbaan gehad het, het hy nooit geleer om die klavier te speel, soos gebruiklik is nie; hy het hoofsaaklik in een toonsoort met behulp van die swart sleutels gespeel. Hy het ook nooit geleer om musiek goed te lees of te skryf nie, en 'n assistent moes sy stukke neerpen.

In sy latere jare sonder hy homself af, en hy verskyn selfs nie op die partytjie wat vir sy honderdste verjaardag gereël is nie. Beilin is op 22 September 1989 in New York oorlede. Hy was 101 jaar oud.



</doc>
<doc id="118340" url="https://af.wikipedia.org/wiki?curid=118340" title="Sohail Inayatullah">
Sohail Inayatullah

Sohail Inayatullah is 'n Pakistans-Australiese toekomsstudienavorser en besoekende professor verbonde aan die Graduate Institute of Futures Studies (Tamkang Universiteit) in Taipei, Taiwan.

Inayatullah is veral bekend vir die ontwikkeling en bekendstelling van die toekomsstudiemetodiek van kousale gelaagde analise (KGA).

KGA word vir die eerste keer as 'n toekomsstudie tegniek voorgestel in sy artikel in die toekomsstudievaktydskrif "Futures" in 1998. Kousale gelaagde analise is 'n tegniek wat gebruik maak van analise op vier verskillende vlakke, gefokus op 'n onderwerp onder beskouing, in 'n poging om 'n geïntegreerde insig in veral moontlike toekomsbeelde en -tendense te verkry. Volgens Inayatullah is die uitdaging om die navorsing te doen terwyl op en af tussen die verskillende lae (vlakke) beweeg word. KGA help om inklusief te wees ten opsigte van die verskillende maniere van kennisverkryging. Inayatullah het twee werke oor KGA en die toepassing daarvan saamstel naamlik die "CLA Reader" in 2004 en "CLA 2.0" in 2015.

Buiten sy rol aan die Tamkang Universiteit, is Inayatullah 'n hulpprofessor aan die "Centre for Policing, Intelligence and Counter-Terrorism", Macquarie Universiteit, Sydney, asook hulpprofessor aan die Universiteit van die Sunshine Coast (Fakulteit van Sosiale Wetenskappe en die Kunste).

Inayatullah was 'n mederedakteur (saam met Clement C.P. Chang en Jian-Bang Deng) van die "Journal of Futures Studies", 'n toekomsstudie vaktydskrif. Hy is ook geassosieerde redakteur van die "New Renaissance" en op die redaksionele raad van "Futures", "Development, Peace and Democracy in South Asia", en "Foresight".

Inayatullah en sy eggenote, Ivana Milojevic, bestuur ook die webwerf Metafuture.org.

Inayatullah is lid van die "World Future Society" en die "World Futures Studies Federation".



</doc>
<doc id="118347" url="https://af.wikipedia.org/wiki?curid=118347" title="Kleinmondprotea">
Kleinmondprotea

Die kleinmondprotea ("Protea compacta") is 'n regopgroeiende struik wat endemies aan Suid-Afrika is. Dit kom in die Wes-Kaap voor en is op die SANBI-rooilys as 'byna bedreig' (NT) gelys. Deur stedelike groei, landbou en indringerplante het die plant die laaste 60 jaar (ongeveer 3 generasies) 'n geraamde 35% van sy voorkomsgebied en 23% van sy habitat verloor. Verder hibridiseer dit met kultivars wat vir snyblomme gekweek word.


</doc>
<doc id="118350" url="https://af.wikipedia.org/wiki?curid=118350" title="Leonard Bernstein">
Leonard Bernstein

Leonard Bernstein (1918–1990) was ’n Amerikaanse musikus, bekend as dirigent van klassieke musiek en komponis van gewilde musiekblyspele soos "West Side Story" en operas soos "Candide".

Louis Bernstein is op 25 Augustus 1918 in Lawrence, Massachusetts in die Verenigde State van Amerika van Oekraïens-Joodse ouers gebore. Hy studeer aan Harvard en aan die "Curtis Institute of Music" in Philadelphia.

Bernstein het verskeie musiekblyspele in die jare veertig opgevoer. Hy word vir die eerste keer in 1943 bekend toe hy as dirigent by 'n konsert in New York vir die siek Bruno Walter moes instaan. Sy blyspele, "West Side Story", het hom egter internasionaal bekend gemaak.

Hy het vir jare 'n opvoedkundige program oor klassieke musiek op TV aangebied. Van 1958 tot 1969 was hy die eerste dirigent en artistieke leier van die New York Filharmoniese-orkes, waar hy al Gustav Mahler se simfonieë opgevoer het. Hy het ook gereeld die Wiener Philharmoniker, die Koninklike Konsertgebouorkes en die Boston Simfonie-orkes gedirigeer.

Bernstein se grootste prestasies as dirigent was die wêreldwye première van die Turangalîla-simfonie van Olivier Messiaen in 1949. Op 23 Desember 1989 en op 25 Desember 1989 dirigeer Bernstein die Negende Simfonie van Ludwig van Beethoven. Die tweede konsert is wêreldwyd op televisie ter viering van die val van die Berlynse Muur uitgesaai. Vir dié optrede het Bernstein die teks van die slotkoor verander en die woord "Freude" (vreugde) met "Freiheit" (vryheid) vervang.

Bernstein was 'n swaar roker wat aan emfiseem gely het. Hy is op 14 Oktober 1990 aan 'n hartaanval in New York oorlede. Hy was 72 jaar oud.



</doc>
<doc id="118352" url="https://af.wikipedia.org/wiki?curid=118352" title="Reuven">
Reuven

Reuven is 'n voorstad van Johannesburg, Suid-Afrika. Dit is in Johannesburg se F-streek geleë.


</doc>
<doc id="118353" url="https://af.wikipedia.org/wiki?curid=118353" title="Regents Park">
Regents Park

Regents Park is 'n voorstad van Johannesburg, Suid-Afrika. Dit is in Johannesburg se F-streek geleë, 4,5 km suidoos van die stadsaal. Dit word begrens deur La Rochelle in die weste en The Hill in die suide.

Regents Park is in 1904 aangelê op die plaas Klipriviersberg en genoem na Regent's Park in Londen. Nes La Rochelle wat eens 'n blanke groepsgebied was, het Regents Park se wit bevolking sedert 1994 skerp afgeneem tot net 12,6% tydens die sensus van 2011, vergeleke met 32,1% in 2001. 



</doc>
<doc id="118354" url="https://af.wikipedia.org/wiki?curid=118354" title="Rewlatch">
Rewlatch

Rewlatch is 'n voorstad van Johannesburg, Suid-Afrika. Dit is in Johannesburg se F-streek geleë.


</doc>
<doc id="118355" url="https://af.wikipedia.org/wiki?curid=118355" title="Ridgeway">
Ridgeway

Ridgeway is 'n voorstad van Johannesburg, Suid-Afrika. Dit is in Johannesburg se F-streek geleë.


</doc>
<doc id="118357" url="https://af.wikipedia.org/wiki?curid=118357" title="Riepenpark">
Riepenpark

Riepenpark is 'n voorstad van Johannesburg, Suid-Afrika. Dit is in Johannesburg se F-streek geleë.


</doc>
<doc id="118358" url="https://af.wikipedia.org/wiki?curid=118358" title="Rispark">
Rispark

Rispark is 'n voorstad van Johannesburg, Suid-Afrika. Dit is in Johannesburg se F-streek geleë.


</doc>
<doc id="118359" url="https://af.wikipedia.org/wiki?curid=118359" title="Risana">
Risana

Risana is 'n voorstad van Johannesburg, Suid-Afrika. Dit is in Johannesburg se F-streek geleë.


</doc>
<doc id="118360" url="https://af.wikipedia.org/wiki?curid=118360" title="Robertsham">
Robertsham

Robertsham is 'n voorstad van Johannesburg, Suid-Afrika. Dit is in Johannesburg se F-streek geleë.


</doc>
<doc id="118361" url="https://af.wikipedia.org/wiki?curid=118361" title="Roseacre">
Roseacre

Roseacre is 'n voorstad van Johannesburg, Suid-Afrika. Dit is in Johannesburg se F-streek geleë, sowat 5 km suidoos van die stadsaal, oos van Regents Park en noordwes van Moffat View. 

Roseacre is een van die laaste voorstede van minstens 10 wat op die Transvaalse Volksraadslid J.H. Meyer, na wie Meyerton genoem is, se plaas Klipriviersberg aangelê is. Roseacre is op 14 Mei 1947 op 'n noordwestelike deel van die plaas geproklameer, en Linmeyer in die suidweste van die plaas sowat ses weke later op 25 Junie daardie jaar. In 1955 het ook nog Elladoone aan die beurt gekom en die jaar daarna Unigray. Roseacre is volgens oorlewering genoem na Roseacre in Noord-Lancashire, waarvandaan die eienaar van die dorpsgebied, William Harrison, gekom het.



</doc>
<doc id="118362" url="https://af.wikipedia.org/wiki?curid=118362" title="The Gables, Johannesburg">
The Gables, Johannesburg

The Gables is 'n voorstad van Johannesburg, Suid-Afrika. Dit is in Johannesburg se F-streek geleë.


</doc>
<doc id="118363" url="https://af.wikipedia.org/wiki?curid=118363" title="Robert Berold">
Robert Berold

Robert Berold (1948-) is ’n Suid-Afrikaanse digter, redakteur en skrywer. Hy het vier digbundel gepubliseer en sy werk is in talle bloemlesings opgeneem.

Berold is in 1948 in Johannesburg gebore. Hy matrikuleer op 16 van Hilton College en studeer daarna chemiese ingenieurswese en Engelse letterkunde aan die Universiteit van die Witwatersrand, en later by die Universiteit van Cambridge. In die 1970's en 1980's werk hy as onderwyser en aktivis vir verskeie nie-regeringsorganisasies, insluitend die Morris Isaacson Hoërskool ten tyde van die Soweto-opstand in 1976. Van 1989 tot 1999 was hy die redakteur van "New Coin", 'n joernaal wat Suid-Afrikaanse gedigte van die 1990's publiseer. Hy het ook vir 'n tyd Engels by die Zhejiang-universiteit in China aangebied.



</doc>
<doc id="118364" url="https://af.wikipedia.org/wiki?curid=118364" title="Noreen Berry">
Noreen Berry

Noreen Berry (1931–2012) was ’n Suid-Afrikaansebore mezzosopraan met ’n lang en gevestigde loopbaan in die Britse opera. Sy was aan die Royal Opera House in Covent Garden verbonde, waar sy haar in verskeie rolle onderskei het. Sy was ’n gereelde gaskunstenaar by die Glyndebourne-fees, asook by die Sadler’s Wells-teater (English National Opera) en die Walliese en Skotse operageselskappe.

Berry is op 15 April 1931 in Port Elizabeth gebore en het musiek in Kaapstad studeer, aanvanklik as 'n pianis, waar haar suiwer sangstem ontdek is. In 1953 verhuis sy na Brittanje vir verdere opleiding, waar sy die res van haar lewe gewoon het.

Haar Britse verhoogdebuut was in 1954 as Berta by Glyndebourne, wat sy met Dryad in Ariadne opvolg. Later daardie jaar was sy Ježibaba in 'n besondere opvoering van Rusalka in die Royal Festival Hall, wat deur Rafael Kubelik gedirigeer is.

Haar rolle by Covent Garden sluit in: "Emilia" in "Otello", "Third Lady", "Mrs. Sedley" in "Peter Grimes", "Hecuba" in "The Trojans", "Adelaide" in "Arabella", "Hippolyta" in "A Midsummer Night's Dream" en "Filippyevna".

Sy is op 7 Augustus 2012 in Londen, Engeland oorlede.


</doc>
<doc id="118367" url="https://af.wikipedia.org/wiki?curid=118367" title="Danie Bester">
Danie Bester

Danie Bester (1975-) is ’n Afrikaanse rolprentvervaardiger, bekend vir sy Bakgat-trilogie, Wolwedans in die skemer, Roepman, Verraaiers en talle ander flieks. In 2015 het Maroela Media hul Bioskoop-boffin-prys aan hom oorhandig vir sy bydrae tot die Afrikaanse filmbedryf. Tydens die geleentheid het Leon van Nierop gesê dat Bester se 2007-fliek, Ouma se slim kind, vir 'n herlewing van die Afrikaanse filmbedryf verantwoordelik is.

As vervaardiger:



</doc>
<doc id="118372" url="https://af.wikipedia.org/wiki?curid=118372" title="Betanië">
Betanië

Betanië of Bethanië was ’n dorpie op die suidoostelike helling van die Olyfberg, enkele kilometers vanaf Jerusalem. Talle van die belangrike gebeurtenisse in die Nuwe Testament het hier afgespeel.

Betanië is in die Bybel bekend as die die woonplek van Simon die melaatse en van Lazarus met sy susters, Maria en Martha. Jesus het ook hier oornag. Dit is verder die plek van die vervloekte vyeboom en volgens Lukas 24 die plek van die Hemelvaart van Jesus.

Skrifgedeeltes wat na die dorp verwys is Matteus 21:17, 26:6, Markus 11:11, Lukas 24:50 en Johannes 11:1 en 12:1.

Betanië word tradisioneel met die hedendaagse dorp al-Eizariya verbind, waar die beweerde graf van Lazarus ongeveer 1,5 myl (2,4 km) oos van Jerusalem geleë is. Dit die egter moontlik dat die antieke Betanië hoër op teen die Olyfberg, nader aan Betfage geleë was.


</doc>
<doc id="118377" url="https://af.wikipedia.org/wiki?curid=118377" title="Multituberkulate">
Multituberkulate

Die multituberkulate is 'n uitgestorwe groep soogdiere wat baie lank bestaan het.

Fossiele van hierdie groep word gevind uit 'n tydperk wat 100 miljoen jaar geduur het, langer as die van enige ander groep soogdiere. Hulle het 'n bietjie soos die knaagdiere van vandag gelyk, maar was hoegenaamd nie aan hulle verwant nie. Daar is vorme wat soos eekhorings of muise gelyk het, maar daar was ook vorme wat soos bewers gelyk het. Hulle verskyn in die laat jura en hulle het uitgesterf in die vroeë oligoseen toe die ware knaagdiere verskyn het. Dit beteken dat hulle een van die groepe is wat die Kryt-Paleogeen-uitwissing oorleef het.

In teenstelling tot die ware knaagdiere was hulle nie "Theria" nie. (wat amper alle soogdiere van vandag insluit). Hul bekken was taamlik nou. Dit beteken dalk dat hulle eiers gelê het soos die eendbekdier of baie klein onvolgroeide babatjies gekry het soos die Kangaroe vandag. Die ware knaagdiere het wat betref hul voortplanting 'n groot voordeel geniet. Die naam Multituberculata verwys na hulle gebit. Hulle kiestande het baie klein knoppies gehad, wat "tubercula" heet in Latyn.


</doc>
<doc id="118379" url="https://af.wikipedia.org/wiki?curid=118379" title="Gonda Betrix">
Gonda Betrix

Gonda Betrix (1943-) is ’n Suid-Afrikaanse vroueruiter wat talle springkompetisies oor haar loopbaan van meer as 40 jaar gewen het. Sy het Springbokkleure verwerf en die Suid-Afrikaanse individuele skouspringkompetisie tien keer verower. Sy het ook aan die Olimpiese Spele van 1992 deelgeneem. Vir haar ryvernuf is sy met drie sport-merietetoekennings, asook die Staatspresidenttoekenning in 1974, beloon.

Gonda Joyce Butters is op 28 Augustus 1943 gebore. Sy ry al van vierjarige ouderdom perd en wen haar eerste provinsiale O.18-perdespringkompetisie op agtjarige ouderdom.

Op twaalf breek sy en haar perd "Gunga Din" 'n Suid-Afrikaanse hoogspringrekord met 'n sprong van 6 voet 8 duim (2,07 meter). Sy maak haar internasionale debuut in dieselfde jaar. Sy verlaat skool op 14 (graad 9) om op skouspring te fokus. In dieselfde jaar, 1958, wen sy die "South of England"-kampioenskap en eindig sy tweede in die Britse Nasionale Kampioenskap.

Sy verwerf junior Springbokkleure in 1958 en senior -kleure in 1962. Tussen 1962 en 1992 het sy die Suid-Afrikaanse individuele skouspringkompetisie tien keer gewen. In 1992 het sy aan die Olimpiese Spele in Barcelona deelgeneem.

Haar laaste groot oorwinning was in 1994 toe sy die Switserse Dames Internasionale Kampioenskap in Genève, Switserland wen. Sy het die toom in 1995 opgehang, waarna sy haar op afrigting toegespits het.


</doc>
<doc id="118381" url="https://af.wikipedia.org/wiki?curid=118381" title="Lauren Beukes">
Lauren Beukes

Lauren Beukes (1976-) is ’n Suid-Afrikaanse roman-, kortverhaal- en TV-draaiboekskrywer en joernalis. Haar romans sluit in "Zoo City" (waarvoor sy die Arthur C. Clarke-prys in 2011 ontvang), "Moxyland" en "The Shining Girls". Sy was ook die regisseer van ’n vollengte dokumentêr oor "Mejuffrou Gay Wes-Kaap", getiteld "Glitterboys & Ganglands", wat by die San Diego Black Film Festival as die beste LGBT-prent bekroon is.

Lauren Beukes is op 5 Junie 1976 in Johannesburg gebore. Sy het 'n MA-graad in Kreatiewe Skryfwerk aan die Universiteit van Kaapstad verwerf. Beukes het vir tien jaar as 'n vryskutjoernalis gewerk, insluitend twee jaar in New York en Chicago.

Sy het haar eerste boek, "Maverick: Extraordinary Women From South Africa’s Past", in 2005 gepubliseer. Daarna het haar eerste roman, "Moxyland", in 2008 gevolg.


Beukes het werke van fiksie in verskeie versamelwerke gepubliseer:




</doc>
<doc id="118384" url="https://af.wikipedia.org/wiki?curid=118384" title="Rouel Beukes">
Rouel Beukes

Rouel Beukes (1955-) is ’n Suid-Afrikaanse operasanger (basstem) en akteur. Beukes het opera en repertoire aan die Franco Ferraris-instituut in Milaan, Italië en die Hochschule für Musik in München, Duitsland studeer. Hy het ’n belangrike rol in die vestiging van professionele opera tydens die stigting van die streeksrade vir kuns in Suid-Afrika gespeel.

Beukes is op 3 Januarie 1955 in Krugersdorp gebore. Hy matrikuleer van Florida Hoërskool waarna hy sy diensplig voltooi en homself as 'n onderwyser bekwaam. In 1978 begin hy by Maraisburg Laerskool klas te gee, en maak hy sy operadebuut vir PACT in die rol van "Gran Sacerdote" (hoëpriester) in Verdi se "Nabucco".

In 1980 wen hy die Mimi Coertse-beurs, wat hom die geleentheid bied om opera te sing in die buiteland te studeer. Hy vertrek na München, Duitsland, waar onder proff. Hanno Blaschke en Wilfried Koch by die Hochschule für Musik studeer.

Met sy terugkeer kry hy 'n kontrak as solis by die Staatsteater in Pretoria. In 1986 word die SAL se Staatsteater Stigting-beurs aan hom toegeken, waarna hy onder maestro Franco Ferraris in Milaan, Italië, studeer. Hy was hy die Staatsteater werksaam tot die ANC-regering die opera-afdeling in 1996 gesluit het.

Hy het sy TV-debuut reeds in die 1980 gemaak en verskyn in 2010 vir die eerste keer in 'n vollengte fliek.



</doc>
<doc id="118390" url="https://af.wikipedia.org/wiki?curid=118390" title="Aletta Bezuidenhout">
Aletta Bezuidenhout

Aletta Bezuidenhout is ’n Suid-Afrikaanse aktrise wat in Afrikaans en Engels optree, regisseur en skrywer. Sy is in Kenia gebore en het by die eertydse Transvaalse Raad vir die Uitvoerende Kunste (Truk) gewerk. Sy was met die akteur Tertius Meintjes getroud en later met Anthony Perris.

Van die flieks waarin sy opgetree het, is "Paljas" en "Weerskant die nag". Op die verhoog is sy bekend vir haar rol in produksies soos "Klaaglied vir Koos" en "Moeder Moed".

Bezuidenhout het aan die Universiteit van Kaapstad drama studeer en haar loopbaan by Kruik begin. Sy het daarna verskutwerk gedoen, meestal eksperimentele werk in Die Ruimte. Later het sy na die ou Transvaal verhuis en by The Company en die Markteater gewerk, asook vir streeksrade vir die uitvoerende kunste, veral Truk en Kruik. Sy het ook TV- en rolprentwerk gedoen en later ander akteurs opgelei.

Vir Kruik het sy verskyn in onder meer "Die Pantoffelmoordenaars" en "Oom Wanja". In Die Ruimte was sy in die 1970's te sien in onder meer "Dusa Stas Fish and Vi", "The Resistable Rise of Arturo UI" en "Treats". In 1974 het sy een van die stigterslede van The Company geword en was sy te sien in toneelstukke soos "Begeerte", "Mother Courage" (1977), "Vroue van Troje", "Klaaglied vir Koos" en "The Minotaur’s Sister" (1985). As vryskut was te sien in onder meer "Loot" (1986), "The Women of Troy", "Klaaglied vir Koos" (1986), "Drie Susters Twee" en "Reach" (2007). 

Haar werk as dramaturg skuit in "Time of Footsteps", "Silent Envelope", "Angel in a Dark Room" en "Little Big World". 

Bezuidenhout se TV-werk sluit in "The Lady of the Camellias", "Thicker than Water", "Die Sonkring" en "Orion", en rolprente "Djadje", "Committed", "On the Wire", "Country of my Skull" en "Paljas".



</doc>
<doc id="118391" url="https://af.wikipedia.org/wiki?curid=118391" title="RW114">
RW114

RW114 (rekenaarwetenskap 114) is 'n inleidende vak in rekenaarwetenskap wat aan die Universiteit Stellenbosch aangebied word. Die kursus dek basiese beginsels en word aangebied met eenvoudige toepassings in die wetenskap, ingenieurswese, en handel in gedagte. Algoritmiese probleemoplossing en die grondbeginsels van programmering word in RW114 bespreek en die kursus eindig met 'n inleiding tot objekgeoriënteerde programmering. Die programmeertaal waarin RW114 aangebied word, is Java. Die kursus omvat weeklikse praktiese take en een projek. RW114 vereis nie dat studente enige kennis van programmering het nie.



</doc>
<doc id="118392" url="https://af.wikipedia.org/wiki?curid=118392" title="Prins Dmitri Romanof">
Prins Dmitri Romanof

Dmitri Romanowitsj Romanof (Russies: Дмитрий Романович Романов; 17 Mei 1926 – 31 Desember 2016) was ’n afstammeling van Rusland se keiserhuis asook ’n bankier, filantroop en skrywer. Hy was ook ’n aanspraakmaker op die hoofskap van die keiserhuis.

Dmitri Romanof is op 17 Mei 1926 in Cap d'Antibes, Frankryk, gebore as die tweede oudste seun van prins Roman Petrowitsj van Rusland en gravin Praskowia Sjeremetjewa. Sy oudste broer was prins Nikolaas Romanof. Deur sy pa was hy ’n agter-agterkleinseun van tsaar Nikolaas I van Rusland, wat die Nikolajewitsji- en ander takke van die keiserlike familie gestig het.

Romanof het die eerste 10 jaar van sy lewe in Antibes deurgebring, waar hy ’n tradisionele Russiese opvoeding gehad het. In 1936 het sy gesin na Italië verhuis waar hy sy opvoeding voortgesit het. In 1946 het sy gesin na Egipte verhuis waar hulle ’n paar jaar gewoon het voordat hulle na Italië teruggekeer het. In 1960 is hy na Denemarke, waar hy vir verskeie banke gewerk het tot met sy aftrede in 1993. Hy kon vlot Russies, Frans, Engels, Deens en Italiaans praat.

Romanof was twee keer getroud: die eerste keer met Johanna von Kauffmann (1936–1989), en ná haar dood met Dorrit Rewentlof. Sy tweede troue, op 28 Julie 1993, was die eerste van ’n Romanof in Rusland sedert die val van die dinastie.

Romanof is op 31 Desember 2016 in Denemarke oorlede. Hy is ’n week voor sy dood in die hospitaal opgeneem nadat sy gesondheid verswak het.



</doc>
<doc id="118394" url="https://af.wikipedia.org/wiki?curid=118394" title="Docodonta">
Docodonta

Die Docodonta is 'n uitgestorwe groep diere wat vroeër as een van die primitiefste ordes van die ware soogdiere (Mammalia) beskou is, maar nou dikwels as 'n sustergroep daarvan gesien word. Die dokodonte en die ware soogdiere word dan saam as die Mammaliaformes gesien.

Die oudste fossiele van hierdie groep is uit die middel-jura. Die eerste fossiele is meer as 'n eeu gelede in die Morrison-formasie van Wyoming en Colorado aangetref, hulle stam uit die laat-jura en word saam met groot dinosourusse soos die Sauropoda aangetref.
Die meeste fossiele van hierdie diere bestaan net uit tande, maar "Haldanodon" uit die Portugese laat-jura bestaan uit talle kake, party skedels en 'n skelet. "Haldanodon" was dalk 'n grawer.
Uit die middel-jura van China is in 2006 'n skelet gevind van "Castorocauda" wat dalk 'n akwatiese lewenswyse gehad het.


</doc>
<doc id="118399" url="https://af.wikipedia.org/wiki?curid=118399" title="Bhagavad-Gita">
Bhagavad-Gita

Die Bhagavad-Gita (letterlik "Lied van de Heer") is een van die belangrikste heilige boeke van die Hindoegeloof. Dit is duisende jare gelede geskryf en bevat leerstellings wat blykbaar van die god Krishna afkomstig is. Baie Hindoes glo dat Krishna 'n inkarnasie van die opperwese Wisjnoe in menslike vorm was.

In die boek is Krishna in gesprek met Arjuna, 'n boogskutter, voordat die Kuruksjetra-oorlog begin. Krishna vertel Arjuna dat hy sy plig (dharma genoem) moet nakom en gaan veg. Arjuna aarsel, want hy sal teen sy vriende moet baklei, maar op die einde luister hy tog na Krishna. Hiervoor sal hy nie vir sy sondes vir ewig na die onderwêreld gelei word nie, maar sal hy gereïnkarneer word.


</doc>
<doc id="118415" url="https://af.wikipedia.org/wiki?curid=118415" title="Prins Andrei Romanof">
Prins Andrei Romanof

Andrei Andrejewitsj Romanof (Engels: Andrew Andreyevich Romanov; geb. 21 Januarie 1923) is ’n Russies-Amerikaanse kunstenaar en skrywer. Hy is ’n kleinneef van Rusland se laaste keiser, Nikolaas II. Sedert prins Dmitri Romanof se dood op 31 Desember 2016 is hy ’n aanspraakmaker op die hoofskap van die Huis van Romanof en president van die Romanof-familievereniging. 

Romanof is in Londen, Engeland, gebore as seun van prins Andrei Aleksandrowitsj van Rusland en sy eerste vrou, Elisabetha Sasso-Ruffo. Hy is die hoof van die familie van sy oupagrootjie, tsaar Aleksander III. Hy is die oudste lewende kleinseun in die manlike lyn van groothertog Aleksander Michailowitsj van Rusland en sy vrou, groothertogin Ksenia Aleksandrowna, die oudste suster van Nikolaas II; hy is dus die laaste tsaar se naaste verwant in die Romanof-familie. Sy peetpa was Edward VIII van die Verenigde Koninkryk. Die gesin het in sy kinderjare in ’n gastehuis by Windsor-kasteel gewoon.

Hy het in die Tweede Wêreldoorlog in die Britse vloot gedien. In 1949 het hy Brittanje verlaat en na die VSA verhuis, waar hy ’n ruk lank as ’n timmerman gewerk het. Hy het op 20 Desember 1954 ’n Amerikaanse burger geword.

Romanof woon tans in Kalifornië en het in 2007 ’n outobiografie, "The Boy Who Would Be Tsar", die lig laat sien; dit is met sy eie kunswerk geïllustreer. Hy het ook al wêreldwyd uitstallings gehou.

Hy is getroud met Inez von Bachelin, sy derde vrou. Hy het drie seuns uit sy vorige huwelike.


"L.W. Sedert die Russiese Rewolusie gebruik lede van die keiserlike familie nie meer "van Rusland" agter hul naam nie – eerder die prinslike titel met die van Romanof agteraan. Hierdie titel, en selfs sy reg op die van Romanof, word deur sommige betwis."



</doc>
<doc id="118417" url="https://af.wikipedia.org/wiki?curid=118417" title="Jan du Plessis">
Jan du Plessis

Ds. Jan Barend du Plessis (onbekend – 25 Februarie 1934) was predikant in net een gemeente van die Gereformeerde Kerk voor sy vroegtydige dood, net vier jaar nadat hy as leraar bevestig is.

Jan Barend du Plessis het as gematrikuleerde van die Hoërskool Hoogenhout op Bethal na die PUK gegaan met die doel om hom as predikant in die Gereformeerde Kerk te bekwaam. Dit was moeilike jare vir die PUK sowel as sy studente met blikgeboue vir lesings en woonhuise vir losieshuise. In 1926 het hy die graad B.A. behaal en daarna gelyktydig klas geloop vir die M.A. (Filosofie) en B.D. Die dryfveer hiervoor was dat dit hom beter sou toerus vir sy predikantsbediening omdat die ongeloof in die filosofie, so het hy gemeen, hoogty gevier en stadig ook die godsdiens filosofies gerekonstrueer het. As predikant sou hy voor al die uitdagings te staan kom.

Du Plessis was ’n vlytige student wat selfs strykdeur elke vakansie hard gewerk het. In Julie 1928 het hy die M.A.-graad behaal en einde 1929 ook die B.D.; daarna het die kandidaatseksamen in 1930 gevolg.

In Maart 1931 is prop. Du Plessis bevestig as predikant van die gemeente Piet Retief in kombinasie met Paulpietersburg en Goedgegun. (In 1932 is Stegi, in eSwatini, gestig en by die kombinasie gevoeg.) Sy arbeidsveld was groot, want in Transvaal, Natal en eSwatini moes hy oor ’n lengte van 250 km en ’n breedte van 150 km na die geestelike belange van amper 800 siele omsien. Boonop het hy op die Transvaalse Partikuliere Sinode van 1934 geldelike steun gevra om lidmate te gaan besoek wat in Zululand ingetrek het onder die Pongolakom-skema. Al het sy werk al sy kragte vereis, het hy hom in dié tyd aan die Universiteit van Suid-Afrika vir die graad D.Phil. laat registreer met prof. H.G. Stoker as promotor.

In Desember 1932 het ds. Du Plessis in die huwelik getree met mej. A. du Plessis, ’n oudstudent van die PUK, wat in die paar jaar van sy werk op Piet Retief vir hom ’n ware steun was. 

Hy is oorlede op Sondagmôre 25 Februarie 1934 en die volgende dag onder blyke van groot belangstelling begrawe. Sy weduwee is agtergelaat met ’n seuntjie van 18 maande.

 Van der Walt, ds. N.H. (hoofred.). 1934. "Almanak van die Gereformeerde Kerk in Suid-Afrika vir die jaar 1935. Een-en-sestigste jaargang." Potchefstroom: Adm. Buro.


</doc>
<doc id="118426" url="https://af.wikipedia.org/wiki?curid=118426" title="Groothertog Konstantyn Nikolajewitsj van Rusland">
Groothertog Konstantyn Nikolajewitsj van Rusland

Konstantyn Nikolajewitsj van Rusland (Russies: Константи́н Никола́евич Рома́нов; 21 September 1827 – 25 Januarie 1892) was die tweede oudste seun van tsaar Nikolaas I van Rusland en die oupagrootjie van prins Philip van die Verenigde Koninkryk. 

Tydens die bewind van sy broer Aleksander II was Konstantyn admiraal van die Russiese vloot en het hy dit hervorm. Hy was ook ’n belangrike figuur in die bevryding van die lyfeienes. Hy was minder suksesvol as onderkoning van Pole en hy is teruggeroep na Rusland, waar hy aangeval is oor sy liberalisme.

Ná die sluipmoord op sy broer het Konstantyn in onguns verval. Die nuwe tsaar, Aleksander III, sy broerskind, was teen Konstantyn se liberale idees gekant en het hom geleidelik van al sy regeringsposisies ontneem. Sy aftrede is gekenmerk deur ’n persoonlike stryd en familieterugslae. Ná ’n beroerte het hy sy laaste jare as ’n invalide deurgebring. Sy dogter Olga het getrou met George I van Griekeland en hul seun prins Andrew was die pa van prins Philip en die oupa van prins Charles.

Toe hy vyf jaar oud was, was hy te eiewillig om deur ’n goewernante hanteer te word en sy pa het ’n manlike onderwyser vir hom aangestel. Fjodor Litke, wat op 20-jarige ouderdom om die wêreld geseil het, het ’n sterk karakter gehad en was vir niks bang nie, en het dié eienskappe aan sy jong student oorgedra. Konstantyn het Russies, Engels, Frans en Duits geleer en later wiskunde, wetenskap, statistiek en regeringsadministrasie. Daar was ook militêre lesse. Hy het van teken gehou en ’n waardering vir kuns gehad. Verder het hy musiek geniet en die klavier en tjello leer speel.

Toe hy agt jaar oud was, het hy ’n klein seiljag van sy ouers present gekry. Hy sou tussen Peterhof en Kronstadt seil en sy dae op see deurbring, en dan snags huis toe terugkeer. Tydens sy vlootopleiding is Konstantyn tot kaptein bevorder toe hy net 16 jaar oud was. 

Op 11 September 1848 is Konstantyn met prinses Alexandra van Sakse-Altenburg getroud, waarna sy die naam groothertogin Aleksandra Iosifowna aangeneem het. In die begin was hulle baie gelukkig en hulle het ses kinders gehad.

In 1853 het Konstantyn se pa, Nikolaas I, hom admiraal van die Russiese vloot gemaak en hy was in beheer van die hervorming daarvan. Ná sy pa se dood het sy broer, Aleksander II, tsaar geword. As ’n groot hervormer was Aleksander gelief én gehaat. Sy grootste hervorming was die bevryding van lyfeienes, ’n stap wat by baie van die adel ongewild was. Konstantyn het hom daarmee gehelp en het hom groot vyandigheid op die hals gehaal. Sy vyande het hom onder meer getart: Konstantyn was waansinnig, die gevolg van te veel masturbasie." Eindelik het die twee broers se vasberadenheid vrugte afgewerp en ná ’n stryd van vyf jaar is die lyfeienes eindelik in 1861 bevry. 

In 1861 was die Russiese sektor van Pole, wat sedert die vorige eeu verdeel was, vol onrus en onder krygswet. Aleksander het Konstantyn as onderkoning van Pole aangestel. Op 4 Julie 1862, op sy tweede dag daar, is hy deur ’n vakleerling en Poolse nasionalis, Jaroszyński, geskiet. Die koeël het sy skouer skrams getref, maar andersins was hy ongedeerd. 

Hy het verkies om in Pole te bly. In Julie 1862 het sy vrou aan hul sesde en laaste kind die lewe geskenk. Konstantyn het met die Pole gesimpatiseer en ondanks die advies van sy broer het hy die krygswet beëindig en met ’n bevrydingsprogram begin. Sy hervormings was egter nie goed genoeg vir die Pole nie; hulle wou vryheid hê, al was dit deur middel van geweld.

Op Nuwejaar 1863 het stappe om ’n paar radikale Poolse nasionaliste aan te keer, geboemerang en die sogenaamde Januarie-opstand tot gevolg gehad. Dit het gelei tot ’n rebellie. Intense gevegte, stakings en selfs politieke sluipmoorde het gedreig om Konstantyn se vooruitgang te kniehalter. Hy moes weer krygswet afkondig en die opstand onderdruk. Hoewel hy bedrewe was in vlootsake, het politieke gevegte hom nie aangestaan nie en in Augustus 1863 het hy die tsaar gevra om hom van sy amp as onderkoning te onthef. Sy broer het sy bedanking aanvaar. Die Poolse opstand is eindelik in Mei 1864 deur die meer konserwatiewe graaf Frederik Vilhelm Rembert von Berg onderdruk.

Terug in Rusland het Konstantyn al sy energie aan die vloot gewy en voortgegaan met sy hervormings. Uit waardering vir sy werk het Aleksander hom in 1865 aangestel as voorsitter van die ministersraad, ’n amp wat hy 16 jaar beklee het. Hy het ’n belangrike invloed op sy broer gehad om Alaska in 1867 aan die VSA te verkoop omdat hy dit as ’n las vir Rusland beskou het.

In 1867 het Konstantyn se oudste dogter, Olga, met koning George I van Griekeland getrou. Sy was net 16 en Konstantyn was aanvanklik gekant teen die huwelik. In Julie 1868 is Olga se eerste kind gebore en hy is Konstantyn gedoop, na sy oupa. Die begin van Olga se familie het saamgeval met die verbrokkeling van Konstantyn s’n.

Hy was net 40 jaar, maar oud voor sy tyd weens sy stryd met die bevryding van die lyfeienes en die vloothervormings. Toe Aleksander II ophou met die hervormings wat sy eerste dekade aan die bewind gekenmerk het, het Konstantyn se invloed begin afneem en het hy op sy persoonlike lewe begin fokus. Ná 20 jaar van getroude lewe het hy begin wegdryf van sy vrou; sy was so konserwatief as wat hy verlig was en is besig gehou deur haar eie dinge: haar skoonheid en mistisisme. Konstantyn het gou begin rondkyk.

Hy het sy eerste buite-egtelike kind in die 1860's gehad; daarna was hy betrokke by ’n jong danseres wat 20 jaar jonger as hy was. Hy het eindelik vyf kinders by haar gehad. Weer eens het hy sy vyande skietgoed gegee, want hulle het sy verveemde vrou se kant gekies.

In 1874 het nog ’n skandaal die familie getref: Konstantyn se oudste seun, groothertog Nikolai Konstantinowitsj, en sy minnares het drie waardevolle diamante van ’n ikoon in sy ma se slaapkamer gesteel. Op 24 jaar oud is hy skuldig bevind, waansinnig verklaar en vir die res van sy lewe na Sentraal-Asië verban. In 1879 is Konstantyn se jongste wettige kind, Wjatsjeslaf, skielik weens breinbloeding dood.

Nadat Aleksander II in ’n sluipmoordaanval dood is, het sy seun hom opgevolg as Aleksander III en die liberale idees van Aleksander II het tot ’n einde gekom. Aleksander III het Konstantyn van sy ampte onthef en hy was nie meer welkom aan die hof nie.

Konstantyn het al hoe meer tyd met sy tweede familie deurgebring en sy wettige vrou so verder verneder. In April 1885 is sy twee oorlewende buite-egtelike seuns dae uitmekaar aan skarlakenkoors dood. 

Aan die begin van Augustus 1889 het Konstantyn ’n beroerte gehad; sy bene was verlam en hy kon nie praat nie. Die feit dat hy ’n invalide was, het hom swaar getref. Sy vrou het hom versorg en op haar manier wraak geneem; sy het nie sy minnares uit die huis gesit wat hy vir hulle verskaf het nie, maar het gesorg dat sy helpers hom nooit daarheen neem nie, ondanks sy versoeke. 

Konstantyn is op 25 Januarie 1892 in Pawlofsk oorlede.




</doc>
<doc id="118428" url="https://af.wikipedia.org/wiki?curid=118428" title="Gondwanatheria">
Gondwanatheria

Die Gondwantheria is 'n uitgestorwe soogdierorde wat bekend is vanaf die laat-kryt tot die middel-eoseen van alle dele van die suidelike kontinent Gondwana, behalwe Australië en Nieu-Seeland. 

Kladistiese ontleding deur Gurovich en Beck (2009) en Goin et al. (2012) plaas die groep in die Allothera as 'n sustergroep van die Multituberculata wat juis veral op die dele van die noordelike kontinent Laurasië aangetref word. Maar die posisie van hierdie groep in in 2018 baie onduidelik. Huttenlocker et.al. oorweeg of hulle nie verwantes van die Haramiyida is nie. Dit sou hulle buite die Mammalia in die Mammaliaformes plaas.

Hierdie groep is net sedert 1986 bekend en daar is nog min inligtings oor hulle.

Die orde bevat twee families:

Behalwe "Vintana" bestaan alle fossiele net uit tande. Van "Vintana" is egter 'n skedel gevind wat beide primitiewe en afgeleide kenmerke vertoon. Die dier was ook taamlik groot vir 'n mesosoïese soogdier: dit was ongeveer 9 kg swaar en het 'n bietjie soos 'n marmot gelyk. 


</doc>
<doc id="118429" url="https://af.wikipedia.org/wiki?curid=118429" title="Eulipotyphla">
Eulipotyphla

Die Eulipotyphla is 'n soogdierorde wat tot die superorde Laurasiatheria behoort.

Hulle is insektevreters en vroeër is hulle as deel van die orde Insectivora beskou, saam met byvoorbeeld die gouemolle en selfs die klaasneuse. Genetiese navorsing het getoon dat dit nie korrek is nie: die gouemolle en die klaasneuse behoort tot die Afrotheria en nie tot die Laurasiatheria nie en dit het die orde Insectivora polifileties gemaak. Die huidige monofiletiese orde Eulipotyphla bevat net vyf families waarvan nogtans een sedert die tyd van die kolonisasie van die Karibiese gebied uitgestorwe is. In die Suider-Afrika kom twee van hierdie families voor: die krimpvarkies en die skeerbekmuise.



</doc>
<doc id="118433" url="https://af.wikipedia.org/wiki?curid=118433" title="Roeispaan">
Roeispaan

'n Roeispaan is 'n instrument wat gebruik word om 'n vaartuig (soos 'n kano, kajak of vlot) deur water voort te beweeg. Die aktiwiteit word roei genoem. 'n Roeispaan word van 'n roeiriem onderskei deurdat 'n roeiriem op die kant van die boot ondersteun word, terwyl 'n roeispaan geheel en al los van die boot hanteer word.

Daar is twee tipe roeispane:


</doc>
<doc id="118435" url="https://af.wikipedia.org/wiki?curid=118435" title="Gerard Bhengu">
Gerard Bhengu

Gerard Bhengu (1910–1990; ook bekend as Bengu Benghu) was ’n Suid-Afrikaanse kunstenaar. Hy was selfonderleg en het in waterverf en sepia (swartbruin verf uit die blaas van 'n inkvis) gewerk. Hy is veral bekend vir sy portretstudies en uitbeelding van die townshiplewe van Durban.

Gerard Bhengu is op 6 September 1910 by die Mariannhill-sendingstasie in Centecow, Natal gebore. Hy is aan die Rooms-Katolieke sendingskool van Esibomvwini in Centecow onderrig, waar sy talent ontdek is.

Van 1926 tot 1931 maak Bhengu 150 sketse waarin hy die landelike stamlewe in Centecow vir dr. Max Kohler dokumenteer. Kohler het van hierdie tekeninge gebruik om sy etnografiese en mediese publikasies te illustreer. Van 1932 tot 1933 het hy in Ixopo gewoon, waar hy in opdrag van biskop Fleischer 'n aantal prente met godsdienstige temas verf. Daarna is hy van 1934 tot 1937 by die Edendale-opleidingskollege onder die borgskap van dr. D.M. Malcolm (Hoofinspekteur van Inheemse Onderwys in Natal) en mnr. S.R. Dent (Inspekteur van Inheemse Onderwys) onderrig.

Die Departement van Naturellesake het hom gevra om 'n muurskildery vir die Ryksuitstalling te verf, wat die ontwikkeling van swart mense 'van dorp na universiteit' uitbeeld. Hy het dit nooit voltooi nie, maar het nogtans die uitstalling in Johannesburg bygewoon.

Van 1940 tot 1949 skilder hy tonele van die alledaagse Zoeloe-lewe en portrette van swart mense. Hierdie skilderye is in die Payne Brothers-afdelingswinkel in Weststraat, Durban verkoop.

Van 1959 het hy in Cato Manor gewoon, totdat dit gesloop is, waarna hy na Umlazi in Durban verhuis. Hy het Zoeloe-verhale vir Phyllis Savory se "Bantu Fireside Tales" (1958) geïllustreer. In die 1960's illustreer hy 'n boek oor sy eie lewe en werk, wat ook deur Phyllis Savory geskryf is.

Bhengu is in 1990 oorlede.


</doc>
<doc id="118436" url="https://af.wikipedia.org/wiki?curid=118436" title="Christian Heinrich Friedrich Hesse">
Christian Heinrich Friedrich Hesse

C. H. Friedrich Hesse (1772, nabye van Braunschweig – 1832, Nedersakse) was 'n onderwyser, Lutherse teoloog en amateurbotanis wat van 1800 tot 1817 Lutherse leraar te Kaapstad was. In die Kaap het hy met 'n mej. Bergh in die huwelik getree, en sewe kinders is uit die huwelik gebore. Na sy terugkeer na Duitsland was hy leraar te Nieuburg, Elbingrode (1822–1825) en uiteindelik te Hoya. Nogtans het hy met die Lutherane aan die Kaap in verbinding gebly.

Hy het van 1790 tot 1792 teologie aan die Universiteit van Göttingen studeer, voor hy 'n onderwyspos in Hannover aanvaar het. Nadat hy sy finale teologiese eksamen in 1799 met onderskeiding slaag, is hy aangestel as leraar van die Lutherse gemeente te Kaapstad, waar hy in September 1800 arriveer. Sy voertaal het hier geleidelik van Duits na Nederlands oorgeskakel. Ook in Kaapstad was hy by onderwyssake betrokke, en was naamlik die Lutherse Kerk se verteenwoordiger by, en een van sewe lede op die Raad van Scholarge, wat Kaapse onderwys onder voogdyskap van die Goewerneur bestuur het. Later was hy 'n paar jaar lank sekretaris van hierdie raad, waarvoor hy 'n regeringstoelaag ontvang het. Hy het oral aansien en toegeneëntheid geniet, hetsy by regeringsamptenare, gemeentelede of die algemene publiek. Met sy vertrek uit die Kaap in 1817 het lord Charles Somerset hom van 'n getuigskrif verskaf, waarin sy bydraes tot die "British and Foreign Bible Society" en die opvoeding van die koloniale jeug uitgelig is.

Hesse het 'n groot belangstelling in natuurgeskiedenis, veral plantkunde, gekoester, en is hierin deur sy buurman, die apteker P. H. Polemann aangemoedig. Hesse het Suid-Afrikaanse bome, struike en kleiner plante, veral aalwyne en vetplante, in sy tuin gekweek. Ds. C. I. Latrobe wat die Kaap in 1815–1816 besoek het, vermeld ook die groot verskeidenheid plante in Hesse se tuin.

Tydens sy verblyf aan die Kaap bevriend hy verskeie belangrike wetenskaplike besoekers, insluitende dr M. H. C. Lichtenstein en kaptein D. Carmichael. In 1808 het hy 'n pakkie met 150 soorte saad, meestal van bolplante, vir William J. Burchell op Sint Helena-eiland gestuur, en Burchell het by hom tuisgegaan met sy aankoms aan die Kaap in November 1810. Vroeg in 1816 het die Nederlandse botanis C. G. C. Reinwardt by die Kaap aangedoen op pad na Oos-Indië, en tentatief 16 aalwynspesies in Hesse se tuin geïdentifiseer. Op Reinwardt se versoek het Hesse in 1817 sade van verskillende "Aloe"-, "Cotyledon"-, "Crassula"-, "Stapelia"- en "Euphorbia"-spesies vir dr M. van Marum, 'n bekende fisikus van Haarlem gestuur. Carl H. Bergius, wat die Kaap in 1816–1818 besoek het, het Hesse se vriendskap hoog aangeslaan, en hom op botaniese uittogte vergesel. Hesse versend verder varings, grasse en uintjies na Europa, benewens 'n paar ligene. Die Engelse botanis W. Herbert het die bolplantgenus "Hessea" na hom vernoem. Hesse word benewens ook herdenk in die name van 'n heidespesie, "Erica hesseana", en 'n ligeenspesie wat deur hom versamel is, "Stictina hesseana".

Hesse het 'n klein versameling Kaapse insekte vir die mineraloog J. F. L. Hausmann van Göttingen gestuur, en Hausmann sou baie jare later self die Kaap besoek. Ondermeer het Hesse die "ontelbare" insekte waargeneem wat by suikerbosse aandoen vir nektar, benewens die Kaapse suikervoëls. Volgens Reinwardt het Hesse ook etlike belangrike voorwerpe na die fisioloog en anatomis Johann F. Blume in Göttingen gestuur.

Hesse het 'n Duitse (1820) en Nederlandse (1823) vertaling van ds C. I. Latrobe se "Joernaal van 'n besoek aan Suid-Afrika, 1815-1816", voorberei, en 'n paar notas bygevoeg oor diere en plante wat daarin genoem word. Albei weergawes bevat ook drie bylaes wat deur Hesse saamgestel is. Die eerste handel oor die verbouing van Europese en ander eksotiese plante aan die Kaap, die tweede behandel hoofsaaklik walvisjag aan die Kaap, terwyl die derde 'n opgesomming verskaf van onlangse gebeure en verwikkelinge in Kaapstad en die Kaapkolonie. Een van die bylae bevat ook 'n beskrywing van die leiklip en graniet naby Kaapstad, terwyl 'n ander 'n kort opgawe verskaf van gesteentes en minerale in die Kaapkolonie. 'n Bundel van sy Kaapse preke, in Nederlands, is kort na sy dood (1833) in Hannover uitgegee.



</doc>
<doc id="118442" url="https://af.wikipedia.org/wiki?curid=118442" title="Vlieënde lemurs">
Vlieënde lemurs

Vlieënde lemurs of kolugo's (Dermoptera) is 'n soogdierorde wat tot die superorde Euarchontoglires behoort.

Hulle is naverwant aan die Primate.

Daar word gewoonlik net een familie met twee spesies erken:


"C. Volans" kom net op die suidelike Filippyne voor, "G. variegatus" het 'n groter voorkomsgebied wat Indo-China, Malakka, Borneo, Sumatra, Java en party kleiner eilande omvat. Dit is egter moontlik dat dit nie een spesie is, maar dalk verdeel moet word in party afsonderlike spesies.

Kolugo's is heeltemal arboreaal: hulle leef in die bome en op die grond is hulle baie hulpeloos. Hulle het 'n vlies wat die toppe van hul vingers en tone met hulle stert verbind en waarmee hul van die een na die ander boomstam kan sweef. Die sweeftog kan 100 m bereik sonder om baie hoogte te verloor. Hulle is nagdiere wat veral blare, knoppe, blomme en vrugte vreet. Hulle kry net een kleintjie wat taamlik onderontwikkeld is en met mama meereis. Die Filippynse arend "Pithecophaga jefferyi" jag op hulle en 90% van wat hy vreet is kolugo's.


</doc>
<doc id="118446" url="https://af.wikipedia.org/wiki?curid=118446" title="Pieter Venter">
Pieter Venter

Pieter Johannes Venter (distrik Colesberg, Kaapkolonie, omstreeks 1820 – Bloemfontein, Oranje-Vrystaat, 3 Januarie 1899) was saam met sy broer J.J.Venter ’n stigter van die Gereformeerde Kerk in die Oranje-Vrystaat en jare lank ouderling van eers Reddersburg en toe Ladybrand.

Hy was die sewende kind uit die tweede huwelik van Jan Adriaan Venter (Tulbagh, 16 Februarie 1779 – Bloemfontein, 19 Mei 1870), met Margaretha Johanna Venter (Swellendam, 15 Maart 1791 – Colesberg, 22 Mei 1854). Sy oudste suster was Hester Venter (1811–1869), die moeder van ds. Louw du Plessis en grootmoeder van prof. J.A. du Plessis. Sy broer Koos Venter was Volksraadslid in die Oranje-Vrystaat en nog ’n broer, Sarel, was predikant van die Gereformeerde kerk Bethulie onder wie se leiding die kerk aldaar geskeur het. Hul vader was saam met Hester Venter en haar man, I.D. du Plessis) in 1860 stigters van die Gereformeerde kerk Colesberg. Pieter Venter het 11 sibbes gehad en sewe halfsibbes, uit sy vader se eerste huwelik, met Aletta Sophia Bezuidenhout.

In die dienstyd van ds. Thomas Reid het in die NG gemeente Colesberg ’n hewige kerkstryd geheers oor die sing van die evangeliese gesange. Weens sy "onverstandige, laakbare" optrede het die mense wat gekant was teen die sing van die gesange, ál verder van die NG Kerk af weggedryf. Wanneer ouers byvoorbeeld hul kinders vir doop gebring het, het ds. Reid van hulle ’n nuwe belydenis geëis, naamlik dat hulle bereid was om die gesange te sing. As hulle geweier het, het ds. Reid die doop van hul kinders weerhou. Ook jong mense wat hulself aangemeld het vir geloofsbelydenis, moes hierdie bykomende belydenis aflê.

Toe Pieter Venter hom op 17-jarige ouderdom vir geloofsbelydenis aanmeld, het ds. Reid ook van hom verlang om te erken en bely dat die evangeliese gesange die Woord van God is. Hy het geweier om aan die predikant se eis te voldoen en is weggewys. Die Venters was bekend om hul koppigheid (dit het selfs ’n naam gehad, Venters-hardkoppigheid), en Pieter Venter het so in botsing gekom met die ewe onversetlike Skotse predikant. Elke drie maande het Venter hom vir geloofsbelydenis kom aanmeld en telkens het ds. Reid weer dieselfde eis gestel sodat die jong man keer op keer weggewys is. Eindelik het die Venters-hardkoppigheid gewen en so kon Pieter Venter geloofsbelydenis aflê sonder die ekstra belydenis. Volgens oorlewering het Venter en ds. Reid 21 keer so vasgesit tot die predikant bres gegee het.

Venter het later, soos talle Doppers wat nie langer kans gesien het om onder die Kaapse Kerk te ressorteer nie, na die Vrystaat verhuis waar hy en sy vrou, Christina Hendrina van der Walt, sedert die stigting van die Gereformeerde kerk Reddersburg op 12 Mei 1859 steunpilare van die Gereformeerde Kerk in die Modelrepubliek was.

Uit P.J. Venter se huwelik met Christina Hendrina van der Walt is sewe kinders gebore: Jan Adriaan, Christina Hendrina van der Walt, Nicolaas Tjaart, Jeremias Jesaias, Pieter Johannes, Hester Venter en Margaritha Johanna Sophia Venter.

 Van der Walt, ds. N.H. (hoofred.). 1934. "Almanak van die Gereformeerde Kerk in Suid-Afrika vir die jaar 1935. Een-en-sestigste jaargang." Potchefstroom: Adm. Buro.


</doc>
<doc id="118448" url="https://af.wikipedia.org/wiki?curid=118448" title="Pieter de Bruin">
Pieter de Bruin

Pieter Frederik de Bruin (plek onbekend, 10 Maart 1799 – plaas Klippan, distrik Lichtenburg, Transvaal, 23 September 1890) was ’n stigter van die Gereformeerde Kerk op 11 Februarie 1859 toe hy reeds amper 60 jaar oud was. 

P.F. de Bruin was een van die Voortrekkers wat die Groot Trek uit die Kaapkolonie in die tweede helfte van die dekade ná 1830 meegemaak het en een van die helde van die Slag van Bloedrivier einde 1838.

De Bruin was getroud met Philippina Maria Charlotte Schutte, ’n suster van oudl. Flip Schutte op wie se plaas, Buffeldoorns, ds. Dirk Postma in Januarie 1858 op sy deurreis van Natal na Rustenburg vertoef en sy tweede preek in Transvaal gehou het. 

Met die stigting van die Gereformeerde kerk Rustenburg op 11 Februarie 1859 en daarmee saam die Gereformeerde Kerkverband in Suid-Afrika, was De Bruin en sy eggenote met hul kinders (en moontlik kleinkinders) ook daar en het hulle almal by die nuut gestigte kerk aangesluit.

 Van der Walt, ds. N.H. (hoofred.). 1934. "Almanak van die Gereformeerde Kerk in Suid-Afrika vir die jaar 1935. Een-en-sestigste jaargang." Potchefstroom: Adm. Buro.


</doc>
<doc id="118449" url="https://af.wikipedia.org/wiki?curid=118449" title="Gereformeerde kerk Dullstroom">
Gereformeerde kerk Dullstroom

Die Gereformeerde kerk Dullstroom was ’n gemeente van die Gereformeerde Kerke in Suid-Afrika met sy middelpunt op die dorp Dullstroom in die destydse Oos-Transvaal, nou Mpumalanga. 

Die gemeente Dullstroom is in 1919 gestig, waarskynlik as ’n afstigting van die Gereformeerde kerk Belfast, wat sewe jaar vantevore self net 96 belydende en 92 dooplidmate gehad het. Teen 1932, toe ds. A. Postma die twee kerke in kombinasie met Lydenburg bedien het, het Dullstroom se belydende lidmate 40 getel en Belfast s’n 123 getel. In die laaste jaar van Dullstroom se bestaan, 1963, het hy 30 belydende en een dooplidmaat gehad, vergeleke met Belfast se 74 en 53. In die volgende jaar het Belfast se dooplidmate afgeneem tot 51, maar sy belydende lidmate toegeneem tot 96, wat daarop dui dat lidmate van die ontbinde Dullstroom by Belfast ingeskakel het. 

Dullstroom se laaste ouderlinge was N.P. Fourie en G. Smit en sy laaste diakens P.F.J. Pretorius en C.J.M. Steyn. Die laaste predikant wat Dullstroom (in kombinasie met Belfast en Waterval-Boven) bedien het, was ds. P.C. Buys wat in 1962 bevestig. 

Volgens die laaste inskrywing in ’n "Almanak" van die Gereformeerde Kerk, dié van 1963) vir Dullstroom, het die gemeente "geen eie kerkgebou" gehad nie.

Van sy stigting in 1919 tot sy ontbinding in 1963 was Dullstroom deurgaans in kombinasie met die Belfast en tussen 1928 en 1949 ook met Lydenburg.



</doc>
<doc id="118451" url="https://af.wikipedia.org/wiki?curid=118451" title="Lys van groothertoë van Rusland">
Lys van groothertoë van Rusland

Hier volg ’n lys van groothertoë van Rusland, die lede van die Huis van Romanof (later Holstein-Gottorp-Romanof) wat die titel "weliki knjaz" (Russies: великий князь) gehad het (gewoonlik vertaal as "groothertog", maar meer akkuraat "grootprins" of "grootvors"). Die titel was dié van die seuns en die kleinseuns in die manlike lyn van die keiser van Rusland, saam met die aanspreekvorm "Sy Keiserlike Hoogheid". 

Die titel het in die 9de eeu ontstaan toe die heersers van Kiëf-Roes so genoem is. Van die 17de eeu af is dit gebruik vir verskeie lede van die keiserlike huis. Hulle was nie heersers nie, maar dinaste van die huis van die regerende keiser (of tsaar).

Keiserin Elisabeth van Rusland het aan die toekomstige Pieter III, die enigste oorlewende manlike afstammeling van haar pa, Pieter die Grote, die titel groothertog gegee, al was hy nie ’n afstammeling deur die manlike lyn nie (hy was haar suster, Anna, se seun).

Ná die geboorte van die seuns van Nikolaas I het die getal groothertoë toegeneem en dit het ’n einde gebring aan die vroeëre kwesbaarheid wat die Russiese troonopvolging gekenmerk en die land onstabiel gemaak het. In die 1880's (toe daar meer as 20 groothertoë was) het tsaar Aleksander III gevoel die getal afstammelinge met die titel doen afbreuk aan die prestige daarvan. Op 2 Julie 1886 (Juliaanse kalender; 14 Julie 1886 volgens die Gregoriaanse kalender) het hy die wet verander sodat net die seuns van ’n keiser en húl seuns kon aanspraak maak op die titel. Die seuns van dogters sou voortaan die titel "prins" hê. 

Ook seuns wat uit ’n morganatiese huwelik gebore is, is die titel ontsê. Daar is tans geen afstammelinge wat onbetwis kan aanspraak maak op die titel groothertog nie.


</doc>
<doc id="118452" url="https://af.wikipedia.org/wiki?curid=118452" title="Benazir Bhutto">
Benazir Bhutto

Benazir Bhutto (1953–2007) was die leier van die Volksparty ("People’s Party") in Pakistan, wat deur haar pa, Zulfikar Ali Bhutto, gestig is. Sy was twee keer die premier van Pakistan, asook die eerste vrou wat verkies is om 'n Moslem-staat te lei.

Benazir Bhutto is op 21 Junie 1953 in Karatsji in Pakistan gebore. Sy was die oudste dogter van Zulfiqar Ali Bhutto en Nusrat Bhutto (née Ispahani). Haar pa was in die 1970's die premier van Pakistan, maar is in 1977 ná 'n militêre staatsgreep gehang. Sy is aan Harvard en Oxford onderrig. Terwyl sy nog onder huisarres was, was sy en haar ma by 'n beweging vir Pakistan se herstel na demokrasie betrokke.

Bhutto het in 1988 na Pakistan teruggekeer en is in dieselfde jaar tot premier verkies. Sy is 20 maande later in opdrag van die destydse pres. Ghulam Ishaq Khan uit die amp onthef, omdat sy glo korrup was.

In 1993 is Bhutto vir ’n tweede termyn herkies. In 1996 is sy deur pres. Farooq Leghari gedwing om haar pos te ontruim en in ballingskap te gaan woon, omdat sommige mense geglo het dat sy regeringsgeld op oneerlike wyse gebruik het.

Sy keer in 2007 na Pakistan terug en het probeer om vir 'n derde keer premier te word. Sy is egter op 27 Desember 2007 in ’n bomaanval tydens dié veldtog gedood. Tydens die aanval het 'n sluipmoordenaar haar in die nek en bors geskiet, waarna hy 'n plofbare baadjie afgesit het. Ongeveer 30 mense het in die voorval omgekom.


</doc>
<doc id="118453" url="https://af.wikipedia.org/wiki?curid=118453" title="431 v.C.">
431 v.C.


</doc>
<doc id="118454" url="https://af.wikipedia.org/wiki?curid=118454" title="499 v.C.">
499 v.C.



</doc>
<doc id="118456" url="https://af.wikipedia.org/wiki?curid=118456" title="490 v.C.">
490 v.C.



</doc>
<doc id="118457" url="https://af.wikipedia.org/wiki?curid=118457" title="Gedomestikeerde jak">
Gedomestikeerde jak

Die gedomestikeerde jak ("Bos grunniens") is 'n mak horingdraer met lang hare. Jakke word in die Himalajas van suidelike Sentraal-Asië, die Tibetaanse plato en so ver noord as Mongolië en Rusland aangetref. Dit is 'n afstammeling van die wilde jak, "Bos mutus".

Jakke is swaargeboude diere met 'n stewige raam, stewige bene en afgeronde, gesplete hoewe. Hulle het 'n lang, digte pels wat laer as die maag afhang. Wilde jakke is oor die algemeen donker van kleur, met 'n swarterige bruin pels. Daarteenoor toon gedomestikeerde jakke groter kleurverskille, dikwels met roesbruin en room kolle.

Hulle het klein oortjies en 'n wye voorkop, met gladde horings wat oor die algemeen donker van kleur is. Die bulle se horings strek van die kante van die kop waarna dit vorentoe kurwe, en wissel gewoonlik van 48 tot 99 cm (19-39 duim) in lengte. Die koeie se horings is kleiner, 27 tot 64 cm (11-25 duim) in lengte, en het 'n meer regop vorm. Beide geslagte het 'n kort nek met 'n merkbare bult oor die skouers, maar dit is meer prominent by bulle.

Die bulle weeg 350 tot 580 kg (770 tot 1280 pond), en die koeie 225 tot 255 kg (496-562 pond). Wilde jakke kan aansienlik swaarder wees, waar bulle tot 1000 kilogram (2200 pond) swaar kan weeg.

Beide geslagte het lang hare met 'n digte wollerige onderlaag oor die bors, flanke, en dye om hulle teen die koue te beskerm. Dit kan 'n lang "romp" vorm wat tot op die grond kan hang, veral by bulle. Die stert is lank en meer soos die van 'n perd as die van vee of bisons.



</doc>
<doc id="118459" url="https://af.wikipedia.org/wiki?curid=118459" title="Yaakov Neeman">
Yaakov Neeman

Yaakov Neeman, Hebreeus: יעקב נאמן , (gebore 16 September 1939 in Tel Aviv - gestorwe 1 Januarie 2017 in Jerusalem) was 'n Israelse politikus, advokaat en regsgeleerde.

Neeman was in die Golani-brigade van die Israeliese Lëer. Vervolgens het hy in die regte gestudeer aan die Hebreeuse Universiteit van Jerusalem en aan die New York-universiteit.

In 1972 het hy die advokatekantoor Herzog, Fox & Ne'eman opgerig (saam met Chaim Herzog (president van Israel gewees) en Michael Fox).

Hy het ook 'n professor gewees, onder meer aan die Israelse Bar-Ilan Universiteit.

Eweneens het hy 'n bestuurder gewees van onder andere die vliegtuigmaatskappy El Al, die sentrale Bank van Israel en die Wereldbank.

In die Netanyahu I-kabinet was Neeman in 1996 minister van Justisie en van 1997 tot 1998 minister van Finansies. In die Netanyahu II-kabinet was hy nog eens van 2009 tot 2013 minister van Justisie. Hy was nie 'n lid van die Knesset gewees nie.

Hy was 'n onafhanklike, konserwatiewe politikus en 'n beyweraar van die Joodse karakter van die Israelse staat. 

Yaakov Neeman is op nuwejaarsdag 2017 oorlede; hy is op die Olyfberg begrawe.



</doc>
<doc id="118460" url="https://af.wikipedia.org/wiki?curid=118460" title="Vlag van Siprus">
Vlag van Siprus

Die nasionale vlag van Siprus is op 16 Augustus 1960 amptelik in gebruik geneem. Die vlag vertoon ’n enkele wit baan met die buitelyn van Siprus in goud op die baan gesentreer en twee groen olyftakkies onder die buitelyn.

Die wit baan van die vlag stel vrede voor net soos die twee groen olyftakkies die vreedsame naasbestaan van die Griekse en Turkse Sipriote simboliseer. Die kleur van die buitelyn van Siprus herinner aan die betekenis van die naam “Siprus”, te wete die kopereiland.

Die kaart van die eiland beslaan 44% van die oppervlak. In die oorspronklike weergawe wat in Augustus 1960 aanvaar is, is Pantone 144-C vir die koper-/goudkleur gebruik en Pantone 336-C vir die groen olyftakkies. Die hoogte-breedteverhouding was 3:5.

Die vlae wat in Grieks-Siprus aangetref is, het verskil van hierdie voorskrifte. Die Grieks-Sipriotiese regering het in Oktober 2005 begin met maatreëls wat moet sorg dat slegs vlae wat aan die juiste spesifikasies voldoen, vervaardig word.

In 2006 is nuwe riglyne opgestel en is die kleure en die ontwerp (van die olyftakkies) effens aangepas. Vir die koper-/goudkleur sou voortaan Pantone 1385 gebruik word en vir die groen van die olyftakkies Pantone 574. Ook die hoogte-breedteverhouding is aangepas en op 2:3 vasgelê, wat wêreldwyd ’n meer gebruiklike formaat is.

Voor die vlag van Siprus ingestel is, is die vlae van Griekeland en Turkye gebruik. Die huidige vlag was die resultaat van ’n vlagontwerpkompetisie wat in 1960 gehou is. Volgens die grondwet mag die vlag nie die kleure blou of rooi (onderskeidelik die kleure van die vlae van Griekeland en Turkye) insluit nie, en dit mag ook nie ’n afbeelding van ’n kruis of sekelmaan bevat nie. Alle deelnemers het die gebruik van hierdie kleure en simbole uitdruklik vermy in ’n poging om ’n neutrale vlag te skep.

Die wenontwerp is ontvang van İsmet Güney, ’n kunsonderwyser en Turkse Siprioot. Die ontwerp is deur die eerste President van die Republiek Siprus, Makarios III van Siprus, met die goedkeuring van die eerste Vise-president, Fazil Küçük.

Volgens die Sipriese grondwet mag die vlag slegs staatsinstellings, openbare korporasies en burgers van Siprus, die vlag vertoon. Staatsinstellings, openbare liggame en korporasies mag die vlag van Siprus naas die vlag van Griekeland of Turkye, of albei, vertoon. Privaatburgers mat die ook die vlag van Siprus naas die vlag van Griekeland of Turkye, of albei, vertoon.

Ten spyte van ’n poging tot die ontwerp van ’n neutrale vlag om eenheid onder die verskillende gemeenskappe van Siprus teweeg te bring, vir die vlag hoofsaaklik deur die Grieks Sipriote gebruik omdat die Turkse Sipriote dit hoofsaaklik assosieer met die Grieks oorheersde Republiek Siprus. Na afloop van die Turkse inval in Siprus en die oprigting van die selfverklaarde Turkse Republiek Noord-Siprus, gebruik Turkse Sipriote die vlag van Noord-Siprus.

Volgens die terme van die Annan-plan vir Siprus (’n voorstel van die Verenigde Nasies ter oplossing van die Sipruskonflik) sou ’n nuwe vlag aanvaar word deur ’n hersaamgestelde konfederale republiek Siprus. Anders as die huidige amptelike vlag bevat hierdie weergawe doelbewus die kleure wat Griekeland (blou) en Turkye (rooi) verteenwoordig, tesame met ’n groot koperbaan vir Siprus; Dit is moontlik dat enige toekomstige oplossing in Siprus die aanvaarding van ’n nuwe vlag sal insluit.



</doc>
<doc id="118463" url="https://af.wikipedia.org/wiki?curid=118463" title="Irna van Zyl">
Irna van Zyl

Irna van Zyl is 'n Suid-Afrikaanse joernalis en skrywer. Haar debuutroman, "Moordvis", is in 2016 bekendgestel.

Van Zyl het 'n honneurs in Afrikaans en Nederlandse letterkunde, asook 'n honneurs in Joernalistiek aan die Universiteit van Stellenbosch verwerf. In Desember 1979 begin sy as verslaggewer by Die Burger in Kaapstad te werk.

In 1981 wen sy die Stellenbosch-Boerewynmakery se prys vir ondernemende joernalistiek vir die vloedrampe by Laingsburg en spesifiek Montagu. Sy word Die Burger se eerste vroulike hoofsubredakteur in 1985, en in 1988 redakteur van De Kat in Johannesburg.

Haar kortverhaalbundel "Grootmensspeletjies" is in 1995 gepubliseer.

Sy verlaat De Kat in 1996 om na Kaapstad terug te trek, waar sy "New Media Publishing" in 1998 saam met John Psillos, Naomi Herselman en Sheldon Cohen stig. Kort daarna word sy ook redakteur van Insig en van 2007–2009 redakteur van Boeke-Insig.

Sy tree in April 2015 uit as Redaksionele Direkteur van New Media om haar voltyds op kreatiewe skryfwerk toe te spits. In dieselfde jaar is sy deur Media24 met die Piet Cillié-prys vereer vir haar joernalistieke loopbaan, asook deur Naspers met die "Orde van Tafelberg" vir haar bydrae as sakevrou aan die Naspers-groep.

Haar eerste misdaadroman, "Moordvis", is in Julie 2016 deur Penguin uitgegee. Die boek is in Engels as "Dead in the Water" vertaal.



</doc>
<doc id="118467" url="https://af.wikipedia.org/wiki?curid=118467" title="Kamanassieberge">
Kamanassieberge

Die Kamanassieberge is 'n inselberg in die Klein Karoo, Wes-Kaap, suid van die Swartberg en noord van die die Outenikwaberge. Dit strek in 'n oos-wes rigting vanaf Dysselsdorp tot wes van Uniondale en is net oor die 50km lank. Die hoogste punt op die berg is Mannetjiesberg, 1955.3 m bo seevlak. Die N9 nasionale pad gaan tussen die Outenikwaberge en die Kamanassieberge deur. Die Kamanassie-natuurreservaat beslaan die grootste gedeelte van die berg.

"Kamanassie" is 'n Khoisanwoord en beteken "berg van water".

Die Olifantsrivier dreineer die noorde en die Kamanassierivier die suidekant van die berg.



</doc>
<doc id="118470" url="https://af.wikipedia.org/wiki?curid=118470" title="Kamanassiedam">
Kamanassiedam

Die Kamanassiedam is 'n besproeiingsdam in die Kamanassierivier in die Klein Karoo digby De Rust. Dit het 'n betonwal wat 390 meter lank en 35 meter hoog is vanaf die rivierbedding. Wanneer die dam vol is, is die meer 15 km lank. Die dam is in 1923 voltooi.

Die naam word dikwels gespel as Kammanassie.




</doc>
<doc id="118472" url="https://af.wikipedia.org/wiki?curid=118472" title="Groothertog Georgi Michailowitsj van Rusland">
Groothertog Georgi Michailowitsj van Rusland

Groothertog Georgi Michailowitsj van Rusland (Russies: Георгий Михайлович Романов; geb. 13 Maart 1981) is die regmatige erfgenaam van sy ma, groothertogin Maria Wladimirowna van Rusland, ’n aanspraakmaker op die betwiste hoofskap van die Huis van Romanof. Sy het aan hom die titel tsesarewitsj gegee en hy het ook die aanspraakmakertitel groothertog, met die aanspreekvorm Keiserlike Hoogheid. 

As seun van ’n prins van Pruise het hy ook die titel prins van Pruise, met die aanspreekvorm Koninklike Hoogheid, en is hy lid van die Huis van Hohenzollern.

Georgi is in 1981 in Madrid gebore as die seun van prins Franz Wilhelm van Pruise (destyds met die titel groothertog Michail Pawlowitsj van Rusland) en groothertogin Maria Wladimirowna van Rusland. Maria is die enigste kind en erfgenaam van groothertog Wladimir Kirillowitsj van Rusland. Georgi het die titel groothertog van Rusland by groothertog Wladimir gekry. Dit dra nie die goedkeuring weg van ’n groot deel van die familie wat lede van die Romanof-familievereniging is nie.

Georgi het die eerste jare van sy lewe in Frankryk deurgebring voordat hy en sy ma na Spanje verhuis het. Sy ouers is 1985 geskei.

Georgi het in Madrid en Oxford studeer en daarna in Brussel en Luxemburg gewerk. In 2008 is hy aangestel as assistent van die direkteurgeneraal van MMC Norilsk Nickel, ’n groot Russiese nikkelmynmaatskappy.

In 2014 het hy sy eie maatskappy, Romanoff & Partners, in Brussel op die been gebring.

Op 21 April 1992, met die dood van sy oupa groothertog Wladimir Kirillowitsj, het sy ma beweer sy het hom opgevolg as die soewerein en kuratrise van die troon van Rusland. Volgens haar ondersteuners is Georgi dus haar erfgenaam en ’n tsesarewitsj. Hy het Rusland kort daarna die eerste keer besoek om sy oupa se begrafnis by te woon. 

Sy aanspraak op die troon word betwis.



</doc>
<doc id="118473" url="https://af.wikipedia.org/wiki?curid=118473" title="Big Brother">
Big Brother

Big Brother kan na een van die volgende verwys:



</doc>
<doc id="118474" url="https://af.wikipedia.org/wiki?curid=118474" title="Big Brother (George Orwell)">
Big Brother (George Orwell)

Big Brother is ’n karakter en simbool in George Orwell se distopiese roman "1984". In die verhaal is Big Brother die staatsleier, al het niemand hom nog ontmoet nie. Daar is oral foto’s van hom met die boodskap ""Big Brother is watching you"". Mense gebruik dikwels die uitdrukking “Big Brother” om te verwys na 'n regering of organisasie wat absolute mag het, geen vryheid toelaat nie, en fyn dophou wat mense doen ('n loerbroer). Die TV-reeks "Big Brother" is na die karakter genoem.

Die boek "1984" is in 1948 geskryf. Hierin skets Orwell 'n onmenslike diktatoriale eenpartystaat wat in alle opsigte volledig deur die "Party" beheer word. Die alomteenwoordige leier van die Party word "Big Brother" genoem. Al die inwoners van die land word voortdurend met kameras dopgehou, selfs in hul huise.

Big Brother is die almagtige, onfeilbare staatshoof van "Oceania". Hy is altyd reg en neem nooit verkeerde besluite nie. Sy ware naam is onbekend. Niemand weet eens of hy wel 'n persoon is nie. Dit is moontlik dat hy oorlede is en deur iemand anders opgevolg is, maar niemand weet regtig nie.

Die boek was 'n skerp aanklag teen kommunisme en die Sowjet-Russiese leier Stalin, wat die model voorgestaan het. Daarnaas is die boek ook 'n waarskuwing vir wat in die toekoms in nie-kommunistiese lande kan gebeur as mense hul individualisme kwytraak. Die roman het veral in 1984 wye mediadekking gekry, toe die tema nog net so aktueel, en die Koue Oorlog nog sterk aan die gang was. Sedertdien speel die term ‘"Big Brother is watching you"’ 'n rol in die debat rondom privaatheid, veral soos owerhede toesig oor hul onderdane verskerp.


</doc>
<doc id="118475" url="https://af.wikipedia.org/wiki?curid=118475" title="Tsarewitsj">
Tsarewitsj

Tsarewitsj (Russies: царе́вич, IFA tsɐˈrʲevʲɪtɕ) is ’n Slawiese titel vir die seuns van ’n tsaar. In 1797, tydens die bewind van Paul van Rusland, is die titel afgeskaf en vervang met tsesarewitsj slegs vir die regmatige opvolger. Sy jonger broers het die titel groothertog gekry. Die twee terme word dikwels verwar.

Aleksei Nikolajewitsj, die enigste seun van tsaar Nikolaas II, was die laaste lid van die Russiese keiserhuis wat tsarewitsj genoem is, hoewel hy eintlik die tsesarewitsj was.

In vroeër tye is die titel ook gebruik vir die afstammelinge van die khans (tsaars) van Kazan, Kasimof en Siberië nadat dié khanate deur Rusland verower is. Die afstammelinge van die afgesette koninklike families van Georgië het ook die titel tsarewitsj gekry tot in 1833, toe hul rang ná ’n mislukte staatsgreep verlaag is na dié van "knjaz" (prins).




</doc>
<doc id="118477" url="https://af.wikipedia.org/wiki?curid=118477" title="Hlumelo Biko">
Hlumelo Biko

Hlumelo Biko (1978-) is ’n Suid-Afrikaanse sakeman en beleggingsbankier, en skrywer van "The Great African Society". Hy is die seun van Steve Biko en Mamphela Ramphele.

Hlumelo Biko is in Januarie 1978 gebore. Sy ma was vyf maande swanger toe sy verneem dat Steve Biko, met wie sy 'n verhouding gehad het, in polisie-aanhouding oorlede is. Sy het hom "Hlumel" genoem, wat in Xhosa die ""loot van 'n boom"" beteken.

Biko het 'n B.A. in Geskiedenis en Politiek aan die Universiteit van Kaapstad, en 'n Meesters in Internasionale Sake- en Regeringsverhoudings van Georgetown Universiteit verwerf. In 1998 het hy vir die Wêreldbank in Washington, DC gewerk.

Biko en Ramphele het die beleggingsmaatskappy "Circle Capital" in 2005 gestig. Biko was die hoof uitvoerende beampte van Circle Capital. In 2008 noem "Bespoke Magazine" hom ""die dryfkrag agter 'n multi-miljoen Rand se swart bemagtigingsmaatskappy... een van Suid-Afrika se mees boeiende bemagtigingvoertuie"".

Biko is 'n uitvoerende voorsitter van 'n kapitaalgroei-georiënteerde beleggingfirma, genaamd "Spinnaker Growth Partners". Voor dit het hy 'n suksesvolle waagkapitaalmaatskappy, genaamd "Circle Capital Ventures" bestuur, wat R100 miljoen oor 8 jaar in 8 transaksies belê het, en 'n opbrengs van R1,6 miljard gelewer het.

Hy is ook 'n toegewyde filantroop wat ontluikende klein en medium besighede ondersteun, en as die vise-voorsitter van die Baxter-teater dien.


</doc>
<doc id="118478" url="https://af.wikipedia.org/wiki?curid=118478" title="Tsesarewitsj">
Tsesarewitsj

Tsesarewitsj (Russies: цесаре́вич, IFA: tsɨsɐˈrʲevʲɪtɕ, meervoud: tsesarewitsji) was die titel van die regmatige of vermoedelike troonopvolger in die Russiese Keiserryk. Dit is óf voor die naam en patroniem geskryf óf het dit vervang. Dit is afgelei van "tsesar" (die ou Russiese woord vir "tsaar"), wat weer afgelei is van Caesar.

Die term word dikwels verwar met tsarewitsj, wat ’n ander betekenis het: Laasgenoemde was die titel van enige seun van ’n tsaar, insluitende seuns van nie-Russiese heersers, byvoorbeeld die khans van die Krim en Siberië en die afgesette heersers van Georgië. Daar was feitlik altyd net een tsesarewitsj op ’n slag en die titel is slegs in Rusland gebruik.

Die titel is saam met die woord "opvolger" ("naslednik") gebruik, met die formele vorm: "Sy Keiserlike Hoogheid die Opvolger-tsesarewitsj en Groothertog". Sy vrou is die tsesarewna genoem.

In 1721 het Pieter die Grote opgehou om "tsaar" as sy hooftitel te gebruik en die titel "imperator" (keiser) aangeneem. Toe het die titel tsarewitsj (en tsarewna, wat lewenslank deur tsaar Iwan V se dogters gebruik is), in onbruik verval. Die keiser se dogters het hierna die titel tsesarewna gekry (Pieter het in dié stadium geen oorlewende seuns gehad nie). In 1762 het Pieter III, nadat hy tsaar geword het, die nuwe titel tsesarewitsj aan sy enigste seun, die toekomstige keiser Paul, gegee – Paul was die eerste van nege Romanof-erfgename wat dié titel gehad het. Paul was egter nie in dié stadium sy pa se aangewese opvolger nie, en ook nie dié van sy ma, Katharina II, wat Pieter se bewind oorgeneem het nie 

Daar is meer dikwels na Paul verwys as groothertog, of grootprins, sy ander titel. Dit was ’n ouer titel as tsesarewitsj en ’n oorblyfsel uit die dae van die vorige heersershuis, die Rjoerik-dinastie, voordat die heersers van Moskowië die titel tsaar aangeneem het. Toe Paul die troon bestyg, het hy die titel tsesarewitsj dadelik aan sy seun, die toekomstige Aleksander I, toegeken en die titel is in 1797 regtens erken as die amptelike titel van ’n Russiese troonopvolger. Aleksander I het nie kinders gehad nie en die titel het toe gegaan aan sy broer, groothertog Konstantyn Pawlowitsj; hy het vreemd genoeg die titel behou selfs nadat hy in 1825 afstand van die troon gedoen het ten gunste van hul jonger broer, Nikolaas I. 

Daarna het die titel gegaan aan elke keiser se oudste seun tot in 1894, toe Nikolaas II die titel aan sy broer groothertog Georgi Aleksandrowitsj gegee het op voorwaarde dat sy reg op die titel sal verval wanneer Nikolaas ’n seun kry. Ná Georgi se dood in 1899 het Nikolaas nie die titel aan sy oudste oorlewende broer, groothertog Michail Aleksandrowitsj, gegee nie, hoewel Nikolaas se enigste seun eers vyf jaar later gebore is. Dié seun, Aleksei Nikolajewitsj (1904-1918), was Rusland se laaste tsesarewitsj.

Nadat groothertog Kirill Wladimirowitsj van Rusland in 1924 in bannelingskap op die troon aanspraak gemaak het, het hy die titel tsesarewitsj aan sy seun, groothertog Wladimir Kirillowitsj, gegee. Sedert 1997 maak dié se kleinseun, Georgi Michailowitsj aanspraak op die titel nadat sy ma, groothertogin Maria Wladimirowna, dit aan hom gegee het in haar hoedanigheid as aanspraakmaker op die troon. Hy word egter meestal as "groothertog" aangespreek.

Tot aan die einde van die keiserryk se bestaan het die meeste mense in Rusland en oorsee steeds na die Russiese keiser as "tsaar" verwys wanneer hulle geskryf of gepraat het. Dit was moontlik die rede dat die troonopvolger meer dikwels "tsarewitsj" genoem is as die korrekte "tsesarewitsj", veral in minder ingeligte kringe. 




</doc>
<doc id="118479" url="https://af.wikipedia.org/wiki?curid=118479" title="Plattweesilinder">
Plattweesilinder

'n Plattwee is 'n tweesilinder binnebrandenjin met die silinders aan die teenoorstaande kante van die krukas geplaas. Die plattweelingenjin word reeds vir langer as 'n eeu in motorfietse gebruik, so ook in motors, ligte vliegtuie, stilstaande kragopwekkers en huishoudelike toestelle. In 'n spesifikasie, grafiek of wanneer 'n afkorting gebruik word, word 'n plattweesilinderenjin gelys as H2.

Vroëre plattweelingmotorfietse se enjins was met die silinders in lyn met die raam gemonteer. Dit het gelei tot ongelyke verkoeling van die silinders en die motorfiets moes daarom 'n lang asafstand hê. Latere plattweelingmotorfietse se enjins is gemonteer met hul silinders oor die raam vir beter verkoeling en ook 'n korter asafstand. Nadele van hierdie uitleg sluit in wringkragreaksie by die motorfiets in skerp draaie; dit het die potensiaal vir skade aan die silinderkoppe.

Uniek by platenjins, ly 'n boksertweeling aan verskille in die krukkasdruk soos die suiers afwisselend druk uitoefen op die krukkasgasse, en hul dan weer laat uitsit. Hierdie probleem word gewoonlik oorbrug deur middel van 'n krukkasasempypie, soos op die BMW R90S. Hierdie krukkaspompeffek word ook by enkelsilinders en die 360° inlyntweesilinder gevind.

BMW Motorrad vervaardig 'n aantal plattweelingenjin motorfietse, so ook Oeral en Dnepr.




</doc>
<doc id="118480" url="https://af.wikipedia.org/wiki?curid=118480" title="L.W.B. Binge">
L.W.B. Binge

L.W.B. (Ludwig) Binge (1919–1966) was ’n Suid-Afrikaanse toneelkenner, resensent en 'n bestuurslid van die eertydse Nasionale Toneelorganisasie (NTO). Hy het die Ludwig Binge-beurs vir dramastudente aan die Universiteit van Pretoria ingestel. In 1969 verskyn sy boek, "Ontwikkeling van die Afrikaanse toneel", postuum.

Binge is die pa van Herman Binge, 'n vervaardiger van TV-reekse, onder meer oor die geskiedenis van die Afrikaanse teater. Herman en sy vrou, die aktrise Joanie Combrinck, se seun Ludwig is ook ’n akteur.

Ludwig Wilhelm Berthold Binge is op 20 Februarie 1919 in die distrik Potchefstroom gebore en hy matrikuleer aan die Hoërskool Jan van Riebeeck in Kaapstad. Hy verwerf 'n BA- en MA-graad aan die Universiteit van Kaapstad, gevolg deur 'n doktorale studie oor die ontwikkeling van die Afrikaanse teater (aanvanklik aan die Universiteit van Kaapstad, wat hy in 1960 aan die Universiteit van Pretoria voltooi).

Ná sy MA-raad begin hy by die Vertaalburo in Pretoria te werk. Hy skryf deeltyds bydraes vir Die Burger en Die Transvaler, en word in 1945 as 'n drama-kritikus by Die Burger aangestel.

In 1949 word hy Suid-Afrika se eerste kultuurattaché by die ambassade in Nederland. Met sy terugkeer in 1955 vestig hy hom in Suidwes-Afrika (nou Namibië), waar hy as verteenwoordiger van Keetmanshoop tot die Wetgewende Vergadering verkies is.

Binge was tot 1961 'n bestuurslid van die Nasionale Toneelorganisasie (NTO) in Pretoria. Hy dien daarna as 'n reisende organiseerder vir die SA Kunsvereniging, waarna hy 'n pos as kunsredakteur by Die Transvaler aanvaar, en later ook kortliks by Die Vaderland werk.

Sy gesondheid het agteruit gegaan en hy sterf op 15 Mei 1966 aan 'n hartaanval, terwyl hy met voorbereidings vir daardie jaar se Republiekfees besig was. Sy doktorale studie, "Die Ontwikkeling van die Afrikaanse Toneel (1832–1950)", is na sy dood deur F.C.L. Bosman vir publikasie voorberei en in 1969 deur J.L. van Schaik uitgegee. Die boek het 'n standaard handboek vir teaterstudie in Suid-Afrika geword.


</doc>
<doc id="118482" url="https://af.wikipedia.org/wiki?curid=118482" title="Albina Bini">
Albina Bini

Albina Bini (1899–1998) was ’n Italiaansgebore pianis en sopraan. Sy het haar as 'n konsertpianis in Suid-Afrika gevestig en gereeld as solis saam met Suid-Afrikaanse simfonie-orkeste opgetree. Sy het ook die Florence Kameropera Groep in Kaapstad gestig en was 'n gesogte sang-en-klavier-dosent aan die Suid-Afrikaanse Kollege vir Musiek in Kaapstad.

Albina Bini is op 11 Julie 1899 in Florence in Italië gebore. In 1904 immigreer sy saam met haar ouers na Suid-Afrika en ontvang haar eerste musikale opleiding aan die St Mary's Convent School in Kaapstad. Op 11 het sy elke aand klavier by die Claremont-bioskoop vir 'n beloning van drie goue soewereine gespeel. Op 15 studeer sy onder madame Niay Darroll, 'n stigterslid van die Suid-Afrikaanse Musiekkollege, en wen talle wedstryde en goue medaljes by die Eisteddfod.

Bini maak haar debuut as 'n konsertpianis met die Kaapstadse Munisipale Orkes. In haar eerste opera speel sy die rol van Rosina in 'n produksie van die Barbier van Sevilla, ook saam met die Kaapstadse Munisipale Orkes. Sy het vir bykans 30 jaar, van die 1930's tot in die 1960's, as 'n opera prima dona opgetree.

Sy is op 24 Maart 1998 in San Gimignano, Italië oorlede.


</doc>
<doc id="118483" url="https://af.wikipedia.org/wiki?curid=118483" title="Riviersonderendberge">
Riviersonderendberge

Die Riviersonderendberge is 'n bergreeks in die Wes-Kaap, wat strek vanaf Villiersdorp in die weste tot verby Stormsvlei in die ooste. Die noordekant van die berg word deur die Breederivier gedreineer en die suide deur die Riviersonderend. Die dorpe Genadendal, Greyton en Riviersonderend lê aan voet van die berg aan die suidekant en McGregor aan die noordekant. Kanonberg (1 466 m) is een van die pieke van die berg by Greyton terwyl Pilaarkop (1 654 m) die hoogste piek van die berg is.

By die dorp Riviersonderend gaan die N2 nasionale pad digby die berg verby. Die Boesmanskloof-wandelroete gaan oor die berg en verbind Greyton met McGregor.



</doc>
<doc id="118487" url="https://af.wikipedia.org/wiki?curid=118487" title="Fynbiesie">
Fynbiesie

Die fynbiesie ("Bulbostylis hispidula" (Vahl) R.W.Haines) is 'n plant wat inheems is aan Suid-Afrika, Eswatini, Botswana en Namibië. Die subspesie "pyriformis" kom in alle Suid-Afrikaanse provinsies behalwe die Wes-Kaap voor. Op die SANBI-rooilys is dit as 'veilig' (LC) gelys.

Die spesie het 'n amper pantropiese verspreiding: Sentrale en noordelike Suid-Amerika, westelike, sentrale, noordoostelike, oostelike en suidelike Afrika, en suidelike Madagaskar. Daar is verskeie subspesies wat dalk 'n beperkter voorkomsgebied het, maar dit is nie heeltemal seker nie. Dit groei in verskeie habitatte soos grasland wat 'n vogtige seisoen ken, droë sanderige plekke, oop droë grasland of moerasse langs die kus.

Dit is 'n eenjarige of meerjarige plant wat polle vorm en 'n houtige wortelstok het wat aromaties is. Die stamme is 50 - 80 cm hoog en ongeveer 0,5 - 1,5 mm in deursnee. Die blare is aan die stam se basis bevestig. Die skedes is liggroen en digbehaard tot amper kaal. Die blare is 0,5 mm breed en minder as 15 cm lank, dikwels net 1 - 2 cm. Dit kry eivormige stekeltjies 4-15 mm lank en 2-4 mm breed. De chromosoomgetal is n=5


</doc>
<doc id="118491" url="https://af.wikipedia.org/wiki?curid=118491" title="Blokketting">
Blokketting

'n Blokketting (Engels: "blockchain") is 'n verspreide databasis wat 'n aaneenhoudende groeiende lys byhou van geordende rekords (data), genoem blokke. Elke blok beskik oor 'n tydstempel en 'n verbinding tot 'n vorige blok. Deur ontwerp is blokkettings inherent gehard teen die ongemagtigde verandering van data. Sodra 'n verandering aangebring is, kan niemand data nie na die tyd verander nie. Dit is as gevolg van die aard waarop data oor verskeie rekenaars wêreldwyd verspreid voorkom. Binne die stelsel vind daar 'n gegewensuitruiling plaas en die verifikasie tussen die nodes in die stelsel word uitgevoer. Dit gebeur deur middel van 'n konsensusproses.

Blokkettings is deur ontwerp beveilig en 'n voorbeeld van 'n verspreide gerekenariseerde stelsel met 'n hoë Bisantynse foutverdraagsaamheid. Gedesentraliseerde konsensus kan verkry word deur middel van die blokketting. Dit maak blokkettings geskik vir die rekordhouding van byeenkomste, aktes, mediese rekords en vir ander rekordbestuur-doeleindes, identiteitbestuur, transaksieverwerking en die bewys van herkoms. Die aanwending van 'n blokketting kan daarvoor sorg dat 'n derde party oortollig is om die betroubaarheid van 'n transaksie te waarborg. In die toekoms gaan blokkettings reuse implikasies inhou vir verskeie bedrywe wat tans transaksies verifieer.

Satoshi Nakamoto ('n pseudoniem van 'n onbekende persoon of groep) het die eerste blokketting in 2008 konseptualiseer. Dit is in 2009 as die kernkomponent van die digitale geldeenheid bitcoin geïmplementeer, waar dit as die openbare joernaal vir alle transaksies dien. Die eweknienetwerk en verspreide tydstempelfunksie bring die outonome en onafhanklike bestuur van die blokketting tot stand. Die uitvinding van die blokketting vir bitcoin het dit die eerste digitale geldeenheid gemaak wat die dubbele-uitgawe probleem oplos, sonder die daarstelling van 'n gesentraliseerde bediener.


</doc>
<doc id="118492" url="https://af.wikipedia.org/wiki?curid=118492" title="Maremani">
Maremani

Die Maremani-reservaat is oos van Musina in die provinsie Limpopo geleë. Dit omvat vlaktes, heuwels, klipperige dagsome, berge en riviere. Dit is 427 – 833 m hoog bo seevlak geleë. Die reënval varieer van 331 – 342 mm per jaar wat in die somer val. Die temperatuur varieer van 2,7 °C tot 43,8 °C en die gebied word as rypvry beskou.

Van die talle groot soogdiere wat hier voorgekom het, is daar slegs die blesbok, gemsbok en rooihartbees oor. Die graslaag is in 'n swak toestand en dit tref veral die grasvreters. Die veld is blootgestel aan indringing deur bosspesies. Sedert die stigting van die reservaat is talle spesies opnuut ingevoer.

Die streek se plantegroei word veral deur mopaniebosveld gekenmerk. Daar is 6 tipes begroeiing wat 17 plantgemeenskappe omvat.


Daar is ongeveer:


</doc>
<doc id="118493" url="https://af.wikipedia.org/wiki?curid=118493" title="Kleinblaarrotsvy">
Kleinblaarrotsvy

Die kleinblaarrotsvy ("Ficus tettensis" Hutch.) is 'n boomspesie wat inheems aan die Suid-Afrikaanse provinsie Limpopo en die aangrensende streke van Botswana en Zimbabwe is. Op die SANBI-rooilys is dit as 'veilig' (LC) gelys. Dit kom byvoorbeeld op klipperige dagsome in die natuurreservaat van Maremani voor.

Dit is 'n klein tot middelgroot bladwisselende boom wat gewoonlik in bosveld op klipperige skuintes voorkom. Dit kan rotse splyt. Die bas is taamlik glad en wit of liggrys van kleur. Die takkies is behaard en die blare hart- of niervormig 3,5-9 x 3-11,5 cm. Die bokant is ru en beide kante is behaard. Die ryp vygies word rooi en is 0,7 – 1,0 cm in deursnee.



</doc>
<doc id="118499" url="https://af.wikipedia.org/wiki?curid=118499" title="Hendrik Hermann">
Hendrik Hermann

H.B.K. Hermann (noemnaam oom Hendrik, Oostelike Provinsie, 9 April 1857 – plek en datum onbekend) was 40 jaar kerkraadslid van die Gereformeerde kerk Pretoria en een van die manne wat die gemeente opgebou het.

Hendrik Hermann is gebore in die wapad tussen Graaff-Reinet en Cradock in die jaar dat sy vader saam met sy gesien die Kaapkolonie gaan besoek het. Die gesin het destyd naby Krokodilrivier in Transvaal gewoon. Later, in 1861, het sy vader die plaas Greylingspost gekoop waar later die stasie De Wildt gebou is. (Hier het genl. J.B.M. Hertzog op 7 Desember 1912 sy sogenaamde De Wildt-toespraak op ’n vergadering van sowat 100 mense gelewer. Sy uitlatings oor trou aan Suid-Afrika bokant trou aan die Ryksgedagte het die wekroep van "Suid-Afrika Eerste" laat ontstaan het.) 

Op De Wildt het Hendrik Hermann ’n tyd lank onderwys ontvang van ’n oom van hom wat in die Kaapkolonie studeer het. Die meeste kategese het hy gekry van ds. Dirk Postma, die Gereformeerde Kerk se eerste predikant ná die kerk se herstigting op 11 Februarie 1859 onder ’n seringboom op Rustenburg. 

So kon hy in 1871 op 14-jarige leeftyd belydenis doen. In 1877, op 20-jarige leeftyd, is hy getroud met Anna Ras. Drie jaar vantevore het sy vader die plaas Daspoort, indertyd 3 000 morg groot, gekoop. Dit is later verdeel in etlike voorstede van Pretoria, waaronder Daspoort, Hercules en Mountain View. 

In 1886 het Hendrik Hermann diaken van die Gereformeerde kerk Pretoria geword en tot 1927 onafgebroke in dié gemeente se kerkraad gedien.

Terwyl ander hulle bemoei het met die regering van die land, het Hermann sy kragte ingespan in belang van die Gereformeerde kerk Pretoria, tot en met die afstigting van Pretoria-Oos op 30 Desember 1930 die enigste Gereformeerde gemeente in die hoofstad.

Hendrik Hermann het die Eerste Vryheidsoorlog (Desember 1880 tot Maart 1881) meegemaak en was lid van pres. Paul Kruger se lyfwag toe die staatspresident met die Engelse in Natal onderhandel het. Hy het aan verskeie oorloë met die inboorlinge deelgeneem en in die Tweede Vryheidsoorlog (Oktober 1899 tot Mei 1902) is hy aangestel as kommandant van die Engelse krygsgevangenes wat aangehou is op Waterval, sowat 20 km oos van Pretoria. 

Maj.genl. John French en kol. Ian Hamilton het hom in die oorlog, moontlik tydens die Slag van Elandslaagte op 11 Oktober 1899 (hoewel die bron dit nie vermeld nie), gevange geneem. Met behulp van die Amerikaanse konsul en die hoofbestuurder van die Standard Bank het Hermann ’n paroolbrief gekry sodat hy in Pretoria kon bly. Hierna moes hy sorg vir baie vroue en kinders wie se man óf op kommando was óf as krygsgevangenes weggestuur is. Later is dié mense na die Irene-konsentrasiekamp gebring, maar steeds moes Hermann en sy vrou self vir 18 kinders sorg. 

In dié tyd is ds. Petrus Postma, Gereformeerde predikant van Pretoria van 1882 tot 1904, as krygsgevangene na Ceylon gestuur en moes Hermann die kerksake met behulp van oudl. Turkstra behartig. Hy het dit reggekry om gereeld dienste in die vrouekamp op Irene te hou. Ná die oorlog het hy ouderling geword nadat hy tot dusver diaken was, en is dikwels afgevaardig na meerdere vergaderings (sittings van die klassis, partikuliere sinode of algemene sinode). Met behulp van ds. Pieter Bos, die eerste sendeling van die Gereformeerde Kerke, het hy ’n gemeente vir bruin lidmate gestig op Middelbult, ’n plaas van F.C. Eloff (Ryk Freek), ’n skoonseun van pres. Paul Kruger.

Ná sy aftrede in 1927 het Hermann op die Hoëveld, sowat 100 km van Pretoria af, gaan woon. Die naamlose skrywer wat sy lewenskets bygedra het tot die GKSA se "Alkmanak" van 1934, het geskryf: "(O)fskoon hy die laaste tyd verswak, is hy ’n voorbeeld van Ps. 1:3: "En hy sal wees soos ’n boom wat geplant is by waterstrome, wat sy vrugte gee op sy tyd en waarvan die blare nie verdroog nie; en alles wat hy doen voer hy voorspoedig is"."



</doc>
<doc id="118501" url="https://af.wikipedia.org/wiki?curid=118501" title="Aleksei Petrowitsj, tsarewitsj van Rusland">
Aleksei Petrowitsj, tsarewitsj van Rusland

Aleksei Petrowitsj Romanof (Russies: Алексе́й Петро́вич; – ) was ’n Russiese tsarewitsj. Hy is in Moskou gebore as die seun van tsaar Pieter die Grote en sy eerste vrou, Ewdokia Lopoechina. Aleksei en sy pa het nie langs dieselfde vuur gesit nie en nadat Pieter druk op hom geplaas het om óf sy pligte ordentlik na te kom óf afstand van die troon te doen, het Aleksei na Wene gevlug, waar hy die beskerming van sy swaer, die Romeinse keiser, gevra het.

Dit was vir Pieter ’n groot vernedering en hy het iemand gestuur om Aleksei terug te bring Rusland toe op voorwaarde dat hy hom sou vergewe en toelaat om ’n rustige lewe te lei. Aleksei is egter met sy aankoms in Rusland in hegtenis geneem, gemartel en ondervra. Nadat hy "beken" en sy vriende geïmpliseer het, is hulle tydens ’n terreurveldtog wreed vermoor. Pieter het ’n raad van hooggeplaastes gevra om oor sy seun se toekoms te besluit, en hulle het hom aan verraad skuldig bevind en ter dood veroordeel. Voor sy teregstelling is Aleksei agter aan wonde dood wat hy tydens sy marteling opgedoen het.

Die jong Aleksei is deur sy ma grootgemaak, wat ’n atmosfeer van minagting vir Pieter die Grote, Aleksei se pa, geskep het. Aleksei het as gevolg daarvan nie ’n goeie verhouding met Pieter gehad nie. Nadat Pieter sy vrou na ’n klooster weggestuur het, het Aleksei buitelandse onderwysers gehad wat hom geskiedenis, aardsrykskunde, wiskunde en Frans geleer het.

In 1703 is Aleksei gelas om by die weermag aan te sluit. Pieter het van sy seun en erfgenaam verwag om sy lewe aan Rusland te wy en die land se nuwe rykdom en mag te bevorder. Gou was daar verdere konflik tussen pa en seun. 

Nadat hy sy opvoeding voltooi het, is Aleksei op 14 Oktober 1711 met prinses Charlotte Christine van Brunswyk-Lüneburg getroud. Een van die huweliksvoorwaardes was dat hul kinders in die Ortodokse geloof grootgemaak sou word, maar dat sy Protestants kon bly – ’n ooreenkoms wat nie gewild was by Aleksei se volgelinge nie.

Aanvanklik het dit goed gegaan, maar ná net ses maande het die krake begin wys. Aleksei was permanent dronk en het sy vrou beledig en in die openbaar geïgnoreer. Kort daarna het sy pa hom na Toruń in Pole gestuur en hy was die volgende 12 maande voortdurend aan die beweeg. In April 1712 is hy gelas om na Pommere te gaan en in die herfs van dieselfde jaar is hy saam met sy pa op ’n toer deur Finland. 
Hy en Charlotte het twee kinders gehad: Natalia Aleksejewna en Pieter Akleksejewitsj. Pieter sou later keiser Pieter II van Rusland word. Sy dood in 1730 het ’n einde gebring aan die regstreekse manlike lyn van die Huis van Romanof.

Ná die geboorte van Natalia in 1714 het Aleksei sy Finse lyfeiene-minnares, Afrosinia, na die paleis gebring om daar te kom woon.

Onmiddellik ná hul terugkeer van Finland af het Pieter die Grote Aleksei na Staraja Roessa en die Ladogameer gestuur om toesig te hou oor die bou van skepe. Dit was die laaste kommissie van Aleksei omdat sy pa ontevrede met sy prestasie en sy gebrek aan entoesiasme was. Charlotte is op 11 Oktober 1715 dood nadat sy die lewe aan hul seun, Pieter, geskenk het. Op die dag van die begrafnis het Pieter vir Aleksei ’n streng brief gestuur waarin hy hom gevra het om te begin belangstel in staatsake en gedreig het om hom te onterf. Aleksei het in sy antwoord aangebied om afstand van die troon te doen ten gunste van sy babaseun. Pieter het ingestem, maar op voorwaarde dat Aleksei ’n monnik word sodat hy nie ’n bedreiging vir die troon inhou nie.

Terwyl Aleksei besluit het wat om te doen, het sy pa op 26 Augustus 1716 van oorsee aan hom geskryf en gesê as hy tsarewitsj wil bly, moet hy dadelik by hom en die weermag aansluit. Aleksei het besluit om eerder saam met Afrosinia na Wene te vlug en het daar die beskerming van sy swaer, keiser Karel VI van die Heilige Romeinse Ryk gevra. Uit ’n brief van die keiser aan George I van Groot-Brittanje waarin hy sy raad vra, blyk die keiser het simpatie met Aleksei gehad en vermoed Pieter het moordgedagtes jeens sy seun. 

Pieter het beledig gevoel. Die vlug van die tsarewitsj na ’n ander land was ’n skandaal en hy moes tot elke prys na Rusland teruggebring word. Dié moeilike taak is oorgelaat aan graaf Pieter Tolstoi, sy mees geslepe en gewetenlose dienaar.

Aleksei was bereid om terug te keer op voorwaarde dat sy pa plegtig sweer hy sou hom nie straf nie, maar as ’n seun koester en hom toelaat om met Afrosinia te trou en ’n rustige lewe te lei.

Op 31 Januarie 1718 het die tsarewitsj in Moskou aangekom. Pieter het toe reeds besluit om ’n inkwisisie te hou. Op 18 Februarie is ’n "bekentenis" uit Aleksei gekry wat die meeste van sy vriende impliseer en daarna het hy in die openbaar afstand van die troon gedoen ten gunste van sy seun. ’n Wrede terreurveldtog het gevolg waarin die gewese tsarina, Ewdokia, uit haar klooster gesleep en in die openbaar verhoor is vir beweerde owerspel. Almal wat Aleksei op die een of ander manier bevriend het, is met pale deurboor of op die wiel gebreek terwyl hul vlees met rooiwarm tange geskeur of hul kaal rûe of voete stadig oor brandende kole gerooster is. Dit is alles gedoen om die reaksionêre te terroriseer en die tsarewitsj te isoleer.

In April 1718 is nog bekentenisse uit en oor Aleksei verkry. Dit sluit die woorde van Afrosinia in nadat sy ’n staatsgetuie geword het. Volgens haar met Aleksei vir haar gesê: 

"Ek sal die ou burgers terugbring en vir my nuwes kies volgens my wil; wanneer ek die heerser word, sal ek in Moskou woon en Sint Petersburg verlaat sodat dit net nog ’n dorp is; ek sal nie skepe uitstuur nie; ek sal net vir verdediging troepe aanhou en teen niemand oorlog maak nie; ek sal tevrede wees met die ou grondgebiede. In die winter sal ek in Moskou woon en in die somer in Jaroslawl."

Ondanks dié en ander hoorsêgetuienis was daar geen feite wat enigiets bewys het nie. Die ergste wat bewys kon word, was dat Aleksei gewens het sy pa sterf. In Pieter se oë was Aleksei egter ’n selferkende en baie gevaarlike verraaier. Maar omdat hy belowe het om hom te vergewe en in vrede te laat lewe as hy na Rusland terugkeer, het hy die saak op 13 Junie 1718 aan ’n raad van kerkhoofde, senatore, ministers en ander hooggeplaastes opgedra. 

Die kerkhoofde het onder meer verklaar Aleksei "het sy steun aan mense toegesê wat die antieke gebruike voorstaan en het met minagting gepraat van die nuwe gebruike wat sy pa ingestel het". Hulle het gereken dis ’n siviele saak en nie ’n kerklike een nie, en het die finale besluit aan die tsaar oorgelaat. Op 24 Junie het die senatore en die hof se landdroste Aleksei skuldig bevind en ter dood veroordeel. Maar Pieter was so desperaat om ’n sameswering te ontdek dat Aleksei se marteling en ondervraging voortgeduur het.

Op 19 Junie het die verswakte tsarewitsj 25 houe met die knoet gekry en op die 24ste nog 15. Op 26 Junie is Aleksei in die Fort van Petrus en Paulus in Sint Petersburg dood, twee dae nadat hy die doodstraf opgelê is omdat hy rebellie teen sy pa aangehits het en gehoop het op die samewerking van die gewone burgers en die gewapende ingryping van sy swaer, die Romeinse keiser.





</doc>
<doc id="118502" url="https://af.wikipedia.org/wiki?curid=118502" title="Komsberg">
Komsberg

Die Komsberg is 'n bergreeks wat oos-wes strek oor die Noord-Kaap en Wes-Kaap grens. Dit is noord van die Moordenaarskaroo. Dit vorm deel van die eskarp en lê tussen die Roggeveldberge en Nuweveldberge; dit is 45 km lank en strek vanaf die Verlatekloofpas tot by die Dwykarivierravyn. Een van die sytakke van die Gouritsrivier, die Dwykarivier ontspring in die Komsberg. Die Komsbergpas gaan oor die berg. Die hoogste punt op die Komsberg is 1742 m hoog.




</doc>
<doc id="118503" url="https://af.wikipedia.org/wiki?curid=118503" title="Groothertog Konstantyn Pawlowitsj van Rusland">
Groothertog Konstantyn Pawlowitsj van Rusland

Konstantyn Pawlowitsj (Russies: Константи́н Па́влович; – ) was ’n groothertog en tsesarewitsj van Rusland en onderkoning van Kongres-Pole.

Konstantyn was die tweede oudste seun van tsaar Paul van Rusland en Sophia Dorothea Augusta Louisa van Württemberg, in Rusland beter bekend as Maria Fjodorowna. 

Hy is streng deur sy ouma keiserin Katharina die Grote grootgemaak. Dit was haar ambisie om hom op die troon van Griekeland te plaas. Katharina is in 1796 oorlede en is opgevolg deur Konstantyn se pa, Paul. Hy is egter in 1801 vermoor deur ’n groep offisiere wat Konstantyn se oudste broer, Aleksander I, op die troon wou hê. Toe Aleksander tsaar word, het Konstantyn die nuwe tsesarewitsj (troonopvolger) geword.

Konstantyn het in 1799 deelgeneem aan die Italiaanse veldtog teen Napoleon Bonaparte, waar hy hom onderskei het by die Slag van Novi. 

Aleksander het hom in 1815 benoem as opperbevelvoerder en later as onderkoning in die Kongreskoninkryk Pole, wat in daardie jaar gestig is. Hy het die leër hervorm, maar het nie geweet hoe om steun te verwerf nie. Hy het met ’n ystervuis regeer, maar ná sy morganatiese huwelik met die Poolse gravin Joanna Grudzińska in 1820 het hy meer gewild geraak.

Ná die troue het hy in 1822 afstand gedoen van sy aanspraak op die Russiese troon. Dit is egter geheim gehou en ná die dood van Alexander I in 1825 het verwarring ontstaan oor die troonopvolging. Konstantyn is in sy aanwesigheid tot tsaar verklaar, maar is nooit gekroon nie. Toe sy jonger broer, Nikolaas I, na vore tree om tsaar te word, het ’n groep wat as die Dekabriste bekend was, in opstand gekom. Die opstand is deur die nuwe keiser Nikolaas I onderdruk, maar het tweespalt tussen die broers veroorsaak. 

In 1830 het die Novemberopstand in Pole uitgebreek. Weens sy onbegrip en onbevoegdheid het Konstantyn beheer oor die weermag verloor en is ’n mislukte sluipmoordaanval op hom uitgevoer. Om te keer dat die opstand uitbrei, het hy en sy troepe Warskou inderhaas ontruim. Daarna het hy na Pole teruggekeer om dit te probeer onderdruk. 

Kort daarna, op 27 Junie 1831, is hy in Witebsk (nou in Belarus) aan cholera dood. Hy het die keiserlike familie voortdurend uitgedaag en dit is in Rusland as dapper beskou, maar in Pole is hy gesien as ’n tiran en wrede despoot wat deur die soldate én die burgerlikes gehaat is.



</doc>
<doc id="118505" url="https://af.wikipedia.org/wiki?curid=118505" title="Platsessilinder">
Platsessilinder

'n Plat-6 of horisontaal-teenoorstaande-6 is 'n platenjin met ses silinders horisontaal in twee banke van drie silinders aan elke kant van 'n sentrale krukkas geplaas. Dit moet nie verwar word met die teenoorstaande-suierenjin nie. Die suiers word so op die krukas gemonteer dat opponerende suiers heen-en-weer beweeg in teenoorgestelde rigtings op dieselfde tyd, 'n bietjie soos 'n bokser sy handskoene saamslaan voor 'n geveg, wat daartoe gelei het dat dit as 'n bokserenjin bekend staan.

Die uitleg lewer 'n resultaat met inherente goeie balans van die resiprokerende dele, 'n lae swaartepunt, en 'n baie kort enjinlengte. Die uitleg leen hom ook tot effektiewe verkoeling. Die vorm van die enjin pas beter in agter- en mid-enjin ontwerpe, waar die lae swaartepunt 'n voordeel is; in voorenjinontwerpe bemoeilik die breedte van die enjin die vermoë van die voorste wiele om te stuur. Dit is egter 'n intrinsieke duur ontwerp om te vervaardig, wat dit meer geskik maak vir luukse sportmotors, toermotorfietse en sekere vliegtuie.

Slegs 'n paar motorfabrikante, insluitend Porsche en Subaru, gebruik tans horisontaalteenstaande enjins. Porsche gaan voort as die mees prominente vervaardiger van die plat-6-enjin in sy luukse sportmotors, terwyl Subaru dit gebruik in sy allewieldryf motors, waar die probleme van die pas van die enjin tussen die voorste wiele geneutraliseer word deur die doeltreffendheid van die toevoeging van vierwielaandrywing. In die verlede het 'n paar ander vervaardigers platsesse gebruik, veral die "1948 Tucker Sedan" en Chevrolet in hul "Corvair" van die 1960's met 'n plat-6 lugverkoelde enjin. Die Citroën DS was oorspronklik bedoel om toegerus te wees met 'n lugverkoelde plat-6, maar dit het nooit gebeur nie.

Die beweging van die suiers in 'n horisontale enjin is op dieselfde vlak, dus veroorsaak dit minder vibrasie as in 'n V-opset enjin; veral 'n V6-enjin, met 'n onewe getal silinders aan elke kant van die enjin. In teenstelling met die V6, maar soos die inlyn-6, is die plat-6 'n ten volle gebalanseerde opset wat in perfekte primêre en sekondêre balans loop. Die drie silinders aan elke kant van die krukas is geneig om end-tot-end te wieg, soos 'n paar inlyndriesilinderenjins, maar in die gewone bokser-enjin word die wanbalanse aan elke kant uitgekanselleer, wat 'n perfekte gladde enjin oplewer.
Platsesenjins is wyd, en kan stuurwielbeweging aan bande lê indien dit in die konvensionele posisie (voorenjinuitleg) geplaas word in 'n moderne motor. Dus is die meeste platsesmotorontwerpe agterenjin- of agtermidenjin-ontwerpe, en is onderhewig aan die beperkings en nadele van hierdie ontwerpe. Die langslewende platsesenjinmodel, die Porsche 911, is 'n agterenjinsportmotor met aanvaarbare verlies aan binneruimte en 'n lang geskiedenis van veringontwikkeling, om die goeie eienskappe van die dryfuitleg uit te buit.

Subaru, 'n Japannese motorvervaardiger met 'n geskiedenis in die vervaardiging van vliegtuigenjins, het 'n voorenjin-opset aangeneem vir gebruik met hul platenjins. Die enjin word in die lengte vóór die vooras gemonteer, en die ratkas in die lengte ágter die vooras. Hoewel hierdie uitleg intrinsiek duurder is om te vervaardig, minder kompak is, en minder ruimtedoeltreffendheid is vir voorwieldryf as 'n dwars-V6, laat dit die toevoeging van vierwieldryf toe deur krag af te neem aan beide die voor- en agterkante van die transmissie, aangesien die transmissie nou presies tussen die voor- en agterasse geleë is. In ooreenstemming met die positiewe eienskappe van só 'n uitleg, spesialiseer Subaru nou uitsluitlik in kragtige alwieldryfvoertuie.

Lycoming is 'n groot Amerikaanse vervaardiger van burgerlike vliegtuigenjins. Hulle het 'n reeks van die plat-4 en plat-6 vliegtuigenjins ontwikkel en produseer dit tans, asook een plat-8 enjin. In 'n lugverkoelde enjin kan daar verkoelingsprobleme opduik by die middelste silinderpare. Die plat-6 loop ook gladder as 'n plat-4-ontwerp. Porsche het hul 911 plat-6-silinderlugverkoelde enjins aangepas tot die Porsche PFM 3200 aero-enjin teen die einde van 1985. Ná lae verkope en 'n VS$75 miljoen belegging, is produksie egter gestaak in 1991.


</doc>
<doc id="118506" url="https://af.wikipedia.org/wiki?curid=118506" title="Groothertog Michail Pawlowitsj van Rusland">
Groothertog Michail Pawlowitsj van Rusland

Michail Pawlowitsj Romanof (Russies: Михаи́л Па́влович; – ) was ’n Russiese groothertog, die jongste kind van die ses dogters en vier seuns van keiser Paul van Rusland en Sophia Dorothea Augusta Louisa van Württemberg. Hy was die broer van keisers Aleksander I en Nikolaas I.

Michail is in Sint Petersburg gebore en was die enigste van Paul se kinders wat gebore is nadat hy keiser geword het. Hy was van kleins af lewendig en sosiaal en was gewild aan die hof. Hy was baie geheg aan sy ouer broer Nikolaas en hulle het lewenslank groot vriende gebly. Hy het ook ’n goeie verhouding met sy broer Konstantyn gehad en was die skakel tussen Warskou en Sint Petersburg in 1825 toe hul oudste broer, keiser Aleksander I, dood is en daar verwarring oor die troonopvolging was. ’n Opstand het in Rusland uitgebreek terwyl Konstantyn in Pole was.

Daar was twee kante aan Michail se persoonlikheid; hy was bekend vir sy grappies en humor en het graag poetse gebak, maar was gesteld op formaliteit, selfs binne die familie. Hoewel hy liefdevol en vrolik was, het hy ook ’n voorkeur vir orde en dissipline gehad. Hy het sy beste eienskappe weggesteek en het rof en soms vreesaanjaend voorgekom. 

In die weermag was hy ’n bekwame aanvoerder en op 16 jaar het hy al aan die Sesde Koalisie se veldtogte teen Napoleon deelgeneem. In 1820 het hy die eerste militêre skool in Rusland gestig. Hy het in Desember 1825 deelgeneem aan die onderdrukking van die Dekabriste se opstand teen Nikolaas I, wat eerder vir Konstantyn as keiser wou hê ná Aleksander I se dood. 

In 1826-1828 was hy ’n aanvoerder in die Russies-Turkse Oorlog. Toe hy die Orde van Sint Joris ontvang ná die oorwinning by Brăila, het hy geweier om dit te dra omdat hy geglo het die prys vir die oorwinning was te hoog. In 1830-1831 het hy deelgeneem aan die onderdrukking van die Poolse opstand van 1830. In 1831 het hy ook die rang adjudant-generaal gekry vir die storming van Warskou.

Van 1831 af was hy die hoof van verskeie kadetkorpse; altesaam 14 nuwe korpse is in sy tyd gestig. Aan die einde van sy loopbaan was hy aanvoerder van die Wag-en-grenadierkorps (1844).

Met Michail se geboorte het sy pa, keiser Paul, geld beskikbaar gestel vir die bou van ’n paleis vir sy jongste seun. Hy sou dit egter nooit voltooi sien nie, want hy is kort daarna vermoor. Toe Michail 21 word, het sy oudste broer, Aleksander I, opdrag gegee dat die paleis gebou word. Die argitek was Carlo Rossi. Die pragtige Michailofski-paleis is in 1825 voltooi. Dit behoort vandag aan die Russiese Museum.

Anders as sy ouer broers, wat jonk getrou het, was Michael 27 jaar oud toe hy in die huwelik tree. Keiserin Maria Fjodorowna het in haar geboorteland, Württemberg, ’n vrou vir haar jongste seun gevind. Sy was die kleindogter van die keiserin se broer en die oudste dogter van prins Paul van Württemberg: prinses Charlotte. Toe hulle mekaar ontmoet, het Michail nie van haar gehou nie. Hulle is egter wel op 8 Februarie 1824 in Sint Petersburg getroud en sy het die Ortodokse naam Jelena Pawlowna aangeneem.

Die verhouding tussen hulle het nie juis verbeter nie en selfs sy broers was geskok oor die min aandag wat Michail aan sy vrou gegee het. Die prinses het ’n baie goeie opvoeding en algemene kennis gehad, maar die groothertog het al sy aandag aan die weermag gewy. Hy het die geselskap van sy vrou soveel moontlik vermy.

Vyf dogters is uit die huwelik gebore, van wie twee as babas dood is. Nog twee dogters is op ’n jong ouderdom oorlede.



Hoewel Michail fisiek sterk was, was sy gesondheid nie goed nie. In 1819 het hy baie siek geword en dokters het hom aangeraai om behandeling in die helende water van Karlsbad te ondergaan, waarheen hy in die somer van 1821 is. In 1837 is hy ’n paar maande lank in Europese oorde versorg. Maar selfs ná twee jaar het sy gesondheid nie juis verbeter nie, en dit is vererger deur die feit dat hy nie altyd die dokters se aanbevelings gevolg het nie. Nikolaas I het geskryf: "Die aankoms binnekort van Michail Pawlowitsj is eerder hartseer as ’n vreugde omdat hy nie sy behandeling voltooi het nie en dit sal moet oorbegin; na verwagting sal hy nie sy leefstyl en slegte gewoontes verander nie."

Die dood van sy dogter Elisabeth in 1845 was ’n groot skok vir Michail. Die volgende jaar is sy oudste dogter, Maria, in sy arms dood. Terwyl hy in Wene was, het sy neus begin bloei. Drie jaar later het sy neus weer in Moskou begin bloei en het hy ’n senu-ineenstorting gehad. 

In Julie 1849 het hy ondanks sy swak gesondheid na Warskou vertrek, waar hy sy aandag toegespits het op die Wag-en-grenadierkorps. Op 12 Augustus tydens ’n inspeksie het hy gesê: "My arm is lam." Twee en ’n half weke lank het hy om sy lewe geveg. Op het die groothertog gesterf.





</doc>
<doc id="118508" url="https://af.wikipedia.org/wiki?curid=118508" title="J.P.L. Labuschagne">
J.P.L. Labuschagne

J.P.L. Labuschagne (plaas Elandsrivier, distrik Cradock, Kaapkolonie, 26 September 1832 – plaas Rietvlei, distrik Rietvlei, Heidelberg, Transvaal, Suid-Afrika, 19 November 1905) was Volksraadslid van die Zuid-Afrikaansche Republiek (ZAR) en jare lange ouderling van die Gereformeerde kerk in Heidelberg, ZAR (teenwoordig in die Gauteng-provinsie).

Labuschagne het van sy geboortedistrik saam met sy ouers na Natal getrek en (moontlik ná die Britse anneksasie, ná Transvaal. In 1851 het hy hom op sy woonplaas, Rietvlei, in die distrik Heidelberg gevestig, waar hy tot op 73-jarige leeftyd gewoon het.

Labuschagne het hom reeds met die herstigting van die Gereformeerde Kerk in Suid-Afrika onder leiding van ds. Dirk Postma op 11 Februarie 1859 op Rustenburg by dié kerk aangesluit. Hy is dadelik gekies tot diaken van die nuwe Gereformeerde kerk Pretoria, wat indertyd nog Heidelberg omvat het. Vele male het hy ds. Postma met die ossewa van Potchefstroom na Pretoria vervoer, ’n afstand van sowat 200 km. By die stigting van die Heidelbergse Gereformeerde kerk in 1890 is hy tot ouderling gekies en het die gemeente getrou gedien tot kort voor sy dood toe hy eervolle ontslag ontvang het.

In die tyd van sy ouderlingskap was hy ’n hele tyd land lank lid van die Transvaalse Volksraad. Deur sy bemoeiing het die gemeente sekere erwe en ’n plaas ontvang. In die 1935 uitgawe van die GKSA se "Almanak"' skryf ene N.W., waarskynlik ds. N.H. van der Walt, die redakteur: "Sy nagedagtenis word deur sy kinders en kindskinders in eer gehou, van wie daar nog ’n hele aantal aan Heidelberg se gemeente behoort."



</doc>
<doc id="118510" url="https://af.wikipedia.org/wiki?curid=118510" title="Groothertog Nikolaas Nikolajewitsj van Rusland (1831-1891)">
Groothertog Nikolaas Nikolajewitsj van Rusland (1831-1891)

Groothertog Nikolaas Nikolajewitsj van Rusland (Russies: Николай Николаевич; – ) was die derde oudste seun en sesde oudste kind van keiser Nikolaas I van Rusland en prinses Charlotte van Pruise (keiserin Aleksandra Fjodorowna), en een van die stamvaders van die takke van die Russiese keiserlike familie. Hy word soms "Nikolaas Nikolajewitsj die Ouere" genoem om hom van sy seun te onderskei. 

Nikolaas is op Tsarskoje Selo by Sint Petersburg gebore. Sy pa het vir hom ’n loopbaan in die weermag gereël. Op die dag van sy geboorte is hy aangestel as erekolonel van die Lewensredderslansiers en is hy opgeneem in die Lewensreddersgenietroepe. Hy was feitlik sy lewe lank ’n soldaat en het aan die Krimoorlog deelgeneem toe hy nog in sy vroeë 20's was, aan die Slag van Inkerman (1854). Hy het ’n besondere belangstelling in militêre ingenieurswese getoon en is in 1856 aangestel as inspekteur van generaals. In 1864 het hy bevelvoerder van die Keiserlike Wag geword. 

Die hoogtepunt van sy loopbaan was die Russies-Turkse Oorlog (1877-1878), toe hy opperbevelvoerder van die Russiese leërs van die Donau was, hoewel hy nie ’n goeie reputasie as strateeg gehad het nie. Ná ’n paar mislukkings is hy van enige bevelvoering onthef, hoewel hy sy pos behou het. Die oorwinnings van sy ondergeskiktes het hom in staat gestel om deel te wees van verskeie geslaagde veldslae. Hy is ook aangekla van finansiële ongerymdhede, die ontvang van omkoopgeld en die verduistering van regeringsgeld.

Sy broer keiser Aleksander II het daarna sy rang verlaag.

Nikolaas was lank en sterk en het ’n lang, dun neus gehad; hy was nie baie aantreklik of intelligent nie. Hy was ’n ongelooflike rokjagter en volgens ’n tydgenoot "het hy alle vroue liefgehad behalwe sy eie". Hy het gehou van die weermaglewe en jag en was ’n bekende fynproewer. Hy was ook ’n kenner van beeste, honde- en perdeteelt en hengel. 

Nikolaas het onwillig ingestem om met sy kleinniggie prinses Alexandra van Oldenburg te trou, wie se ouma aan vaderskant ’n dogter van Paul van Rusland was. Die huwelik het op 6 Februarie 1856 in Sint Petersburg plaasgevind. Alexandra was eenvoudig en ongesofistikeerd, en die paartjie het gou ontdek hulle het min gemeen. 

Hulle het twee kinders gehad:

Die huwelik was van die begin af in die moeilikheid en vier jaar ná die troue het hy ’n permanente verhouding aangeknoop met Katharina Tsjislowa, ’n danseres. Hulle het ’n openlike verhouding en vyf kinders gehad.

Die groothertog het gereël dat ’n spesiale klas in die burgerstand vir sy minnares geskep word en hul buite-egtelike kinders het die van Nikolajef gekry. 

Nikolaas was in Cannes saam met sy twee seuns toe sy broer Aleksander II in Maart 1881 in ’n sluipmoordaanval vermoor is. Hy het dadelik na Rusland teruggekeer. Die troonbestyging van sy broerskind Aleksander III was die begin van sy geleidelike ondergang. Aleksander III het nie ’n besondere affiniteit met sy oom gehad nie en Nikolaas het algaande sy invloed verloor. Sy gesag het verder in die stof gebyt nadat hy betrokke was by oneerlike militêre rekwisisies. Toe hy sy handelinge probeer verduidelik, het hy regeringsamptenare en militêre bevelvoerders openlik aangeval en hy is eindelik uit sy pos verwyder. Aleksander het ook sy oom se buite-egtelike verhoudings gekritiseer.

Teen daardie tyd het Nikolaas openlik saam met sy minnares gewoon. Sy vrou het hom in 1881 finaal verlaat en na die Krim verhuis, maar geweier om van hom te skei soos wat hy sou wou gehad het. Die paartjie se volwasse seuns het hul ma se kant gekies, maar in die paleis bly woon en het Katharina eenkeer gekonfronteer toe sy in die paleis vir hul pa wag. Katharina het aan Nikolaas bly karring om vir haar en haar kinders te sorg en gou daarna moes hy ’n verband op sy paleis in Sint Petersburg uitneem. In 1882 is hy onder toesig geplaas weens die uitmorsing van sy geld; hy het toe in ’n beskeie huis gaan woon.

Ná sy minnares se dood het Nikolaas waansinnig geraak; hy het mondkanker gehad wat na sy brein versprei het. In 1890 is hy geestelik gestrem verklaar en in die Krim binnenshuis gehou. Hy is op 25 April 1891 daar dood. Sy reputasie aan die hof was in dié tyd baie swak en niemand was baie hartseer oor sy dood nie. Hy het sy hele, aansienlike fortuin uitgemors en sy paleis is dadelik verkoop om sy groot skuld te delg.



</doc>
<doc id="118511" url="https://af.wikipedia.org/wiki?curid=118511" title="Mokolodam-natuurreservaat">
Mokolodam-natuurreservaat

Die Mokolodam-natuurreservaat (voorheen: Hans Strijdom-reservaat) is in die bosveld rondom die Mokolodam in Limpopo geleë.
Die reservaat is net 46 km³ groot en word deur die Waterberg omgewe. Daar is suur- en soetveld en besoekers kom veral vir die watersport, die voëls en die visse.
Daar kan op grootbekbaars, kurper, karp en baber gevis word, maar mens moet vir krokodille oppas. 

Van die voëls wat hier aangetref word, is:


</doc>
<doc id="118512" url="https://af.wikipedia.org/wiki?curid=118512" title="Groothertog Michail Nikolajewitsj van Rusland">
Groothertog Michail Nikolajewitsj van Rusland

Groothertog Michail Nikolajewitsj van Rusland (Russies: Михаи́л Никола́евич; – ) was die jongste kind van keiser Nikolaas I van Rusland en prinses Charlotte van Pruise (keiserin Aleksandra Fjodorowna), en een van die stamvaders van die takke van die Russiese keiserlike familie. Hy was ’n militêre leier, staatsman, veldmaarskalk en voorsitter van die Russiese Staatsraad (1881-1905).

Michail is in Peterhof by Sint Petersburg gebore en na sy pa, Nikolaas I, se jonger broer Michail Pawlowitsj genoem.

Sy militêre loopbaan het in 1846 begin en in 1852 het hy ’n veldmaarskalk geword. Van November 1852 tot Mei 1855 was hy bevelvoerder van Wagartilleriebrigade. Hy was ook van die begin van die Krimoorlog daarby betrokke. Vir besondere diens by die Slag van Inkerman het hy die Orde van Sint Joris ontvang. Van 1855 af was hy die bevelvoerder van verskeie eenhede. Van 1862 tot 1882 was hy onderkoning van die Kaukasus, met Tbilisi as setel, en bevelvoerder van die Kaukasiese weermag.

Op 13 Maart 1881 was Michail vir tee in die Michailofski-paleis in Sint Petersburg saam met onder andere sy broer Aleksander II. Aleksander het op pad terug na die Winterpaleis in ’n sluipmoordaanval gesterf. Michael het kort ná die tweede, noodlottige ontploffing op die toneel aangekom.

Op 14 Julie 1881 is hy ook as voorsitter van die Staatsraad aangestel.

In 1857 het Michail op 25-jarige ouderdom in die huwelik getree met prinses Cecilia van Baden (later Olga Fjodorowna), die jongste dogter van groothertog Leopold van Baden. Hulle het ses seuns en ’n dogter gehad:

Van 1857 tot 1863 is ’n paleis vir die hertog en sy nuwe vrou aan die Paleisoewer in Peterhof gebou: die Nuwe Michailofski-paleis. 

Michael is op 18 Desember 1909 in Cannes, Frankryk, oorlede. Hy was die laaste oorlewende wettige kleinkind van Paul van Rusland.





</doc>
<doc id="118513" url="https://af.wikipedia.org/wiki?curid=118513" title="Fyntamboekiegras">
Fyntamboekiegras

Fyntamboekiegras ("Hyparrhenia filipendula" (Hochst.) Stapf) is 'n grasspesie wat inheems aan Suid-Afrika, Lesotho, Eswatini, Mosambiek en Botswana is. Op die SANBI-rooilys word dit as 'veilig' (LC) gelys. Dit kom in die bosveld voor.

SANBI vermeld twee subspesies:

Dit het 'n groot voorkomsgebied wat die tropiese Afrika, Madagaskar en Sri Lanka tot Australië omvat.

Dit is 'n slank meerjarige grasspesie wat polle vorm en 'n wortelstok het. Dit kan 60 – 200 cm lank word en die blare kan 30 cm lank en 4 mm breed wees. Die stekeltjies is glad en 5,5 – 7 mm lank. Die trosse is 10 – 12 mm lank. Hul basisse is rolrond en ongelyk. Die blomstele se stekeltjies het 'n baard wat 1 – 5 mm lank is.



</doc>
<doc id="118517" url="https://af.wikipedia.org/wiki?curid=118517" title="Thomas Dreyer">
Thomas Dreyer

Thomas Frederik Dreyer (plaas Bruintjieshoogte, indertydse distrik Graaff-Reinet, Kaapkolonie, 18 November 1815 – plaas Rietfontein 927, wyk Elandsrivier, distrik Rustenburg [nou Swartruggens], Transvaal, 5 Julie 1889) was ’n baanbreker in die Zuid-Afrikaansche Republiek. 

Hy word, saam met oudl. P.J.W. Schutte, beskou as "een van die waaragtig grotes uit die dae van die Afskeiding" van die Gereformeerde Kerke in Suid-Afrika. Ds. J.V. Coetzee beskryf hom as "’n man uit een stuk, ’n vors in Israel". Hy was ’n welbekende figuur in die Rustenburgse en omliggende distrikte, kommandant-generaal van die Transvaalse kommando's in die Vrystaat se oorlog teen die Basoeto's en lid van die Transvaalse Volksraad van 1861 tot 1866. Hy het in kerklike en politieke aangeleenthede in noue samewerking verkeer met sy mede-Gereformeerdes Paul Kruger en Schutte. 

Dreyer, die oudste seun van Thomas Andries Dreyer en Maria Elisabeth Prinsloo, se grootvader aan vaderskant, na wie hy genoem is, het uit Duitsland na Suid-Afrika geëmigreer en was die stamvader van die familie. Hy het grootgeword in ’n familie waarin ’n sterk anti-Britse sentiment en teenkanting teen rassegelykstelling ná die Slagtersnek-rebellie van 1814 geheers het. T.F. Dreyer het as jong man aan die emigrasie uit die Kaapkolonie oor die Oranjerivier deelgeneem. Hy is in 1834 aan die Modderrivier in die Oranje-Vrystaat getroud met Susanna Jacoba Hendrina Andriana Jansen van Rensburg, volgens ds. Coetzee ’n "goedontwikkelde en godsalige" vrou. 

Dreyer het in 1850 in die krygsraad van J.A. Enslin, kommandant van Marico, en in 1852 in dié van Rustenburg onder M.W. Pretorius gedien. Hy was betrokke by die beweging wat gesoek het na ’n ordelike grondwetlike oplossing vir die vraagstuk ten opsigte van die verhouding van die Boererepublieke tot die Britse kolonies in Suider-Afrika, die vraag na ’n onafhanklike kerk en die verkryging van ’n Grondwet en ’n behoorlike uitvoerende politieke gesag in Transvaal. Met die koms van ds. Dirk van der Hoff in Mei 1853 het Dreyer hom sterk teen enige bande met die Kaapse Kerk verklaar en hom met erns beywer vir die vestiging van die Nederduitsch Hervormde Kerk in Transvaal, onafhanklik van die Nederduitse Gereformeerde Kerk.

In 1856 het Dreyer selfs sterker op die voorgrond getree toe Transvaal saam met M.W. Pretorius deurreis het om die bewoners se menings te toets aangaande die verhouding van die NH Kerk tot die Kaapse Kerk en terselfdertyd oor die wenslikheid van ’n eie Grondwet vir Transvaal waarin voorsiening gemaak sou word vir ’n behoorlike uitvoerende gesag. Pretorius is op 6 Januarie 1857 as staatspresident beëdig en op 13 Maart daardie jaar het die uitvoerende raad Dreyer as waarnemende kommandant-generaal aangewys aangesien kmdt.genl. S. Schoeman van Soutpansberg nie die nuwe Grondwet wou erken nie. Dr. Bouke Spoelstra skryf in die "Suid-Afrikaanse Biografiese Woordeboek" Dreyer het met "merkwaardige kalmte en selfbeheersing" opgetree in die onderlinge moeilikhede en spanning. Hy het die Transvaalse kommando gelei in teen die OVS s’n toe Pretorius se beleid om die twee republieke te verenig op ’n gewapende konfrontasie by Renosterrivier uitloop. Gevolglik was Dreyer ’n ondertekenaar van die vredesverdrag wat op 1 Junie 1857 op ’n eiland in die Vaalrivier gesluit is.

Tydens die bewind van pres. J.N. Boshof (1855–'59) was Dreyer kommandant-generaal van die Transvaalse kommando's wat hul Vrystaatse volksgenote in 1858 in die oorlog teen die Basoeto’s te hulp gekom het. Destyds het hy op Klipbanksfontein in die distrik Swartruggens gewoon en was hy gedurende ’n sekere jaar net 14 dae tuis. Later het hy die plaas Rietfontein 927 gekoop wat nog in die middel 1930's bewoon is deur sy jongste seun, C.L. Dreyer (oom Kassie), destyds lidmaat van die Gereformeerde kerk Swartruggens.

Ds. J.V. Coetzee skryf in 1935 Dreyer is in 1866 gekies as ouderling van die toe sewe jaar oue Gereformeerde kerk Rustenburg. Hierna het hy, volgens Coetzee, geweier om hom weer verkiesbaar te stel as lid van die Transvaalse Volksraad nadat hy sedert 1861 daarin gedien het. Terselfdertyd het hy sy betrekking as kommandant-generaal, wat hy nog tydens die stryd teen Segele beklee het, neergelê omdat hy die kerklike amp waartoe hy toe verkies is, as die hoogste en vernaamste beskou het. Dr. Bouke Spoelstra skryf egter Dreyer het sy distrik van 1871 tot 1874 in die Transvaalse Volksraad verteenwoordig, en ds. N.J.R. Swart in 1871 aangemoedig om hom as staatsekretaris beskikbaar te stel. 

In 1878, ná die anneksasie van Transvaal deur Theophilus Shepstone, het Dreyer, Paul Kruger en P.J. Joubert saam vergaderings toegespreek waarop hulle opgewonde burgers wat na die wapen wou gryp om hul onafhanklikheid te herwin, tot doelgerigte en grondwetlike optrede gemaan het.

Dreyer en sy eggenote het op 11 Februarie 1859 op Rustenburg as stigterslede by die Gereformeerde Kerk onder leiding van ds. Dirk Postma aangesluit. As ouderling van die Rustenburgse kerk van 1866 tot sy dood, 'n tydperk van nagenoeg 22 jaar, het hy ’n leidende plek in die kerkraad beklee. Van 1876 tot 1888 het hy sy gemeente gereeld op sinodes verteenwoordig en ’n belangrike rol in die formulering van besluite gespeel. Hy het veral sterk standpunt ingeneem vir die beginsel dat bedieners van "blanke" en "nie-banke" gemeentes afsonderlik optree en het sy standpunt bevorder met briewe in die kerk se orgaan, "De Maandbode". ’n Paar keer het hy as kurator van die Teologiese Skool Burgersdorp gedien, volgens dr. Spoelstra ’n hoë onderskeiding vir ’n gewone boer.

Hy het volgens oorlewing ’n sterk persoonlikheid gehad, nes sy hegte vriend pres. Paul Kruger. Op ’n aand het hy en die staatspresident op Boekenhoutfontein, laasgenoemde se woonplaas, ’n warm woordewisseling gehad en toe Dreyer opspring met die woorde: "Paul, ek gaan inspan en ry," het pres. Kruger hom vasgegryp en gesê: "Jy sal nie so van my af wegry nie." ’n Rukkie daarna het hulle weer lekker sit en gesels.

Nog ’n staaltjie oor Dreyer en pres. Kruger se vriendskap is dat laasgenoemde op ’n keer op ’n Saterdagmiddag ’n toespraak gelewer het in die Rustenburgse Gereformeerde kerk. Later was dit tyd vir die voorbereidingsdiens, maar die president was nog nie klaar met sy toespraak nie. Die predikant (die bron vermeld nie watter een nie) wou die staatshoof nie hinder nie en so het hy voortgegaan met sy toespraak, tot oudl. Dreyer vir hom gesê het "om nou op te hou". By baie kerkgangers was groot ontsteltenis. Dieselfde middag het pres. Kruger na oudl. Dreyer se Nagmaaltent gegaan en die vrede herstel met sekere mense wat gesteur was deur Dreyer se optrede. Maar die president moes beloof om nie weer sulke lang toesprake te lewer nie.

Dit was juis met ’n Nagmaalsgeleentheid in 1889 op Rustenburg dat oudl. Dreyer koue gevat het. Nadat hy 52 dae lank siek was, is hy oorlede op sy woonplaas.

Dreyer is in 1834 tydens die Groot Trek met Susanna Jacoba Hendrika Adriana Janse van Rensburg (Julie 1820 – 1881) getroud. Sy "was ’n godsalige vrou – (tipies) van Afrikaanse moeders van ’n vorige geslag", aldus ds. Coetzee. "By haar (was) geen vrees vir ’n groot huisgesin nie en geen werklike gekerm oor baie kinders nie." Uit dié huwelik is 13 kinders gebore. Ná die dood van ’n tweejarige seuntjie het sy die wens uitgespreek dat die Here haar met nog vyf kinders mag seën. Dié wens is dan ook vervul. Ds. Coetzee meen: "Dis iets waarvoor ’n mens werklik respek kan hê!" Sy is in 1881 oorlede net nadat sy die berig gekry het van die Boere se oorwinning in die Eerste Vryheidsoorlog.

Dreyer is enkele maande ná sy eerste vrou se dood getroud met die weduwee Christina Maria Booysen (née Hermann), oorgrootmoeder van die Gereformeerde predikant ds. J.J.H. Booysen (oorlede 20 September 1969). Haar oorlede man was J.J. Booysen, ’n bekende ouderling van die Gereformeerde kerk Pretoria. (Dis nie bekend hoe en óf sy verwant is aan die Pretoriase ouderling Hendrik Hermann nie.) Ds. Coetzee skryf Dreyer se tweede huwelik "was so reg na die sin" van pres. Paul Kruger en sy tweede vrou, Gezina. Hulle het by geleentheid van Dreyer se huwelik ’n ontvangs in hul huis gereël, maar hy en sy bruid het onverrigtersake van die landdroskantoor af teruggekom omdat nog drie dae moes verloop voor die huwelik bevestig kon word. Toe pres. Kruger hiervan hoor, het hy saam met die voornemende egpaar na die landdroskantoor gestap en die landdros beveel om die huwelik te voltrek, "anders kom jy nie weer môreoggend terug na hierdie kantoor toe nie". Ter wille van sy betrekking het die landdros die regulasie oor die hoof gesien en die huwelik gou-gou voltrek. Hierdie huwelik was kinderloos, bes moontlik omdat die bruid toe reeds nagenoeg 49 jaar oud was.

Ds. J.V. Coetzee beskryf oudl. Dreyer as ’n "kragtige pertsoonlikheid", dieselfde soort man as pres. Paul Kruger, met wie hy goed bevriend was. "Die feit dat daar vandag (1934), byna 50 jaar ná sy dood, nog so baie herinneringe aan hom bly voortleef in die Rustenburgse wêreld, is ’n bewys dat hy ’n kragtige persoonlikheid was, wat sy merk in die lewe gemaak en sy spore nagelaat het. Jong mense van daardie tyd het gesorg dat hulle hul katkisasielesse ken (wanneer) oudl. Dreyer op huisbesoek kom, en wee die een wat dit nie geken het nie." Ds. Coetzee skryf hy "het innig belanggestel in die geestelike ontwikkeling van sy volk, met die (B)ybel as grondslag van onderwys, en het deur sy ywer ’n groot opvoedingswerk gedoen, (veral) in ’n tyd toe daar in sy omgewing nog byna geen skole was nie.

Dr. Bouke Spoelstra beskryf Dreyer as ’n "natuurlik-begaafde Boerepionier", wat onder enige skoolonderrig ’n leidende aandeel geneem het in die politieke en kerklike konsolidasie in Transvaal. "As ewewigtige en beginselvaste persoon het hy invloed by sy landgenote gehad en hul vertroue geniet."

In 2003 het die Baphiring-stam in Noordwes Dreyer en sy nasate, onder wie oudmin. Pik Botha, vereer. Dreyer is vereer met 'n gedenksteen op die plaas Rietfontein, wat hy in 1840 besit het. Die plaas was in 1960 deel van onteiende grond vir 'n tuisland (Bophuthatswana). Botha se navorsing van sy voorouers het 'n geheimnis in Noord-Duitsland help oplos. Volgens die kerkrekords van Grube naby Kiel het Johannes Augustus Dreyer, een van die Dreyer-stamvader se vier seuns, in 1713 vermis geraak. Toe Botha die dorp in 1962 besoek, het hy hulle vertel dat dié seun hom in Afrika gevestig het. In 1717 is hy aan die Kaap met Sara van Wyk getroud en het hulle ses kinders gehad. Thomas Dreyer is in 1834 met Susanna Jacoba Hendrina Adriana Janse van Rensburg getroud, luidens die Gereformeerde Kerk se rekords. Hulle het 13 kinders gehad, onder wie Christiaan Lourens, Botha se moeder, Maria Elizabeth, se vader.



</doc>
<doc id="118519" url="https://af.wikipedia.org/wiki?curid=118519" title="Zambezi- en Mopaniebosland">
Zambezi- en Mopaniebosland

Die Zambezi- en Mopaniebosland is 'n WWF-ekostreek wat lae dele van die Suider-Afrika omvat. Die Suid-Afrikaanse deel staan as Laeveld bekend, maar ook die lae gebiede langs die Zambezirivier word daartoe gereken.


</doc>
<doc id="118524" url="https://af.wikipedia.org/wiki?curid=118524" title="Kalahari se Acacia-Baikiaea-bosland">
Kalahari se Acacia-Baikiaea-bosland

Die Kalahari se Acacia-Baikiaea-bosland is 'n WWF-ekostreek waarvan 'n klein stukkie in Suid-Afrika geleë is.

Daar is twee groot natuurreservate:

Die streek is die tuiste van 468 voëlsoorte, maar net twee daarvan is amper endemies, die swartwangkatlagter en die Bradfieldse neushoringvoël. 


</doc>
<doc id="118525" url="https://af.wikipedia.org/wiki?curid=118525" title="Georges Bizet">
Georges Bizet

Georges Bizet (Frans: [ʒɔʁʒ bizɛ]; 25 Oktober 1838 – 3 Junie 1875) was ’n Franse komponis van die Romantiese tydperk. Hy is veral bekend vir operas soos "Carmen" en "Die Pêrelvissers".

Bizet is op 25 Oktober 1838 in Parys gebore as Alexandre-César-Léopold Bizet, maar hy is in die kerk Notre-Dame-de-Lorette as Georges gedoop, en het so bekend geword. Hy was 'n musikale wonderkind, wat vanaf nege aan die "Conservatoire national supérieur de musique" gestudeer en talle kompetisies gewen het. In 1857, toe hy negentien was, wen hy die prestigeryke "Prix de Rome" vir die eenbedryf "Le Docteur Miracle".

Bizet is veral bekend vir sy operas, maar het ook simfonieë en liedere geskryf. Sy bekendste simfonie is sy eerste, die "Simfonie in C" uit 1855. Die stuk is die eerste keer in 1935 opgevoer nadat die manuskrip deur dirigent Felix Weingartner (1863–1942) ontdek is. Bizets se jeugdige talent kan in die simfonie opmerk word. Hy was maar sewentien toe hy dit geskryf het.

Een van sy weinige direkte suksesse was die opera "Les pêcheurs de perles" (Die Pêrelvissers). Hy skryf die stuk in 1863 vir die Opéra-comique in Parys. Die opera is veral bekend vir die duet in tenoor en bariton, "Au fond du temple saint".

Sy bekendste werk is die opera "Carmen" (1875). Die stuk is 'n verwerking van 'n roman met dieselfde titel van Prosper Merimee (1803–1870). Dit handel oor die dramatiese liefdesgeskiedenis van 'n Spaanse sigeunerin. Carmen was nie onmiddellik suksesvol nie. Die publiek was aanvanklik geskok deur die warmbloedige hoofkarakter en die tragiese afloop van die verhaal. Tog het Carmen later tot een van die bekendste en gewildste operas ter wêreld gegroei.

Bizet sterf op 3 Junie 1875 in Bougival aan 'n hartaanval. Hy was 36 jaar oud en is in die Père-Lachaise-begraafplaas begrawe.


</doc>
<doc id="118528" url="https://af.wikipedia.org/wiki?curid=118528" title="Klipriviersberg-natuurreservaat">
Klipriviersberg-natuurreservaat

Klipriviersberg-natuurreservaat is 'n natuurreservaat van 640 ha bestaande uit veld en koppies wat deur die Johannesburg Stad se Parke-afdeling bestuur word. Dit is 11 km suid van Johannesburg geleë. Dit is die tuiste van baie spesies van flora en voëllewe, asook van groot en klein soogdiere soos blesbokke, sebra's, wildebeeste en duikers. Die reservaat beskik oor 'n aantal staproetes en paaie, argeologiese terreine met die "Bloubosspruit" wat deur die gebied vloei. Die reservaat se naam is afgelei van die plaas Klipriviersberg, hoewel dit uit dele van die plase Rietvlei, Olifantsvlei en moontlik Eikenhof bestaan, wessuidwes van Klipriviersberg en suid van die plaas Turffontein.

Groot soogdiere soos die swartwildebees, blesbok, springbok, rooihartbees en sebras word in die reservaat aangetref, met ongeveer 240 soorte van hierdie groot diere. Talle klein soogdiere word ook hier gevind. 215 Voëlspesies is aangeteken in die reservaat, sowel as slange, geitjies, akkedisse, skinks en skilpaaie. Dit is ook 'n toevlugsoord vir inseklewe soos skoenlappers, wurms en spinnekoppe. Daar is ongeveer 650-700 plantspesies in die reservaat, 340 wilde blomme, 67 bome en struike sowel as 70 grasspesies is gekatalogiseer.

Die omheinde reservaat is die hele jaar oop van sonop tot sononder. Die ruïnes van Marais se plaashuis, waenskuiling en familiebegraafplaas is vandag nog te sien. Daar is ook nege staproetes van 20 km in totaal. In die noorde van die reservaat is die Stilpoel, die resultaat van 'n gat wat gegrawe is tydens die bou van die voorgestelde dam.


</doc>
<doc id="118529" url="https://af.wikipedia.org/wiki?curid=118529" title="Pareto-beginsel">
Pareto-beginsel

Die Pareto-beginsel (ook bekend as die 80/20 reël) verklaar dat in baie gevalle ongeveer 80% van die effekte of uitkomste vanuit ongeveer 20% van die oorsake afstam. Die bestuurskonsultant Joseph M. Juran het die beginsel voorgestel en dit vernoem na die italiaanse ekonoom Vilfredo Pareto, wat kennis geneem het van die 80/20 konneksie, terwyl hy in 1896 by die Universiteit van Lausanne was, soos gepubliseer in sy eerste artikel, ""Cours d'économie politique"". Pareto het getoon dat ongeveer 80% van die grond in Italië in besit was van 20% van die bevolking; Pareto het die beginsel ontwikkel deur sy waarneming dat ongeveer 20% van die ertjiepeule in sy tuin sowat 80% van die ertjies bevat.

Dit is 'n algemene duimreël in die besigheid; bv, "80% van jou verkope kom van 20% van jou kliënte." Wiskundig gesien word die 80-20 reël benader deur 'n magsfunksie verspreiding (ook bekend as 'n Pareto-verspreiding) vir 'n spesifieke stel parameters. Daar is ook empiries getoon dat baie natuurlike verskynsels aan so 'n verspreiding onderhewe is.


</doc>
<doc id="118530" url="https://af.wikipedia.org/wiki?curid=118530" title="Klein Drakensteinberge">
Klein Drakensteinberge

Die Klein Drakensteinberge is bergreeks in die Kaapse plooingsberge in die Wes-Kaap, Suid-Afrika. Die bergreeks is oos van Paarl en die N1 nasionale pad gaan via die Hugenotetonnel deur die berg. Voor die tonnel gebou was, moes reisigers die Du Toitskloofpas gebruik het om oor die berg te gaan. Die pad bestaan nog as die R101 provinsiale pad. Die Klein Drakensteinberge staan met die Groot Drakenstein bekend as die Drakensteinberge.

Die naam het niks met drake te doen nie. Dit is deur goewerneur Simon van der Stel in Oktober 1687 toegeken en hy het Kommissaris-Generaal "Hendrik Adriaan van Reede tot Drakestein" vereer wat die Kaap in 1685 besoek het en aan hom die grond van Groot Constantia toegeken het. Die naam Drakestein verwys na die Kasteel Drakestein wat nou die tuiste van die Nederlandse prinses Beatrix is. Van Reede se pa was eienaar hiervan.



</doc>
<doc id="118531" url="https://af.wikipedia.org/wiki?curid=118531" title="Black Beauty">
Black Beauty

Black Beauty is die naam van 'n kinderboek deur Anna Sewell wat in 1877 gepubliseer is. Die hoofkarakter van die boek is 'n perd met dieselfde naam. Dit is al tot talle rolprente en TV-programme verwerk.

In die boek vertel die perd die storie van sy lewe en al sy wedervaringe. Dit begin waar hy vry en gemaklik saam met sy ma woon. Toe hy oud genoeg was, is hy van plaas tot plaas verkoop en deur verskillende mense besit. Deur sy avonture ontmoet baie gawe en wrede mense. Hy maak ook talle nuwe vriende en kom voor verskeie uitdagings te staan.

"Black Beauty" was Sewell se enigste roman. Sy het dit van 1871 tot 1877 by haar huis in Old Catton (naby Norwich) geskryf. Soms was sy te siek om self te skryf en dikteer sy die storie vanuit haar siekbed aan haar ma, die skryfster Mary Wright Sewell. Vanaf 1876 het sy ook op stukkies papier skryf, wat haar ma vervolgens oorgeskryf het. Sy verkoop die roman op 24 November 1877 en sterf vyf maande na die publikasie daarvan. Voor haar dood het sy reeds besef dat dit 'n topverkoper is.

Die boek was vir 'n tyd as gevolg van sy titel in Suid-Afrika verban gewees.

Dit is deur Elizabeth Weber in Afrikaans vertaal en as "Swart Glorie" (ISBN 978-1-77023-546-5) gepubliseer.


</doc>
<doc id="118533" url="https://af.wikipedia.org/wiki?curid=118533" title="Hendrik Adriaan van Reede tot Drakestein">
Hendrik Adriaan van Reede tot Drakestein

Hendrik Adriaan van Reede tot Drakestein (Amsterdam, 13 April, 1636 – 15 Desember 1691), sedert 1680 heer van Mijdrecht, was 'n krygsman en administratiewe beampte van die VOC. As kommandant van die Malabar het hy hom ook met plantkunde besig gehou. Hy het 'n boek uitgegee, waarin 740 plante beskryf word en hiervoor het hy talle mense in diens geneem. Dié werk het in vier tale verskyn: Latyn, Arabies, Sanskrit en Malayalam en is daarná in Nederlands vertaal. In 1684 kry hy die opdrag om die korrupsie en die morshandel in VOC-faktorye in Indië aan te pak. Hy besoek die Kaapkolonie, die Koromandelkus en Bengale. In 1691 is hy op pad van Cochin na Suratte dood en word hy daar met groot vertoon begrawe.

Van Rheede stam uit die adellike geslag "Van Reede" van Utrecht. Hy was die seun van Ernst van Reede (1588–1640), wat sedert 1633 raad van die Admiraliteit van Amsterdam was en in 1634 naby Lage Vuursche 'n "hofstede" (plaas) gekoop het. Sy ma, Elisabeth van Utenhove, afkomstig uit Oostende, is reeds in 1637 dood. Ná sy pa se dood in 1640 word hy deur sy oom Godard van Reede (1588–1648), heer van Nederhorst, opgevoed. Sy broer Gerard laat in 1640 die plaashuis verbou, wat nou Kasteel Drakestein is, en wat lank die tuiste van koningin Beatrix is. In 1657 kom hy, saam met Isaac de l'Ostal de Saint-Martin en Johan Bax van Herenthals, as "adelborst" in diens van die VOC.

In 1662 probeer Rijcklof van Goens opnuut om Kochi, die sentrum van die handel in speserye te verower: Hendrik van Rheede word daarby gevangegeneem, maar hy onderhou goeie betrekkinge met Cochin se vorstehuis.

In 1665 kry hy 'n aanstelling in Jaffna. Hy sluit daar Johan Nieuhof op as hy hom betrap met die smokkel van pêrels. In 1670 word hy kommandant van Malabar op die Indiese weskus. In Kochi hou hy hom met die bou van 'n vesting besig, maar hy kweek ook tropiese gewasse. Daar is egter hewige kritiek op die hoë koste van sy bouprojekte.

In Maart 1677 word hy in Batavia op Java tot buitegewoon raad van Indië benoem, maar hy baklei opnuut met Rijklof van Goens wat glo die opvolger van Joan Maetsuycker sal word. In 1678 keer hy nes Constantin Ranst en Joan van Oosterwijck na Nederland terug. Hy woon 'n paar jaar in Utrecht en werk daar aan die uitgawe van sy flora van Malabar.

In 1684 benoem die Here XVII hom egter tot kommissaris-generaal, met die opdrag om 'n einde te maak aan die 'morshandel', die korrupsie van die VOC-dienare, en: 

Hy reis met sy sekretaris Hendrick Zwaardecroon en Isaac Soolmans na 'die Oos' en besoek opnuut die Kaap. Groot Constantia is amptelik deur VOC-kommissaris Van Rheede aan Simon van der Stel toegeken ter bevordering van die plantkunde, die wynbou en die tuinbou in die Kaapkolonie. Daar ontmoet hy ook Rijcklof van Goens se seun, wat hom as 'n vors gedra. Hy het selfs die VOC-tuine met jong kaneelbome wat vir de Hortus Botanicus Amsterdam bestem was, vernietig. Van Rheede stuur Van Goens na Batavia terug.

Op Ceylon, in Bengale, op die Koromandelkus en die Malabar het hy hard opgetree, maar dit het die probleme nie regtig opgelos nie. Hy het wel sy plantkundige werk voortgesit. In Maart 1691 gee hy opdrag om sade, bolle, wortels, plante, kruide en blomme te versamel wat mediese, ekonomiese of wetenskaplike waarde het. Die kiste moet na Pieter van Dam (1621–1706) gestuur word. Die inhoud sal tussen Willem III -nou koning van Engeland- en Jan Commelin verdeel word. Commelin is by die Hortus Botanicus betrokke.

As plantkundige is hy bekend vir sy standaardwerk oor die flora van Indië, die "Hortus Indicus Malabaricus", wat tussen 1678 en 1703 in twaalf dele verskyn. Die Nederlandse vertaling deur Abraham Poot heet die "Malabaarse Kruydhof". Die werk bevat gravures van hoë kwaliteit en gedetailleerde beskrywings van 740 plante uit die Malabar, rofweg 'n gebied van 30 x 900 km.

Die volledige titel is: "Hortus Indicus Malabaricus, Continens Regni Malabarici apud Indos celeberrimi omnis generis Plantas rariores, Latinis, Malabaricis, Arabicis, & Bramanum Characteribus nominibusque expressas, unà cum Floribus, Fructibus & seminibus, naturali magnitudine à peritissimis pictoribus delineatas, & ad vivum exhibitas. Addita insuper accurata earundem descriptione, qua colores, odores, sapores, facultates, & praecipue in Medicina vires exactissimè demonstrantur."

Die rankplant "Entada rheedei" is na hom genoem.



</doc>
<doc id="118534" url="https://af.wikipedia.org/wiki?curid=118534" title="Seeboontjie">
Seeboontjie

Die seeboontjie ("Entada rheedii" Spreng.) is 'n rankplant wat groot peulvrugte dra wat bestand is teen seewater. Dié peule versprei deur op die oseaan se golwe te dryf. Dit is inheems aan Suid-Afrika (veral KwaZulu-Natal) maar dit het 'n groot paleotropiese voorkomsgebied. Op die SANBI-rooilys word dit as 'veilig' gelys.

Dit is 'n plant wat taamlik groot kan word. Die ranke kan tot 120 m lank en aan hulle basis tot 40 cm in deursnee word. Die ranke kan deur die boomkroon van die een boom op die ander kruip. Die peule is ook groot, hulle kan 200 cm lank en 15 cm breed word.
Die sade word gekook om die saponiene te vernietig en geëet. Die gedroogde blare word gerook en soms ook die ongekookte sade geëet om lewendige drome op te roep.

Die spesiesnaam "rheedii" word soms ook as "rheedei" gespel en verwys na die Nederlandse plantkundige Hendrik van Rheede.


</doc>
<doc id="118536" url="https://af.wikipedia.org/wiki?curid=118536" title="Troy Blacklaws">
Troy Blacklaws

Troy Blacklaws (1965-) is ’n Suid-Afrikaanse skrywer en onderwyser wie se eerste roman, "Karoo Boy", later vir die verhoog aangepas en groot lof toegeswaai is. Sy ander romans sluit in "Blood Orange" en "Crael Crazy Beautiful World".

Troy Michael Douglas Blacklaws is op 9 September 1965 in Pinetown gebore. Hy matrikuleer van die Hoër Jongenskool Paarl waarna hy aan Rhodes-universiteit studeer. Ná sy studies voltooi hy sy militêre diensplig en word 'n onderwyser. Hy het Engels in Engeland (by Stowe en Sherborne), Duitsland, Oostenryk en Singapoer aangebied.

Blacklaws se eerste boek, "Karoo Boy", is in 2004 gepubliseer. Die boek is as "'n oproerige visie van Kaapstad in 1976" beskryf.

Sy tweede roman was "Blood Orange", die verhaal van 'n wit seun in Afrika. Dit was die eerste keer in 2005 gepubliseer en is 'n samesmelting van memoires en fiksie. Die roman is deur Blacklaws, Greig Coetzee en Craig Morris vir die verhoog aangepas. Die toneelstuk, onder regie van Coetzee, is die eerste keer in Julie 2006 deur Morris by die Nasionale Kunstefees in Grahamstad opgevoer.

In 2010 publiseer Blacklaws die fabel "Bafana Bafana: A Story of Soccer, Magic and Mandela". Die boek is deur Andrew Stooke geïllustreer.

Sy derde roman, "Cruel Crazy Beautiful World", is in 2011 gepubliseer. Die boek se titel is van een van Johnny Clegg se liedjies afkomstig. Die verhaal speel in 2004 in 'n post-apartheid Suid-Afrika af.



</doc>
<doc id="118538" url="https://af.wikipedia.org/wiki?curid=118538" title="74ste Golden Globe-toekenningsaand">
74ste Golden Globe-toekenningsaand

Die 74ste Golden Globe-aand, wat uitnemendheid in die rolprente en TV-programme van 2016 vereer het, is op 8 Januarie 2017 deur NBC in The Beverly Hilton in Beverly Hills, Kalifornië, gehou. Op 2 Augustus 2016 is aangekondig die akteur en kletsprogramaanbieder Jimmy Fallon sal die aanbieder wees, en op 3 November dat Meryl Streep die Cecil B. DeMille-prys sal ontvang vir haar lewenslange bydrae tot die vermaakbedryf. Die benoemdes is op 12 Desember aangekondig.

"La La Land" het al sewe pryse gewen waarvoor dit benoem is; dit was dus die mees suksesvolle prent in die Golden Globes se geskiedenis en die sewende prent wat elke prys gewen het waarvoor dit benoem is. Dit sluit in dié vir beste regisseur, beste draaiboek en beste komedie of musiekprent. 

Die enigste ander rolprent wat meer as een prys gewen het, was "Elle", wat albei die pryse gewen het waarvoor dit benoem is. Van die TV-programme wat meer as een prys gewen het, is "The Night Manager", "Atlanta", "The Crown" en "The People v. O.J. Simpson: American Crime Story".

Die wenners word eerste genoem, gevolg deur die ander benoemdes.
























</doc>
<doc id="118539" url="https://af.wikipedia.org/wiki?curid=118539" title="Groothertog Nikolaas Aleksandrowitsj van Rusland">
Groothertog Nikolaas Aleksandrowitsj van Rusland

Die oudste seun van Nikolaas I van Rusland se seun Aleksander en sy vrou, prinses Marie van Hesse-Darmstadt, is op Tsarskoje Selo gebore en "Niksa" genoem. Sy oupa aan vaderskant is in 1855 oorlede en sy pa het keiser Alexander II geword.

In die somer van 1864 het Nikolaas verloof geraak aan prinses Dagmar van Denemarke, die tweede oudste dogter van koning Christiaan IX en ’n jonger suster van Alexandra, die Prinses van Wallis, die vrou van die Britse troonopvolger.

Tot in 1865 is geglo Nikolaas het ’n sterk gestel, maar vroeg in dié jaar het hy op ’n toer deur Suid-Europa ’n siekte opgedoen wat aanvanklik verkeerdelik as rumatiek gediagnoseer is. Hy het gekla van ’n seer rug en stywe nek, asook ’n sensitiwiteit vir lig en ’n geraas. Hy het nie gedink dit is ernstig nie en het sy toer deur Italië voortgesit.

Sy gesondheid het vinnig agteruitgegaan en hy is na Suid-Frankryk gestuur, maar hy het nie verbeter nie. Daar is eindelik vasgestel hy ly aan serebro-spinale meningitis, wat hy dalk as kind opgedoen het nadat hy in ’n stoeigeveg neergegooi is. In die lente van 1865 het hy verder agteruitgegaan en op 24 April 1865 is hy in Nice, Frankryk, oorlede.

Nikolaas het op sy sterfbed vermoedelik die wens uitgespreek dat sy verloofde met sy jonger broer en opvolger, tsesarewitsj Aleksander, trou; in 1866 is die twee in die huwelik bevestig. Aleksander het later Aleksander III van Rusland geword.



</doc>
<doc id="118540" url="https://af.wikipedia.org/wiki?curid=118540" title="Jack Black">
Jack Black

Jack Black (1969-) is ’n Amerikaanse akteur, musikant en komediant. Hy was onder meer in "High Fidelity" en "School of Rock" te sien. Black sing of speel in talle van sy flieks kitaar en is vir twee Golden Globes genomineer. Hy is ook die hoofsanger van die rockgroep "Tenacious D", wat hy in 1994 met sy vriend Kyle Gass gestig het.

Thomas J. Black, Jr. is op 28 Augustus 1969 in Santa Monica, Kalifornië in die Verenigde State van Amerika gebore. Sy ouers skei toe hy 10 was, waarna hy met sy pa na Culver City verhuis. Op universiteit was hy 'n lid van Tim Robbins se "Actor's gang", wat hom in 1992 'n rol in die speelfilm "Bob Roberts" besorg. Dit was net 'n stemrol, maar die begin van sy loopbaan as akteur

Hy tree in sy beginjare in TV-programme soos "The Golden Palace" en "Northern Exposure" op, en het klein rolle in films soos "Airborne", "Demolition Man", "Waterworld", "The Fan", "The NeverEnding Story III" en "The Cable Guy" gespeel. Hy maak egter sy deurbraak in 2000 met "High Fidelity". Hy was ook die stem van van Po in die gewilde Kung Fu Panda-filmreeks.

Hy is op 14 Maart 2006 met Tanya Haden getroud. Die egpaar het twee seuns (*2006 en *2009).




</doc>
<doc id="118541" url="https://af.wikipedia.org/wiki?curid=118541" title="Groothertog Sergei Aleksandrowitsj van Rusland">
Groothertog Sergei Aleksandrowitsj van Rusland

Groothertog Sergei Aleksandrowitsj (Russies: Сергей Александрович; – ) was die vyfde oudste seun en sewende oudste kind van keiser Aleksander II van Rusland. Hy was ’n invloedryke figuur tydens die bewind van sy broer keiser Aleksander III en sy broerskind keiser Nikolaas II, wat ook sy swaer was deur Sergei se huwelik met Elisabeth, die suster van keiserin Aleksandra.

Vanweë die groothertog se opvoeding het hy baie belanggestel in die kuns en kultuur. Nes die ander manlike lede van die Huis van Romanof het hy ’n militêre loopbaan gevolg. In 1882 het sy broer Aleksander III hom aangestel as bevelvoerder van die 1ste Bataljon Preobrazjenski-lyfwagregiment, ’n pos wat hy tot in 1891 beklee het. In 1889 is hy bevorder to die rang van generaal-majoor. 

Hy is in 1884 getroud met prinses Elisabeth van Hesse-Darmstadt, ’n kleindogter van koningin Victoria. Hulle het nie kinders gehad nie, maar het die voogde geword van sy broer groothertog Paul Aleksandrowitsj se twee kinders: groothertogin Maria Pawlowna en groothertog Dmitri Pawlowitsj. 

Tussen 1891 en 1905 was Sergei goewerneur-generaal van Moskou. Sy reputasie het effens skade gelei nadat hy daarvan beskuldig is dat hy deels verantwoordelik was vir die Chodinka-tragedie, wat tydens die viering van Nikolaas II se kroning tot die dood van duisende inwoners gelei het. As goewerneur-generaal van Moskou was hy aan die begin sy loopbaan verantwoordelik vir die uitsetting van Moskou se 20 000 Jode, en hy het ’n studentebeweging onderdruk om die verspreiding van rewolusionêre idees te keer. Weens sy konserwatiewe beleidrigtings, wat selfs deur mense van sy tyd as esktreem beskou is, is hy as ’n reaksionêr beskou. 

In 1894 het Sergei lid van die Staatsraad geword en in 1896 is hy bevorder tot luitenant-generaal en bevelvoerder van die militêre distrik Moskou. Nadat ’n terroriste-organisasie hom geteiken het, is hy in 1905 in die Kremlin in ’n sluipmoordbomaanval vermoor.



</doc>
<doc id="118542" url="https://af.wikipedia.org/wiki?curid=118542" title="Avro Lancaster">
Avro Lancaster

Die Avro Lancaster is 'n Britse viermotorige bomwerper. Die vliegtuig het tydens Tweede Wêreldoorlog homself bewys as 'n pakesel wat baie vyandelike vuur kon verduur. Die vliegtuig is ontwikkel uit die onsuksesvolle Avro Manchester, 'n tweemotorige bomwerper. Die eerste prototipe is die Manchester III genoem. Dit het ook drie stertvinne gehad maar was met vier 1 130 perdekrag Rolls-Royce Merlin X motors toegerus. Hierdie prototipe het op 9 Januarie 1941 sy nooiensvlug onderneem. Nege maande later het die eerste produksiemodel, die MK I, gevlieg en op 2 Maart 1942 het die Lancaster sy eerste vlug in aksie onderneem en agt dae later bomme oor Essen neergelaat.

Die vliegtuig is ook bekend vir die "Tallboy", "Grand Slam" en tollende bomme wat hulle gedra het.

Die eerste model was die Mk I en die laaste variant was die MK VII. Die MK I produksievliegtuig was toegerus met Rolls-Royce Merlin XX motors. Die tweede prototipe was die MK II en was toegerus met 1 725 perdekrag Bristol Hercules stermotors. Dit is gedoen as 'n veiligheidsmaatreël net ingeval Rolls-Royce nie genoeg Merlin motors kon voorsien nie. Die Merlin motor was ook gebruik vir ander vliegtuie onder andere die Spitfire. Armstrong Whitworth het 300 MK II's gebou.

Die MK III was aangedryf deur die Packard vervaardigde Merlin motors. Die bomrigter se kajuitvensters is ook verbeter.

Die MK IV en V was heeltemal herontwerp en het later bekend gestaan as die Avro Lincoln.

Die MK VI was slegs MK III's wat toegerus was met Merlin 85 of 87 motors.

Die laaste Britse variant was die MK VII waarvan 180 deur Austin gebou is.



</doc>
<doc id="118544" url="https://af.wikipedia.org/wiki?curid=118544" title="Brexit">
Brexit

Brexit is 'n sogenaamde kofferwoord wat uit die samevoeging van British en exit gevorm is om na die Verenigde Koninkryk se onttrekking uit die Europese Unie en die politieke proses, wat daaraan verbonde is, te verwys. Na aanleiding van 'n konsultatiewe referendum, wat op 23 Junie 2016 gehou is en waarin 51,9 persent van die uitgebragte stemme ten gunste van 'n onttrekking was, het die Britse eerste minister Theresa May op 29 Maart 2017 met 'n formele brief, wat aan die president van die Europese Raad, Donald Tusk, gerig is, Artikel 50 van die Verdrag oor die Europese Unie (dikwels Lissabon-verdrag genoem) in werking gestel. Dié artikel reël die onderhandelingsproses tussen die Europese Unie en 'n lidstaat wat hom uit dié organisasie wil onttrek en maak voorsiening vir 'n onderhandelingstydperk van twee jaar.

Volgens die "Oxford Dictionary", wat "Brexit" as trefwoord in die derde uitgawe van sy gesaghebbende aanlyn-woordeboek lys, is die term vir die eerste keer op 15 Mei 2012 deur Peter Wilding in blog-bydrae vir "EurActiv" gebruik. Vyf maande later het dit in 'n artikel van die invloedryke Amerikaanse dagblad "Christian Science Monitor" voorgekom.

Die Verenigde Koninkryk het oorspronklik in 1973 by die Europese Ekonomiese Gemeenskap (EEG), die voorloper van die Europese Unie, aangesluit. Sy lidmaatskap in dié organisasie is in 1975 in 'n referendum met 67 persent van die uitgebragte stemme bevestig. Historiese meningspeilings, wat tussen 1973 en 2015 gepubliseer is, het getoon dat 'n meerderheid van Britse kiesers in dié tydperk nog ten gunste van 'n voortgesette lidmaatskap van die EEG, die Europese Gemeenskap of die Europese Unie was.

In die 1970's en 1980's het enkele lede van die Britse Arbeidersparty en van vakbonde hulle ten gunste van 'n onttrekking uit die EEG uitgespreek. Vanaf die 1990's was dit hoofsaaklik sommige konserwatiewe politici asook lede van die nuutgestigte "UK Independence Party (UKIP)" wat krities teenoor die VK se EU-lidmaatskap gestaan het.

Die Verenigde Koninkryk se toetreding tot die EEG in 1973 is uitsluitlik deur ekonomiese oorwegings bepaal. So was die land nooit bereid om sy nasionale soewereiniteit ten gunste van toenemende politieke integrasie aan enige sentrale EU-liggame op te offer nie. In ooreenstemming met hierdie beleid was die land ná onderhandelinge met die EU geregtig op uitsonderings ten opsigte van drie belangrike beleidsterreine:




Die Europese Unie se gemeenskaplike mark maak tans nog nie voorsiening vir die onbeperkte vrye handel met dienste nie wat die Britse ekonomie, waar die verskaffing van dienste met tagtig persent van die totale waarde 'n uiters belangrike rol speel en sowat driekwart vasn die totale uitvoere verteenwoordig, noodwendig in 'n nadelige posisie moet plaas. Die VK se konsep van vrye markte en handel met goedere én dienste, wat sterk verskil van Duitsland en Frankryk se tradisionele handelsbeleid, sou van die land, net soos die gemeenskaplike taal en kultuur, volgens sommige Brexit-voorstaanders 'n moontlike kandidaat vir toetreding tot die Noord-Amerikaanse Vryehandelsone (NAFTA) gemaak het - 'n voorstel wat al jare voor die Brexit-referendum deur sommige analiste gemaak is en deel van die post-referendum-debat geword het. Handel met die VSA verteenwoordig sowat 'n kwart van alle Britse uitvoere en 'n vyfde van die VK se invoere. 

NAFTA is intussen deur 'n nuwe handelsooreenkoms (USMCA) tussen die VSA, Kanada en Mexiko vervang. Die Verenigde State is daarnaas, soos ontleders verskeie kere opgemerk het, nóg vir verdedigings- nóg vir ekonomiese doeleindes enigsins aangewese op samewerking met die Verenigde Koninkryk nie. Met sy uittreding uit die Europese Unie sal die Verenigde Koninkryk nie meer in staat wees om gemeenskaplike standpunte te verdedig nie. Grootskaalse beleggings van Amerikaanse ondernemings in die Verenigde Koninkryk, wat gemaak is om van hier markte in die hele Europese Unie te bedien, sal as gevolg van Brexit eweneens herwaardeer moet word.

Terwyl oorsese handelsvennote soos Indië, Nieu-Seeland en Kanada reeds ingestem het om so gou moontlik handelsooreenomste met die VK te onderteken, bly die insluiting van dienste in sodanige ooreenkomste van fundamentele belang vir die Britse ekonomie. Ontevredenheid met die EU het onder meer uit die feit voortgespruit dat bestaande strukture handel met goedere bevoordeel, waaruit lande soos Duitsland en Frankryk groter voordeel kan trek as die VK met sy sterk diensgebaseerde ekonomie. Sedert sy toetreding tot die Europese Gemeenskap in 1973 het die land 'n handelstekort met ander lidstate ondervind wat steeds verder gegroei het omdat verwerkte goedere makliker na ander lidlande uitgevoer kan word as dienste.

Artikel 50 van die Europese Unie se sogenaamde Lissabon-verdrag reël die modaliteite vir die onttrekking van 'n lidstaat. Teen die einde van Maart 2017 het die eerste minister Theresa May die Europese Raad formeel daarvan in kennis gestel dat haar land van voorneme is om uit die Unie te onttrek. Artikel 50 bepaal dat onderhandelinge oor 'n sodanige onttrekking binne 'n tydperk van twee jaar moet plaasvind. Die Verenigde Koninkryk sou dus op 29 Maart 2019 amptelik uit die EU onttrek het. Die tydperk van twee jaar mag egter, indien nodig, verleng word. Nadat die Britse Laerhuis nie bereid was om die ooreenkoms oor die VK se onttrekking, wat tussen die eerste minister Theresa May namens die Britse regering en die EU gesluit is, goed te keur nie, is 12 April as nuwe datum vasgestel.

Die Britse regering en Brussel het ooreengekom dat die Verenigde Koninkryk gedurende 'n oorgangsfase tot en met 31 Desember 2020 toegang tot die EU se binnemark en doeane-unie sal hê, terwyl onderhandelinge oor die toekomstige wedersydse betrekkinge plaasvind. Gedurende hierdie tydperk, wat verleng mag word, sal EU-reëls vir die VK verpligtend wees.

In November 2018 het die Verenigde Koninkryk en die Europese Unie 'n ooreenkoms gesluit waarin die modaliteite van die Britse onttrekking uit die Europese Unie bepaal word. Belangrike reëlings sluit in
Toe die ooreenkoms in Januarie 2019 aan die Britse Laerhuis voorgelê is, is dit met 432 teen 202 stemme verwerp. Afgevaardigdes was onder meer ontevrede met die voorlopige bepalings ten opsigte van die Ierse grens wat prakties beteken dat die VK vir 'n onbepaalde tydperk lid van die EU se doeane-unie sal bly - en nie in staat sal wees om sy eie handelsooreenkomste met ander lande aan te gaan nie.

Bogenoemde ooreenkoms bly beperk tot die modaliteite van die Britse onttrekking uit die EU. Die land se toekomstige ekonomiese en politieke betrekkinge met die EU sal eers later die onderwerp van bilaterale onderhandelinge wees. Die ooreenkoms bevat as laaste bepaling 'n politieke verklaring waarin albei partye hul voorneme te kenne gee om onderhandelinge oor 'n vryehandelsooreenkoms te begin waardeur grenskontroles en invoertariewe oorbodig sal word. Verder sal alternatiewe maatreëls getref word om 'n sogenaamde "harde grens" op die eiland Ierland te vermy. Vir EU- en Britse burgers sal geen visumplig vir kort verblywe ingestel word nie.

Indien Londen en Brussel geen ooreenkoms oor die modaliteite van die Britse onttrekking bereik wat deur Britse afgevaardigdes goedgekeur word nie, sal die land vanaf die dag van sy onntrekking uit die EU handel volgens die reëls van die Wêreldhandelsorganisasie (WHO) dryf waarin 164 lande verteenwoordig is. Lidstate, wat geen wedersydse vryehandelsooreenkoms aangegaan het nie, mag vir hul invoere self tariewe bepaal. Volgens WHO-reëls mag egter geen enkele handelsvennoot bevoordeel word nie. Al is baie invoertariewe en ander handelsbeperkings binne die WHO-raamwerk reeds afgeskaf, is daar nog steeds noemenswaardige beperkings wat vrye handel belemmer. So sal op die eiland Ierland en in Britse seehawens grens- en doeanekontroles ingestel moet word.

Die "No Deal"-opsie is egter deur die Britse Laerhuis verwerp. Die nuwe eerste minister Boris Johnson het na 'n "No Deal"-uitkoms as 'n "vae moontlikheid" verwys.

Analiste wys daarop dat die Europese Unie moontlik kosbare tyd met Brexit-onderhandelinge verspil terwyl die Volksrepubliek China as tweede grootste ekonomie ter wêreld die grootste uitdaging bly. China is blykbaar besig om sy ondernemings met massiewe staatsubsidies tot wêreldmarkleiers te ontwikkel, terwyl die belangrikheid van Chinese maatskappye in die staatsektor - onder regstreekse beheer van die regering in Beijing - blykbaar weer toeneem. Dit is andersins 'n belangrike afsetmark vir ondernemings uit die Europese Unie en 'n belangrike vennoot vir onderhandelinge oor klimaatbeskerming en die hervorming van die Wêreldhandelsorganisasie (WHO).



</doc>
<doc id="118545" url="https://af.wikipedia.org/wiki?curid=118545" title="Groothertog Nikolaas Konstantinowitsj van Rusland">
Groothertog Nikolaas Konstantinowitsj van Rusland

Groothertog Nikolaas Konstantinowitsj (Russies: Николай Константинович; – ) was die eersgebore seun van groothertog Konstantyn Nikolajewitsj van Rusland en ’n kleinseun van keiser Nikolaas I.

Hy is in Sint Petersburg gebore en toe hy groter was, was hy ’n bekwame militêre offisier en ongeneeslike rokjagter. Hy het ’n affair gehad met ’n berugte Amerikaanse vrou, Fanny Lear. Dit het daartoe gelei dat hy drie waardevolle diamante gesteel het van ’n ikoon wat aan sy ma behoort het. Hy is geestelik versteur verklaar en is na die buitewyke van die Russiese Ryk verban.

Hy het baie jare onder toesig in die gebied om Tasjkent in die suidoostelike deel van die keiserryk (nou in Oesbekistan) gewoon en het ’n groot bydrae tot die stad gemaak deur die plaaslike gebied met sy eie geld te help verbeter. In 1890 het hy vir hom ’n paleis in Tasjkent laat bou om sy groot, waardevolle versameling kunswerke uit te stal; die versameling is nou die middelpunt van die Kunsmuseum van Oesbekistan. Hy was hier ook bekend as ’n bekwame ingenieur wat twee groot besproeiingskanale laat bou het.

Nikolaas het verskeie kinders by verskillende vroue gehad.

Nikolaas is op 26 Januarie 1918 aan longontsteking dood en is in Tasjkent begrawe.

Hy is in 1882 met Nadezjda Aleksandrowna van Dreyer getroud; sy was die dogter van die Orenburgse polisiehoof, Aleksander Goestawowitsj Dreyer. Twee kinders is uit die huwelik gebore:

Onder sy buite-egtelike kinders tel:



</doc>
<doc id="118546" url="https://af.wikipedia.org/wiki?curid=118546" title="Groothertog Wladimir Aleksandrowitsj van Rusland">
Groothertog Wladimir Aleksandrowitsj van Rusland

Groothertog Wladimir Aleksandrowitsj (Russies: Влади́мир Александрович; – ) was ’n seun van keiser Aleksander II van Rusland, ’n broer van Aleksander III en ’n senior groothertog van die Huis van Romanof tydens die bewind van sy broerskind, Nikolaas II.

Wladimir het ’n militêre loopbaan gevolg en het belangrike militêre poste beklee tydens die bewind van die laaste drie Russiese keisers. Hy het kuns- en intellektuele belange nagejaag en was voorsitter van Akademie van Beeldende Kunste. Hy was ook beskermheer van verskeie kunstenaars en ’n borg van ballet.

Tydens die bewind van sy pa, Aleksander II, is hy ’n adjudantgeneraal gemaak, asook ’n senator in 1868 en ’n lid van die Staatsraad in 1872. Onder sy broer Aleksander III het hy lid geword van die Ministersraad, bevelvoerder van die Keiserlike Wagkorps en militêre goewerneur van Sint Petersburg. Met Swart Sondag in 1905 tydens die bewind van sy broerskind Nikolaas II, het sy reputasie ’n knou gekry omdat hy militêre goewerneur was. In sy laaste jare het die kloof tussen sy familie en dié van Nikolaas II groter geword. Hy is in 1909 ná ’n beroerte dood.

Wladimir Aleksandrowitsj se agterkleindogter, groothertogin Maria Wladimirowna, is een van die huidige aanspraakmakers op die troon van Rusland.



</doc>
<doc id="118548" url="https://af.wikipedia.org/wiki?curid=118548" title="Cultra">
Cultra

Cultra [kʌlˈtrɔː] (afgelei van Iers-Gaelies "Cúl Trá" "Agter die Strand") is 'n welgestelde residensiële voorstad naby Holywood in die Noord-Ierse graafskap Down wat deel uitmaak van Groter Belfast. Dit staan veral bekend vir die Ulster Folk and Transport Museum (Volks- en Vervoermuseum van Ulster), die Royal Belfast Golf Club en die Royal Norh of Ireland Yacht Club wat almal hier geleë is. Die North Down Coastal Path, 'n staproete langs die kuslyn van Noord-Down, loop deur Cultra.

Cultra se treinstasie is op 1 Mei 1865 geopen en word tans bedien deur treine van Northern Ireland Railways op die spoorlyn tussen Belfast en Bangor.


</doc>
<doc id="118550" url="https://af.wikipedia.org/wiki?curid=118550" title="Eason &amp; Son">
Eason &amp; Son

Eason & Son (of Eason's, soos dit algemeen bekend staan) is 'n Ierse familie-onderneming wat op die groot- en kleinhandel asook die verspreiding van boeke, dagblaaie, tydskrifte, skryfbehoeftes en groetekaartjies op die eiland Ierland (Republiek van Ierland en Noord-Ierland) fokus en 'n winkelketting met 34 winkels in eie besit asook sestien konsessiewinkels bedryf. Die onderneming, wat meer as 1 800 personeellede in diens het, het sy hoofkwartier in Dublin.



</doc>
<doc id="118553" url="https://af.wikipedia.org/wiki?curid=118553" title="Hugo Boss">
Hugo Boss

Hugo Boss AG is 'n Duitse mode-onderneming en -etiket wat sy hoofkwartier in Metzingen in die deelstaat Baden-Württemberg het. Die maatskappy, waarvan die aandele op die MDAX-indeks vir middelgroot ondernemings genoteer word, vervaardig mode, leerprodukte en bybehore vir here, dames en kinders wat wêreldwyd in sy eie asook vreemde modewinkels verkoop word. Fyngeure en ander produkte word deur konsessienemers bemark. Boss en Hugo Boss word onder die bekendste Duitse mode-etikette gereken.


</doc>
<doc id="118555" url="https://af.wikipedia.org/wiki?curid=118555" title="Scrabo-toring">
Scrabo-toring

Die Scrabo-toring is 'n bekende baken wes van Newtownards in die Noord-Ierse graafskap Down. Die toring met 'n hoogte van 38 m is 160 m bo seevlak geleë.

Die toring, wat in die grootse deel van Noord-Down van ver af sigbaar is, is in 1857 net buite Newtownards opgerig as gedenkteken vir Charles Stewart, 3de markies van Londonderry wat gedurende die Napoleontiese Oorloë as een van die Hertog van Wellington se generale gedien het. Die 3de markies, wat ook onder sy bynaam "Fighting Charlie" bekend gestaan het, het sy titel en die familie-setel Mount Stewart geërf nadat sy broer Robert Stewart, Visegraaf Castlereagh en 2de markies van Londonderry, selfmoord gepleeg het. Visegraaf Castlereagh het een ampstermyn lank as die Verenigde Koninkryk van Groot-Brittanje en Ierland se Staatssekretaris vir Buitelandse Sake gedien.

Scrabo-toring is opgerig volgens ontwerpe wat aan Charles Lanyon en William Henry Lynn toegeskryf word. Dit is tans in 'n uitgestrekte park geleë.


</doc>
<doc id="118556" url="https://af.wikipedia.org/wiki?curid=118556" title="Matthew Blackman">
Matthew Blackman

Matthew Blackman (1975-) is 'n Suid-Afrikaanse skrywer wat die skrywersnaam M. Blackman gebruik. Hy was die redakteur van "ArtThrob" en het twee romans geskryf, waaronder "In the Same Space".




</doc>
<doc id="118557" url="https://af.wikipedia.org/wiki?curid=118557" title="Grand Slam (bom)">
Grand Slam (bom)

Die Grand Slam was 'n 10 000 kg aardbewing-bom wat gedurende die Tweede Wêreldoorlog deur die Britse Lugmag se bombarderingskommandement op strategiese doelwitte gebruik is. Dit was die kragtigste nie-atoombom wat in die oorlog gebruik is en is ontwikkel uit die "Tallboybom"

Die Avro Lancaster bomwerper is spesiaal aangepas om die bom te kon dra.


</doc>
<doc id="118560" url="https://af.wikipedia.org/wiki?curid=118560" title="Jacobsdal, Noordwes">
Jacobsdal, Noordwes

Jacobsdal was 'n klein dorpie in Ngaka Modiri Molema-distriksmunisipaliteit in die Noordwesprovinsie, Suid-Afrika. Ná die stigting en vinnige groei van Zeerust, het die dorpie se bestaan doodgeloop.


</doc>
<doc id="118563" url="https://af.wikipedia.org/wiki?curid=118563" title="Prosesfilosofie">
Prosesfilosofie

Prosesfilosofie, of prosesdenke, is 'n filosofiese stroming wat die laatste dertig jaar veral aandag vestig binne die geesteswetenskappe. Volgens dié filosofie kan alles (insluitend die heelal, die wêreld, die skepping, die mens en God) beskou word as bestaande uit aaneenlopende gebeure of prosese. Dit stel dat niks stilstaan nie, maar alles verander, ontwikkel en beweeg. Prosesfilosofie is 'n dinamiese denkrigting, wat in kontras staan teenoor baie klassieke idees van stabiele sekerheid.

Prosesfilosofie (wat ook gesien kan word as die ontologie van wording) identifiseer die metafisiese realiteit met verandering en ontwikkeling. Sedert die tyd van Plato en Aristoteles, het baie filosowe beweer dat ware realitiet “tydloos” is, gebaseer op permanente substansie. As Sokrates verander, deur siek te word, is hy steeds dieselfde (die substansie van Sokrates bly dieselfde, en verandering - sy siekte) beweeg bloot oor sy substansie. Verandering is dus vlietend, terwyl substansie essensieel bly. Voorts, klassieke ontologie verwerp enige werklike verandering, wat afgemaak word as bloot tydelik en nie essensieel van aard nie. Hierdie klassieke ontologie is wat kennis en 'n teorie van kennis moontlik maak, aangesien dit geglo was dat ontwikkeling van 'n wetenskap van iets in verandering nie moontlik was nie.

In teenstelling met die klassieke model van verandering (soos gestel deur Aristotles), beskou prosesfilosofie verandering as die hoeksteen van realiteit. Moderne filosowe wie eerder fokus op proses as substansie sluit in Friedrich Nietzsche, Martin Heidegger, Charles Sanders Peirce, Alfred North Whitehead, Alan Watts, Robert M. Pirsig, Charles Hartshorne, Arran Gare, Nicholas Rescher, Colin Wilson en Gilles Deleuze. In fisika maak Ilya Prigogine die onderskeid tussen die "fisika van bestaan " en die "fisika van wording". Prosesfilosofie bestrek nie net wetenskaplike denke en ervarings nie maar kan ook gebruik word as 'n konseptuele brug om gesprekke te fasiliteer tussen godsdiens, filosofie en wetenskap.

Ten spyte daarvan dat prosesdenke eers redelik onglangs ontwikkel is, het dit diep historiese wortels. Die vraag oor die oorsprong van alles, is so oud soos filosofie self. Die oudste Griekse filosofe naamlik die pre-Sokrates filosowe soek reeds antwoorde op die vraag na die "archè" of die begin.
Herakleitos (540 v.C.— 480 v.C.) is die eerste om te stel dat alles voortdurend aan die verander is. Volgens hom "vloei alles". Hy beweer dat één groot wet of formule alles bepaal of verklaar, naamlik dat teenoorgesteldes een is en elke realiteit is 'n sintese van teenoorgesteldes. Hiermee bedoel Herakleitos nie dat die teenoorgesteldes eenvoudig identies aan mekaar is nie, maar dat hulle wel wesentlik by mekaar betrokke is en dat juis hierdie spanning aan die werklikheid sy eie struktuur en dinamiek verleen. Hy dink aan dag en nag, son en reën, winter en somer. So is volgens hom om gebore te word reeds die begin van sterf. Uit hierdie dinamiese eenheidvisie volg dat alles relatief is. Die denke verteenwoordig 'n radikale mobilisme. Volgens Herakleitos is die grondstof van alles vuur, want daarin word die grootste spanning voltrek. Die menselike siel is volgens hom ook niks anders as vuur nie.

Na Herakleitos word 'n ander wêreldbeskouing egter gewild. Die wysgeere Plato en Aristoteles, wat die grootste invloed het op latere filosofie, huldig 'n statiese wêreldbeskouing. Die aarde is sentraal en onveranderlik in die visie. Dié geosentriese wêreldbeskouing word deur die Griekse denkers ontwikkel en kry later in die werk van Claudius Ptolemaeus sy klassieke uitbeelding. Die middeleeuse beeld was gebaseer op 'n kombinasie van Grieks-Romeinse elemente en Bybelse gegewens.

Nicolaas Copernicus was die eerste sterrekundige wat 'n omvattende heliosentriese kosmologie (in teenstelling met 'n geosentriese kosmologie) bewoord het, waarvolgens die son, en nie die aarde nie, die middelpunt van ons sonnestelsel is. Na hierdie rewolusionêre insig kom daar 'n verandering. Die eeuoue wêreldbeskouing beleef 'n krisis. Die nuwe visie, die heliosentrisme lê aan die basis van 'n meer dinamieser wêreldbeskouing. Die dinamiese wêreldbeskouing, waardeur die wêreld gesien word as 'n kreatiewe wordingsproses, kom volgens Max Wildiers na vore in die hedendaagse tyd. Hierin speel twee ontdekkings 'n belangrike rol: die evolusieteorie van Charles Darwin (19e eeu) enersyds en die relatiwiteitsteorie van Albert Einstein (1915) andersyds. Deur die evolusieteorie het ons die lewe leer sien as 'n stroom van gebeurtenisse waarin steeds nuwe vorme voorkom, wat geneties met mekaar verbind is. Volgens Wildiers kan deur die relatiwiteitsteorie en die verdere ontwikkeling ingevolge die kwantumteorie, die subatomiese werklikheid beskou as 'n stroom van energie asook 'n netwerk van onderlinge verhoudinge. Kreatiwiteit en relatiwiteit bepaal dus ons visie op die werklikheid volgens prosesfilosofie .



</doc>
<doc id="118565" url="https://af.wikipedia.org/wiki?curid=118565" title="Leeufontein">
Leeufontein

Leeufontein (of Mokgola) is 'n dorpie in Ngaka Modiri Molema-distriksmunisipaliteit in die Noordwesprovinsie van Suid-Afrika.


</doc>
<doc id="118566" url="https://af.wikipedia.org/wiki?curid=118566" title="Dinokana">
Dinokana

Dinokana is 'n dorp in Ngaka Modiri Molema-distriksmunisipaliteit in die Noordwesprovinsie, Suid-Afrika.


</doc>
<doc id="118567" url="https://af.wikipedia.org/wiki?curid=118567" title="Driefontein, Noordwes">
Driefontein, Noordwes

Driefontein is 'n nedersetting in die Ngaka Modiri Molema-distriksmunisipaliteit van die Noordwesprovinsie, Suid-Afrika.


</doc>
<doc id="118568" url="https://af.wikipedia.org/wiki?curid=118568" title="Lehurutshe">
Lehurutshe

Lehurutshe (voorheen bekend as Welbedacht) is 'n dorp in Ngaka Modiri Molema-distriksmunisipaliteit in die Noordwesprovinsie, Suid-Afrika.


</doc>
<doc id="118569" url="https://af.wikipedia.org/wiki?curid=118569" title="Michael Blake">
Michael Blake

Michael Blake (1951-) ’n Suid-Afrikaanse pianis en komponis wat homself ná ’n internasionale loopbaan vir die bevordering van eietydse musiek beywer. Hy begin die "New Music"-konsertreeks (1998), die "New Music Indaba"-musiekfees (2000), asook die "Growing Composers Project" en die "Bow Project", wat opdragwerk vir uitvoering aan swart komponiste bied. Blake het wêreldwyd erkenning vir sy eie komposisies (in verskeie genres) ontvang en was instrumenteel in Suid-Afrika se hertoetrede tot die Internasionale Vereniging vir Kontemporêre Musiek. Sy werk is op 20ste-eeuse musiek gebaseer, maar ook sterk deur Afrika-musiek beïnvloed.

Blake is in 1951 in Kaapstad gebore, het op 9 klavierlesse begin neem, en het kort daarna begin komponeer. Hy het BMus aan die Universiteit van die Witwatersrand in Johannesburg studeer. In 1977 loods hy die eerste "New Music"-konsertreeks by die Markteater in Johannesburg met sy ensemble "Moonchild". Hy verlaat Suid-Afrika egter in dieselfde jaar om diensplig te ontduik.

In Londen studeer hy MMus en doseer hy aan die Goldsmiths College van by die Universiteit van Londen. Hy keer in 1998 na Suid-Afrika terug en gevestig hom in Grahamstad, waar hy komposisie doseer en direkteur is van die jaarlikse "New Music Indaba", 'n fees van kontemporêre musiek.

In 1999, op die vergadering van die Internasionale Vereniging vir Kontemporêre Musiek wat in Boekarest gehou is, het Blake 'n suksesvolle bod vir Suid-Afrika se hertoetrede tot die vereniging gemaak. Hy was 'n stigterslid en voorsitter van die Suid-Afrikaanse afﬁliaal, "NewMusicSA", en het ook daarna op die direksie gedien.


</doc>
<doc id="118570" url="https://af.wikipedia.org/wiki?curid=118570" title="Motswedi">
Motswedi

Motswedi is 'n dorpie in Ngaka Modiri Molema-distriksmunisipaliteit in die Noordwesprovinsie, Suid-Afrika.


</doc>
<doc id="118571" url="https://af.wikipedia.org/wiki?curid=118571" title="Pachsdraai">
Pachsdraai

Pachsdraai is 'n dorpie in Ngaka Modiri Molema-distriksmunisipaliteit in die Noordwesprovinsie, Suid-Afrika.


</doc>
<doc id="118573" url="https://af.wikipedia.org/wiki?curid=118573" title="Supingstad">
Supingstad

Supingstad is 'n dorp in Ngaka Modiri Molema-distriksmunisipaliteit in die Noordwesprovinsie, Suid-Afrika.


</doc>
<doc id="118574" url="https://af.wikipedia.org/wiki?curid=118574" title="Katie McGrath">
Katie McGrath

Katie McGrath is 'n Ierse aktrise. McGrath het die rol van "Jodi Rutherford" in die Suid-Afrikaanse rolprent "Leading Lady" (2014) vertolk. Sy is ook bekend vir haar rol as "Morgana" in die TV-reeks "Merlin".


</doc>
<doc id="118575" url="https://af.wikipedia.org/wiki?curid=118575" title="Groothertog Georgi Aleksandrowitsj van Rusland">
Groothertog Georgi Aleksandrowitsj van Rusland

Groothertog Georgi Aleksandrowitsj (Russies: Георгий Александрович; – ) was die derde oudste seun van keiser Aleksander III van Rusland en sy vrou, prinses Dagmar van Denemarke. Hy was ’n groothertog en tsesarewitsj.

Georgi is genoem na sy ma se ouer broer, koning George I van Griekeland. Nes sy sibbes, is hy sonder luukses grootgemaak. Die gesin het meestal in die paleis by Gatsjina gewoon.

Dit het gelyk of ’n belowende loopbaan in die Russiese vloot op Georgi wag toe hy in 1890 tuberkulose kry. Die keiser en keiserin het in dié jaar besluit om Georgi en sy ouer broer, Nikolaas, op ’n nege maande lange reis na Japan te stuur. Hulle het gehoop die son en seelug sou Georgi goed doen. Die twee groothertoë het Gatsjina op 4 November 1890 verlaat. Hulle is eers na Athene, waar hul neef prins George van Griekeland by hulle aangesluit het. Van daar is hulle na Egipte en Bombaai. Van Bombaai af het Nikolaas vir sy ouers laat weet Georgi het probleme met sy been, en later het hulle gehoor hy sal moet terugkeer huis toe omdat hy koors het. In werklikheid het Georgi akute brongitis gehad en hy is na Athene gestuur waar hy deur keiserlike dokters ondersoek sou word.

In November 1894 is keiser Aleksander III oorlede en Nikolaas het Nikolaas II van Rusland geword. Omdat hy nie kinders gehad het nie, het Georgi amptelik die tsesarewitsj, of troonopvolger, geword. Weens Georgi se swak gesondheid het hy na Likani in Georgië verhuis en kon hy nie sy pa se begrafnis bywoon nie. 

In 1895, terwyl hy saam met sy ma op besoek aan Denemarke was om familie te besoek, het Georgi se toestand versleg. Hy moes in die bed bly totdat hy na Likani kon terugkeer. 

Georgi is skielik op 9 Augustus 1899 in Likani dood; hy was 28 jaar oud. ’n Vrou het hom langs die pad gekry terwyl hy op ’n motorfietsrit was; bloed het uit sy mond geloop en hy het gesukkel om asem te kry. 

Dekades later is sy lyk in die Katedraal van Petrus en Paulus opgegrawe om DNS-monsters van sy oorskot te neem en die beendere van sy ouer broer, Nikolaas, te eien wat ná die Russiese Rewolusie saam met sy gesin vermoor is. Dit het ’n deurslag gegee in die eiening van die bene. Ná die tyd is hy weer begrawe, nie ver van die grafte van Nikolaas en sy gesin nie.




</doc>
<doc id="118576" url="https://af.wikipedia.org/wiki?curid=118576" title="Rietpan">
Rietpan

Rietpan is 'n dorpie in Ngaka Modiri Molema-distriksmunisipaliteit in die Noordwesprovinsie, Suid-Afrika.


</doc>
<doc id="118583" url="https://af.wikipedia.org/wiki?curid=118583" title="Nicolaas Swart">
Nicolaas Swart

Ds. Nicolaas Jacob Reinier Swart (Amsterdam, Nederland, 3 Junie 1831 – Mosselbaai, Kaapkolonie, 20 Februarie 1892) was predikant in die Gereformeerde Kerk in Suid-Afrika, Transvaalse hoofamptenaar (later staatsekretaris genoem) en sakeman.

Swart was die oudste seun van die welgestelde hidrograaf en ryksonderwyser in die seevaartkunde Jacob Swart (1796–1866), en sy vrou, Anna Maria Scherius. Jacob Swart was indertyd ’n bekende voorstander van Voortrekkerbelange. Hy en sy vrou het vanuit Nederland hul bes gedoen om in die Voortrekkers se geestelike behoeftes te voorsien. Die gesin het behoort tot die Nederlandse Hervormde Kerk. Swart was godsdienstig-vrysinnig van gesindheid en is in die moderne en klassieke tale en die seevaartkunde opgevoed omdat sy vader wou hê hy moes in sy voetspore volg. Vroeg al was Nicolaas Swart etlike Europese tale magtig en kon as seun reeds Grieks en Latyn lees. Ook Engels het hy, nes sy ontwikkelde vader, goed magtig geword.

Dr. Bouke Spoelstra, geskiedskrywer van die Gereformeerde Kerk, en ’n naamlose skrywer op die webtuiste van die Gereformeerde kerk Pretoria, waarvan Swart van 1866 tot 1872 die tweede leraar was, se weergawe van Nicolaas Swart se koms na Suid-Afrika verskil in sekere opsigte lynreg van mekaar. Spoelstra skryf in die "Suid-Afrikaanse Biografiese Woordeboek" Swart se vader het hom in 1849 "vanweë huislike spanning" op ’n retoerreis na Australië gestuur as lid van die skeepsbemanning. Op die uitreis het hy in Kaapstad in die geheim die skip verlaat. Volgens die Pretoriase kerkwebtuiste wou Jacob Swart sy seun altyd die beste geleenthede gee; daarom het hy by hom aangedring om hom verder in Australië te bekwaam. "Dit gebeur in 1849 dat die skip waarmee hierdie reis onderneem is, by Kaapstad (moes vasmeer) om vandaar die reis voort te sit. In die Kaap het die jonge Nicolaas, 19 jaar oud, eenvoudig nie verder wou saamreis toe die skip weer moes vertrek nie. Hy het besluit om sy voete op Afrika-bodem vas te maak."

Met behulp van bekenstellingsbriewe van sy vader, onder meer aan ds. Andrew Murray, die ouere, van die NG gemeente Graaff-Reinet – en moontlik Kaapse vriende van sy ouers – het Swart deur ds. Murray se toedoen winkelklerk en daarmee saam boekhouer van die firma Gebroeders Mosenthal (of Mosenthal en Kie.) op Graaff-Reinet geword. Volgens die kerklike webtuiste het sy "vader het hierdie verwikkelinge goedgekeur op die voorwaarde dat hy na Nederland moes terugkeer as hy nie binne ’n jaar ’n goeie betrekking kry nie". Toe die winkeleienaars op ’n dag van Swart verwag om as deel van sy werk in ’n kantien uit te help, het hy botweg geweier en summier bedank.

Ds. Murray en dr. G.H. Maasdorp het ewe sterk by Swart aangedring dat hy die onderwys betree. In 1852 het hy dan ook, toe nog ongetroud, as skoolmeester in die distrik Graaff-Reinet op die kolonieplaas (of die plaas Coloniesplaats, volgens R. en N. Musiker in die "Standard Encyclopaedia of Southern Africa" en dr. Spoelstra) van Kootjie Burgers, ’n oom van die predikant en later president van die Zuid-Afrikaansche Republiek, ds. T.F. Burgers, begin werk. So het hy laasgenoemde goed leer ken terwyl dié in die pastorie van ds. Andrew Murray sr. op Graaff-Reinet ingewoon en onder die leiding van George Bremner hom op sy voorgenome universitêre studie voorberei het.

In Julie 1858, toe Swart op een van talle plekke in die omgewing van Hanover skoolgehou het in ruil vir kleinvee, het hy onder die invloed van ’n familie van die Sneeuberg tot bekering gekom, aldus dr. Spoelstra. Vanweë Swart se verbintenis met die Burgers-familie kon hy spoedig vorder van plaasonderwyser tot meester op Hanover, waar ds. Burgers nie lank daarna nie leraar van die plaaslike NG gemeente sou word. Ds. Burgers en sy bruid, ’n musikaal begaafde Skotse dame, Mary Bryson – wat van Londen na Utrecht gekom het om verder te studeer alwaar hy ná sy studie in die teologie op 5 Augustus 1858 deur die provinsiale kerkbestuur van Utrecht tot die bediening toegelaat is – is op 23 Augustus daardie jaar in die Britse hoofstad getroud. Hulle het op 15 Desember voet aan wal in Tafelbaai gesit. Die NG gemeente Hanover was toe reeds meer as twee jaar sedert sy stigting vakant. Prop. Burgers is in April 1859 beroep en in die laaste naweek van Junie in sy eerste gemeente bevestig.

Intussen het Nicolaas Swart, wat toe reeds skoolmeester op die dorp geword het, vantevore vir ’n kort rukkie as voorleser in die gemeente waargeneem. Volgens die kerkraadsnotule van Julie 1858 is Swart die voorleserskap van die nagenoeg twee jaar oue gemeente aangebied. Hoewel hy buite die dorp gewoon het en ten spyte van die beswaar van sommige kerkraadslede dat hy Sondag na die kerk sou moes ry en die Sabbat so sou ontheilig, het Swart tog die aanstelling as eerste voorleser van Hanover aanvaar. Enkele maande later het hy bedank, blykbaar omdat dit vir hom ongerieflik was om so gereeld in dorp toe te kom of moontlik omdat oudl. C.J. Viljoen en andere teen sy in-en-uitryery op die dag van die Here beswaar gemaak het.

Intussen is prop. Burgers as leraar bevestig en hierna is Swart as dorpsonderwyser van die goewermentskool bevestig, blykbaar danksy die invloed van die Burgers-familie. Nadat Jan Rabie se onsuksesvolle proeftydperk van drie maande verstryk het, het Swart dié amp vanaf 1859 weer ’n ruk lank beklee. Op Hanover het Swart ál nouer kontak met ds. Burgers gehad. Dit sou veral in Swart se later lewe ’n ál groter rol speel. Saam met sy onderwyserspos het dit hom met die invloedrykes in die gemeenskap in aanraking begin bring.

Deels weens moeilikhede oor sy optrede besluit Swart in 1862 om Hanover saam met sy gesin te verlaat en na die plaas Kalkheuvel aan die Krokodilrivier by Hartbeespoort te trek. Intussen het Swart se ouers ’n ooreenkoms met pres. M.W. Pretorius op sy ampsbesoek aan Nederland bereik ingevolge waarvan Jacob Swart die president £1 000 gegee het waarmee hy ’n plaas vir sy seun in die ZAR moes koop. Die plaas wat die president met sy terugkeer in Transvaal gekoop het, was Kalkheuvel. Swart het eers met skape geboer, maar nadat dit misluk het, het hy na Angorabokke (sybokke, soos hy dit genoem het) oorgeslaan. Hy het 300 bokke na Graaff-Reinet laat gaan om uit daardie sybokwêreld na sy plaas in die noorde terug te keer en daar met hulle te boer. Tydens hierdie transaksie in 1862 het Swart ook 12 osse, 10 koeie en twee perde bekom waarmee hy teruggetrek het Transvaal toe. Sy vrou en die drie jong kinders wat hulle toe gehad het, het die hele ent uit Transvaal Karoo toe en terug saam in ’n tentwa getrek.

Die boerdery het Swart nie goed getref nie, want pas was hy terug opp sy plaas, of die bokke vreet bokke gifplante wat uit ’n afgelope grasbrand uitgeloop het. Nie een het oorleef nie. Intussen het sy buurman onder sy beeste ’n dodelike longsiekte opgetel en meer as die helfte van Swart se koeie het ook aangesteek en gevrek.

Weens die terugslae wat Swart as boer getref het, het hy besluit om terug te keer na die beroep wat hy voor dié mislukte poging beoefen het. Pres. Pretorius het die plaas by hom teruggekoop (volgens ’n bron was dit nog tot 1886 in Swart se naam) en hiermee het hy na Pretoria gegaan om daar ’n betrekking as onderwyser te probeer kry, maar vergeefs.

Die werklose Swart het toe na Potchefstroom gegaan en daar kennisgemaak met die ZAR se kommandant-generaal, S.J.P. Kruger, wat hom versoek het om op sy plaas Waterkloof suid van Rustenburg skool te begin hou. Op dié tydstip, 1862, was die Gereformeerde kerk Rustenburg, die eerste in die kerkverband, sowat drie jaar oud. Swart en sy gesin het daarby aangesluit en daarin ’n geestelike tuiste gevind. Kort voor lank het hy ook hier voorleser geword as hulp vir ds. Dirk Postma, die Gereformeerde Kerk se eerste predikant onder wie leiding die gemeente Rustenburg op 11 Februarie 1859 van die Nederduitsch Hervormde Kerk afgeskei het.

Op Waterkloof het die leerders kort voor lank so toegeneem dat die waenhuis waarin Swart skoolgehou het, te klein geword het. Rustenburg se Gereformeerde kerkraad het toe, in die afwesigheid van ds. Postma, ingegryp en die kerkgebou op die dorp as skool aangebied. So goed het dit met die skool op Rustenburg gegaan dat twee assistente aangestel moes word om meester Swart by te staan. Die een was die latere predikant en teologiese professor Jan Lion Cachet en die ander ene Wagenaar. Intussen het die plaaslike kerk Swart ook as skriba begin gebruik.

In hierdie tyd het ds. Postma vir Swart oorgehaal om onder hom in die teologie te studeer. In sy aansoek van 12 Mei 1864 om as predikant van die Gereformeerde Kerk opgelei te word, het Swart sy verlede beskryf. Op ’n vergadering (waarskynlik van die Rustenburgse kerkraad of so nie ’n meerdere vergadering) het Swart as ’n openhartige figuur na vore getree en gesê hy beskou hom nie as ’n goeie leier nie; daarom het hy ’n behoefte daaraan dat goeie leiding aan hom gegee word. Hy het ook vertel hoe sy uittrede uit die Nederlandse Hervormde Kerk, waarvan sy vader steeds lid was, en oorkoms na die Gereformeerde Kerk vir hom ’n hartseer besluit was (hy was bes moontlik intussen ook lid van die Nederduitse Gereformeerde Kerk, maar onderneem om hom met oorgawe aan sy teologiese studie te wy. Hy het ook vertel hoe hy as immigrant in die Graaff-Reinetse distrik (Hanover sou eers later ’n afsonderlike distrik word) tot bekering gekom het, maar hoe hy ook op Hanover "weer ligsinnig begin leef het" tot hy in 1862 na Transvaal gekom het. Tydens sy studie op Rustenburg onder ds. Postma, wat op 27 November 1864 begin het, het hy steeds waardevolle dienste as onderwyser, voorleser en skriba gelewer.

Swart se aansoek om as predikant toegelaat te word het op die sinode van 1866 in sitting te Reddersburg gedien, waar hy een van vier kandidate was en waar die sinode heel gunstig oor hom geoordeel het. Hy was die enigste kandidaat van ds. Postma; die ander was al drie kandidate van ds. Johannes Beijer van die Reddersburgse gemeente, by name S.D. Venter (van 1866 tot 1877 eerste Gereformeerde leraar van Bethulie, A.A.J. de Klerk Coetsee (van 1869 tot 1872 eerste leraar van Philipstown) en J.S.L. Venter (ds. Swart se opvolger in Pretoria, waar hy leraar was van 1872 tot 1880). Van die drie wat onder ds. Beijer studeer het, is net Venter dadelik toegelaat saam met prop. Swart, van wie hoë verwagtings gekoester is, aldus dr. Spoelstra. So het Swart die heel eerste kandidaat in die teologie geword wat in Suid-Afrika studeer en as predikant in die Gereformeerde Kerk toegelaat is. Hy was reeds 34 jaar oud. Al het ’n vorige sinode besluit dat van studente bo 30 jaar nie verwag sou word om die antieke tale te leer voor hulle die bediening betree nie, het Swart Grieks, Hebreeus en Latyn as vakke in sy voorbereiding gehad en daarin geslaag.

Kort ná sy toelating is prop. Swart na die Gereformeerde kerk Pretoria as hul eerste leraar beroep waar hy op 15 Julie 1866 (of moontlik eers in Oktober, volgens 'n ander bron) deur ds. Postma in die amp bevestig is. Dieselfde sinode wat ds. Swart tot die bediening toegelaat het, het besluit ds. Postma moes na Burgersdorp gaan as leraar van die plaaslike gemeente terwyl hy ook daar met die voltydse opleiding van predikante sou begin. Dit het eindelik gelei tot die opening van die Teologiese Skool Burgersdorp op 29 November 1869 om in die nypende tekort aan predikante in die amper 11 jaar oue kerkverband te voorsien. So het ds. Swart as enigste Gereformeerde predikant in Transvaal agterbly. Hy was dus herder van ’n kudde wat toe uit vier kerke (buiten Pretoria en Rustenburg ook Potchefstroom en Waterberg) bestaan het met ’n lidmaattal wat in 1871 1  400 sou tel (vroeëre syfers is nie beskikbaar nie), maar sy bedieningsgebied het ook Nazareth (Middelburg) en Winburg in die OVS ingesluit. Op elk van hierdie plekke moes hy al om die drie maande die Woord en sakramente bedien.

In sy beroepsbrief is ds. Swart in kennis gestel dat die gemeente se geldsake onder druk verkeer het, maar is gemeld dat talle stukke grond wat nie vir kerklike doeleindes gebruik word nie, eersdaags verkoop sou word om die kerk se geldnood te verlig. Ds. Swart se traktement sou £250 wees (indertyd ’n skaflike vergoeding), maar hy moes voorlopig met £225 per jaar tevrede wees. Gegewe die omstandighede het ds. Swart ’n goeie begin gemaak. Die kerkraadsnotules getuig ook dat hy die kerkraad sowel as gemeente se vertroue geniet het. Kort ná sy ontvangs het die gemeente ’n nuwe kerk begin bou, waarvoor kollektes eers ingesamel is. Die oorbodige grond is ook verkoop onderhewig aan duidelike voorwaardes. Paul Kruger het aangebied om dadelik 125 000 stene te laat bak as die kerk verbeter sou word. In hierdie beginjare het ds. Swart ook waardevolle dienste gelewer in die bou van ander kerke, soos dié op Potchefstroom, ontwerp deur ds. Postma, waarvan ds. Swart die ingebruikneming op 12 Januarie 1867 waargeneem het.

Met die toestemming van sy kerkraad het ds. Swart begin om vir die Engelssprekendes van Pretoria in hul taal godsdiens te lei en het in 1867 verlof van die kerkraad gekry om daarby ook die Engelse gebedeboek in sover dit nie met die Gereformeerde leer in stryd is nie, te gebruik. Op die sinode van 1869 is hy as voorsitter aangewys en as moontlike dosent aan die voorgestelde teologiese skool van die Gereformeerde Kerk oorweeg. Op 12 Junie daardie jaar het hy die kerkraad van Pretoria versoek om met spesiale verlof na Europa te gaan. Dis hom in ’n goeie gees met behoud van sy traktement toegestaan. Die kerkraad het selfs aangebied om hom ’n bedrag van £95 te gee wat nog uitstaande was, maar ds. Swart het die aanbieding van traktement tydens sy verlof van die hand gewys.

Oor sy reis na Europa kon hy met sy terugkoms ’n goeie verslag lewer. Hy het met verskeie predikante van die Christelike Afgeskeie Gereformeerde Kerk in Nederland kontak gehad en veral prof. Helenius de Cock, 'n seun van die vader van die Afskeiding, ds. Hendrik de Cock, het op hom ’n heel gunstige indruk gelaat. Nes in die gemeentes wat ds. Swart indertyd bedien het, het hy aanvanklik in die kerkverband veel vertroue ingeboesem. Al het hy die jare van 1866 af as moeilike jare beskryf, soos hy hom in 1867 ook in die Algemene Vergadering van Transvaal uitgedruk het, het hy hom uitspreek “teen die geesteloozen en dooden toestand, die berusten in uiterlyke vormen en uiterlike regtzinnigheid, die verwaarlosing van die eredienste, huisgodsdiens en onderwys van die kinders . . ." Vir hom was die lewenswandel van Gereformeerdes in die algemeen groot rede tot kommer.

Volgens dr. Spoelstra was ds. Swart afhanklik van geestelike leiding. Toe hy dus die steun verloor van sy vriend ds. Jan Lion Cachet, wat in 1869 na Burgersdorp verhuis het om saam met ds. Postma hoogleraar aan die Teologiese Skool te word, is hy gaandeweg in die hoofstad deur die sosiale lewe aangetrek en het hy tot smart van sy vrou besef dat hy hom nie innerlik tot die amp van predikant geroepe gevoel het nie. In 1871 het hy weer na Nederland gereis en by sy terugkeer sonder voorkennis van sy kerkraad op 8 November 1871 die aanstelling deur die volksraad as goewermentsekretaris van die ZAR aanvaar as opvolger van B.C.E. Proes, wat bedank het.

Sy kerkraad het hom egter weens verlating van sy diens geskors. Hy het intussen wel as predikant bedank, maar is nogmaals deur die kerklike algemene vergadering op 12 Januarie 1872 gesensureer en afgesit. In verbittering het die berouvolle ds. Swart weggebreek en by die Episkopaalse (Anglikaanse) Kerk aangesluit. Ds. A.P. Smit skryf: "Verbitterd in sy siel, het Swart nou by die Engelse Kerk aangesluit en heeltemal vervreemd geraak van die Boerevolk en sy Kerk." Toe sy vriend Burgers in 1872 president van die ZAR word, het Swart, sy gewese voorleser-onderwyser in die Karoo, as hoofamptenaar by die administrasie aangesluit en tot die einde van Burgers se gebeurtenisvolle termyn dié amp beklee. Hy het in Pretoria te doen gehad met die oprigting van die nuusblad "De Volksstem" (1873) en Nederland nogmaals in 1874 besoek, waar hy rumatiekkoors opgedoen en ná 'n siekbed eers in Junie 1875 weer in Pretoria kon terugkeer. Hy is in 1876 weer in sy amp benoem (wat sedert 1873 staatsekretaris geheet het) en het van Oktober 1875 tot Junie 1876 ook as staatsprokureur waargeneem.

Dr. Spoelstra skryf: "Daar is genoegsame dokumentêre bewys dat (Swart) onmiddellik voor en tydens die besoek van sir Theophilus Shepstone aan Pretoria, wat op 12 April 1877 die Britse anneksasie van Transvaal tot gevolg sou hê, 'n dubbele rol gespeel en meegewerk het tot die val van Burgers se bewind." Ds. A.P. Smit skryf ds. Burgers moes "tot sy eie verdriet uitvind dat Swart hom keer op keer in die rug gesteek het. Swart het later in die geheim met die politieke vyande van die Republiek begin heul en so gehelp om die Republiek van Burgers tot ’n val te bring." Hy is onmiddellik ná die anneksasie deur Shepstone aangestel as waarnemende koloniale sekretaris van Transvaal (April-Desember 1877; volgens ds. Smit as Shepstone se regterhand), tot Melmoth Osborn dié amp kon aanvaar.

Swart is daarna in die vakante betrekking koloniale tesourier aangestel, maar met die herstel van die republiek op 8 Augustus 1881 het hy sy amp verloor en 'n klein pensioen van die Britse koloniale kantoor ontvang. Nadat hy en sy gesin Pretoria verlaat het, het hulle 'n ruk lank op Uitenhage gewoon en in 1883 verhuis na Mosselbaai, waar hy sekretaris van die Mosselbaaise eksekuteurskamer geword en as wetsagent opgetree het. Swart is ná 'n griepaanval weens longontsteking oorlede en by sy eerste vrou begrawe. By ’n foto van sy grafsteen, waarop sy gegewens in Engels aangebring is, wat in die Gereformeerde Kerk se "Almanak" vir die jaar 1933 verskyn het, is die opmerking gemaak dat "hy of sy nageslag skynbaar verengels het".

Nicolaas Swart is op 22 September 1856 op Graaff-Reinet getroud met Elizabeth Maryna Naudé (gebore op 8 Junie 1883), oudste dogter van veldkornet Jacob S.D. Naudé van die plaas Aasvogelkrans by die huidige Nieu-Bethesda, wat eers in 1878 ontstaan het met die stigting deur ds. Charles Murray, ’n seun van ds. Andrew Murray, van die NG gemeente Nieu-Bethesda. Ses kinders uit die huwelik het jonk gesterf, terwyl drie seuns en twee dogters (van wie daar verskeie nakomelinge in Suid-Afrika is) die ouers oorleef het. Ná sy eerste vrou se dood, het hy in Julie 1884 in die huwelik getree met Jane Perry (née Raus), wat hom oorleef het.



</doc>
<doc id="118584" url="https://af.wikipedia.org/wiki?curid=118584" title="Posseëls en posgeskiedenis van die Kaap die Goeie Hoop">
Posseëls en posgeskiedenis van die Kaap die Goeie Hoop

Dit is 'n oorsig van die posseëls en posgeskiedenis van die Kaap die Goeie Hoop.

Die Portugese was die eerste Europeërs wie die Kaap die Goeie Hoop bereik het in 1488, gelei deur die ontdekker Bartolomeus Dias. Tafelbaai, vir meer as 'n honderd jaar bekend as Saldanha (vernoem na een van Alfonso d' Albuquerque se seekapteins), het 'n gerieflike hawe op die lang, moeilike en gevaarlike seereis na die Ooste geword. Hier is briewe uitgeruil met skepe wat oppad terug was na Europa toe. Dikwels is pakkies en briewe onder die posklippe gelaat, geskrewe in Frans, Duits en Deens, dus was dit die eerste onbemande poskantore in die Kaap. Die vroegste van hierdie dateer uit 1619 en was in Engels geskryf. 'n Verversingstasie is in 1652 deur die Oos-Indiese Kompanjie gestig in die gebied wat heelwat later Kaapstad sou word. Dit was eerstens beset deur die Britse Magte in 1795, en sedert 1814 was dit 'n Britse Kolonie, totdat die Unie van Suid-Afrika op 31 Mei 1910 gevorm is.

Seëls is vir die eerste keer uitgereik deur die kolonie op 1 September 1853. Die twee seëls wat uitgereik was, was 'n eenpennie in baksteenrooi en 'n vierpennies in blou. Hulle is gedruk deur Mnre Perkins, Bacon & Co in Londen. Die oorspronklike sjabloon vir hierdie seëls was gesny deur William Humphrys, 'n graveur in diens geneem deur Perkins Bacon. Velle van 'n spesiale handgemaakte papier, 282 mm by 536 mm, was gebruik om 240 seëls per blad op te druk. Die seëls is uitgereik sonder enige perforasies. Die tarief van posgeld binne die kolonie was 4d vir 'n halwe gram brief en 1d vir 'n koerant.

Die driehoekseëls is afgeskaf op 1 Oktober 1900.

As gevolg van 'n tekort an eenpennie- en vierpennieseëls, is 'n plaaslike drukker, Mnre. Saul Solomon & Co., versoek om voorsiening te maak vir eenpennie- en vierpennieseëls, en wel uitgereik in Februarie 1861. Daar is ontdek dat 'n besending van die seëls van Londen reeds op 5 Mei 1860 aangekom het, hoewel die vragbriewe verdwaal het.

In 1910 is die Unie van Suid-Afrika gevorm uit die kolonies van die Kaap van Goeie Hoop, Transvaal, Natal en die Oranjerivierkolonie. Al die Kaapse seëls, behalwe die driehoeke, was geldig vir gebruik in die hele Unie totdat hulle onttrek is op 31 Desember 1937, saam met die ou seëls van Transvaal, Natal en die Oranjerivierkolonie.

Die eerste items van posskryfbehoeftes wat in die Kaap die Goeie Hoop uitgereik is was poskaarte in 1878; registrasiekoeverte en koerantomhulsels is die eerste keer uitgereik in 1882; posbetaalde koeverte in 1892 en briefkaarte in 1895.

Die ontwerpe van al die posskryfbehoeftes gebruik óf die hoof van Koningin Victoria óf Koning Edward VII afgesien van die heel eerste poskaart, uitgereik in 1878, met 'n ontwerp van "Hoop".




</doc>
<doc id="118586" url="https://af.wikipedia.org/wiki?curid=118586" title="De Havilland Mosquito">
De Havilland Mosquito

Die De Havilland Mosquito was 'n tweemotorige vliegtuig en bomwerper van die Britse Lugmag tydens die Tweede Wêreldoorlog. Die Mosquito was 'n veeldoelige vliegtuig wat as bomwerper gebruik is, asook vir fotografiese verkenning. Die vliegtuig is reeds in 1938 ontwerp, maar het eers in Maart 1940 aandag getrek toe vyftig bestel is. Drie prototipes is gebou, waarvan die eerste as 'n bomwerper gebou is en die tweede as 'n fotografiese verkenningsvliegtuig. Die eerste het op 25 November 1940 en die tweede op 10 Junie 1941 hulle nooiensvlugte onderneem. Aanvanklik was die vliegtuig ontwerp as 'n bomwerper sonder enige bewapening aan boord, maar vinnig genoeg om enige vyandelike vliegtuig met spoed die loef af te steek.

Die eerste bestelling vir die vliegtuig was vir 50 eksemplare. Hierdie eerste 50 het onder andere tien modelle PR Mk 1 en tien B Mk IV ingesluit. Die PR Mk 1 het sy eerste operasionele vlug op 20 September 1941 onderneem en die B Mk IV in Mei 1942. Daar word uiteindelik 273 Mk IV's gebou. Daar was drie vervaardigingsaanlegte vir die vliegtuig in Brittanje. Airspeed (120), Percival (245) en Standard Motors (156) het ook modelle vervaardig. De Havilland het altesaam 5 700 Mosquito's gebou waarvan 4 444 gedurende die Tweede Wêreldoorlog gebou is.

Daar is ook 208 vliegtuie gebou deur De Havilland Australië en 1 134 deur De Havilland Kanada. Die totale aantal Mosquito's wat tydens die oorlog gebou is, was 6 710, met 'n verdere 1 071 wat na VJ-Dag gebou is.

Die vliegtuig is ook gebruik deur die "Pathfinder Force" om teikens te merk vir die bomwerpers. Hulle het later ook die Mk IX gebruik wat op hoë hoogtes kon vlieg, asook die Mk XVI.

Die mees algemene bom wat die vliegtuig gedra het was die 1 814kg "block-buster" bom. Hierdie bom was gedra in 'n spesiale bomhouer wat agterna geïnstalleer is aan modelle Mk IX, XVI en 'n paar Mk IV's. Ongeveer 1 200 model XVI's was toegerus met langafstandbrandstoftenks. Modelle NF Mk II en FB Mk IV's is omskep in vegvliegtuie.

Die "Mosquito" was uiteindelik deur die English Electric Canberra vervang in die Britse Lugmag.



</doc>
<doc id="118589" url="https://af.wikipedia.org/wiki?curid=118589" title="Colin Bland">
Colin Bland

Colin Bland (1938–2018) was 'n krieketspeler en die eerste Suid-Afrikaanse speler wat veldwerk tot ’n kuns kon vervolmaak. Sy spoed, perfekte balans en sterk gooiarm het hom dekades lank ’n rolmodel vir veldwerk gemaak. Hy het in 21 toetse uitgedraf (van 1961 tot 1966) en 1 669 toetslopies teen ’n gemiddeld van 49 lopies per kolfbeurt aangeteken.

Kenneth Colin Bland is op 5 April 1938 in Bulawayo in Suid-Rhodesië gebore. Hy is aan die Hoërskool Milton opgelei en maak sy debuut as 'n skoolseun vir Rhodesië teen die Marylebone-krieketklub. Van 1956 tot 1968 het hy 55 keer vir Rhodesië uitgedraf.

Bland speel later in Suid-Afrika vir die Oostelike Provinsie en die Vrystaat se provinsiale spanne. In 1961 word hy tot die Suid-Afrikaanse toetsspan verkies en was 'n gereelde speler tot 1966–1967. Destyds is toetskrieket (as gevolg van sanksies) slegs teen Engeland, Australië en Nieu-Seeland gespeel. As gevolg hiervan was sy loopbaan tot 21 toetse beperk, waarin hy 1669 lopies en 3 honderdtalle behaal. Sy hoogste toetstelling was in 1964–1965 met die tweede toets teen Engeland in Johannesburg. Suid-Afrika was 214 lopies agter, en was 109 vir 4 in die tweede beurt toe Bland instap en 144 lopies (nie uit) in net meer as 4 uur aanteken om die wedstryd te red.

Hy was egter beroemd vir sy veldwerk. Dit word algemeen aanvaar dat hy die beste veldwerker van sy tyd was, en sommige sien hom as die beste ooit, was die verloop van 'n hele wedstryd kon swaai. Hy het Ken Barrington skouspelagtig in die Lord’s Toets van 1965 uitgehardloop, gevolg deur 'n soortgelyke ontslag van Jim Parke, wat Engeland waarskynlik verhinder het om die wedstryd in die eerste beurt te wen. Brian Johnston onthou die 1965-toer, ""Vir die eerste keer hoor ek mense sê dat hulle 'n wedstryd moet gaan kyk om 'n veldwerker te sien"".

In 1966 was Bland 'n Wisden-krieketspeler van die Jaar, een van slegs twee spelers wat so vereer is (die ander was Stuart Surridge) en word in die meegaande portret uitgebeeld terwyl hy veldwerk doen. Toe Wisden vir Peter van der Merwe in 1999 vra om die top vyf spelers van die twintigste eeu te noem, het hy Colin Bland ingesluit en gesê: "Hy het die houding teenoor veldwerk gerevolusioneer, en 'n standaard gestel wat tot nog toe nie geëwenaar is nie".

Ná die eerste toets van 1966–1967 moes hy weens 'n besering uit toetskrieket tree. Hy het egter tot die seisoen van 1973–1974 eersterangse krieket in Suid-Afrika gespeel.


</doc>
<doc id="118594" url="https://af.wikipedia.org/wiki?curid=118594" title="Optogenetika">
Optogenetika

Optogenetika (van Grieks "optikós", d.i. sigbaar, waargenome) is 'n biologiese tegniek wat lig aanwend om selle in lewende weefsel, tipies neurone wat geneties gemodifiseer is om uitdrukking te gee aan ligsensitiewe ioonkanale, te beheer. Dit is 'n metode van neuromodulasie wat in neurowetenskap gebruik word, wat optiese en genetiese tegnieke kombineer om die aktiwiteite van indiwiduele neurone "in vivo" te moniteer en beheer — selfs in vrylik bewegende diere — en wat hierdie gemanupuleerde effekte deurlopend kan registreer. Die sleutelreagente van optogenetika is ligsensitiewe proteïene. Neuronale beheer word bewerkstellig deur die gebruik van optogenetiese aktuatore soos kanaalrhodopsien, halorhodopsien en mikrobiese, oftewel archaerhodopsien, terwyl die optiese waarneming van neuronale aktiwiteit deur optogenetiese sensore vir kalsium (GCaMP), vesikulêre vrystelling (sinaptopHluorien), neurosenders (GluSnFRs), of membraanspanning (ASAP1) gefasiliteer word. Beheer en effekbepaling is beperk tot die geneties gedefinieerde neurone, en word ruimtelik-temporaal deur lig bewerkstellig.

Die vroegste benaderings tot optogenetiese beheer is deur Boris Zemelman en Gero Miesenböck ontwerp en toegepas by die Sloan-Kettering-kankersentrum in New York Stad, en Dirk Trauner, Richard Kramer en Ehud Isacoff by die Universiteit van Kalifornië, Berkeley. Hierdie metodes het wel ligsensitiwiteit verleen, maar ander laboratoria het weens die baie essensiële komponente van hierdie benaderings nie opvolgwerk gedoen nie. 'n Daaropvolgende enkelkomponent-benadering wat mikrobiese opsiengene benut, is in 2005 van stapel gestuur en het wyd byval gevind. Optogenetika is bekend vir die hoë hoek- of ruimtelike resolusie sowel as die temporale resolusie wat dit bied om die aktiwiteit van spesifieke soorte neurone te verander en sodoende 'n subjek se gedrag te beheer.

In 2010 is optogenetika gekies as die "metode van die jaar" uit al die studievelde in wetenskap en ingenieurswese deur die interdisiplinêre navorsingsjoernaal "Nature Methods". Terseldertyd is optogenetika uitgelig in 'n artikel oor deurbrake van die dekade in die akademiese navorsingsjoernaal "Science". Hierdie joernale het ook verwysings na 'n onlangse algemeen beskikbare video (Metode van die jaar video) van algemene belang ingesluit, benewens tekstuele (SciAm) opsommings van optogenetika.



</doc>
<doc id="118595" url="https://af.wikipedia.org/wiki?curid=118595" title="Blarney Stone">
Blarney Stone

Die Blarney Stone (Iers: "Cloch na Blarnan") is ’n klip in die muur van die Blarney-kasteel in Blarney, ongeveer 8 kilometer van Cork in Ierland. Mense glo as jy dié klip soen, dit jou geluk sal bring en die vermoë gee om mense na jou pype te laat dans. Die klip van blousteen is in 1446 in 'n toring van die kasteel aangebring. Die kasteel is 'n gewilde toeriste-aantreklikheid en besoekers kom van heinde en verre om die klip te soen en die kasteel met sy pragtige tuine te besigtig.

Om die klip te soen moet mens tot die kasteel se kruin uitklim en agteroor oor die rant leun om by te kom. Dit word tradisioneel met die hulp van 'n assistent gedoen. Die klip is tans van relings met beskermende dwarslatte voorsien, hoewel dit nie altyd die geval was nie. Die ritueel kan nogtans tot ernstige hoogtevrees lei.

Voordat die beskerming geïnstalleer is, was dit 'n gevaarlike onderneming. Mense is destyds aan die enkels gegryp en moes met hul lyf daar afhang om by te kom. In die Sherlock Holmes-radiodrama, ""Die avontuur van die Blarney Stone"" (eerste uitsending op 18 Maart 1946), het 'n man na sy dood geval toe hy die klip probeer soen. Uit Holmes se ondersoek blyk dit 'n moord te wees, die man se skoene is voor die poging met ghries gesmeer.

William Henry Hurlbert skryf in 1888 dat dit lyk of die legende van die klip minder as 'n honderd jaar oud is. Dit dui daarop dat die tradisie laat in die 18de eeu begin het. Die legende is in 1785 in "A classical dictionary of the vulgar tongue" deur Francis Grose beskryf.



</doc>
<doc id="118596" url="https://af.wikipedia.org/wiki?curid=118596" title="Peter Fonda">
Peter Fonda

Peter Henry Fonda (23 Februarie 1940 – 16 Augustus 2019) was 'n Amerikaanse akteur en rolprentregisseur.



</doc>
<doc id="118597" url="https://af.wikipedia.org/wiki?curid=118597" title="Heinkel He 111">
Heinkel He 111

Die Heinkel HE 111 was 'n Duitse bomwerper en torpedodraer tydens die Tweede Wêreldoorlog. Die vliegtuig was in 1934 ontwerp deur die Günter-broers. Daar was vier prototipes waarvan die eerste op 24 Februarie 1935 sy nooiensvlug onderneem het.



</doc>
<doc id="118599" url="https://af.wikipedia.org/wiki?curid=118599" title="Blarney">
Blarney

Blarney (Iers-Gaelies: "An Bhlarna") is 'n klein stad in die graafskap Cork, sowat 11 kilometer noordwes van die stad Cork in Ierland. Die bekendste toeriste-aantreklikheid van Blarney is sy kasteel, waarin die legendariese "Blarney Stone" te vinde is.

Mense kom van reg oor die wêreld om Blarney se vervalle kasteel te besigtig. Die kasteel is voor die elfde eeu gebou, maar is in 1446 verwoes. Dit is egter deur Dermot McCarthy, die koning van Munster, heropgebou. Bo in die kasteel is 'n klip in die muur gemessel wat die ""Stone of Eloquence"" genoem word, maar beter bekend is onder die naam ""Blarney Stone"". Volgens legende sal enige persoon wat die klip soen welsprekend word.

Om die klip te soen moet mens plat op die rug lê en ver agteroor terughang. Met 'n bietjie hulp kan dit redelik maklik gedoen word. In vroeër tye was dit egter nie so maklik nie, en is mense aan hulle voete vasgehou om die klip te soen.

Die kasteel en die tradisie om die klip te soen is veral gewild onder Amerikaners. Die Ierse bevolking trek grootliks hul neuse daarvoor op. Nie so raar as mens besef dat die "Blarney Stone" in werklikheid 'n toilet was nie.


</doc>
<doc id="118600" url="https://af.wikipedia.org/wiki?curid=118600" title="Johan Blignaut">
Johan Blignaut

Johan Blignaut (1953–1997) was ’n Suid-Afrikaanse akteur, regisseur, draaiboekskrywer en vervaardiger van rolprente oor die bruin gemeenskap. Hy is bekend vir Afrikaanse flieks soos "Mamza" (1985), "Tojan" (1986) en "Die posman" (1987).

Blignaut matrikuleer aan die Dr. E.G. Jansen Hoërskool in Boksburg waarna hy van 1977 tot 1978 aan amateurteater deelneem en pryse van die ATKV vir beste akteur en regisseur wen.

Van 1975 was hy aan die Corsair-dramagroep verbonde wat op die sogenaamde gekleurde gemeenskappe gekonsentreer het. Hy het daarna 'n prominente skrywer, regisseur en vervaardiger in die teater, televisie en film geword. In 1989 het hy "Showdata" begin, 'n databasis van die Suid-Afrikaanse filmindustrie in die 1980's en 1990's.

Blignaut het op 17 Desember 1997 selfmoord gepleeg. Hy was 44 jaar oud.



</doc>
<doc id="118601" url="https://af.wikipedia.org/wiki?curid=118601" title="Consolidated B-24 Liberator">
Consolidated B-24 Liberator

Die Consolidated B-24 Liberator was 'n Amerikaanse viermotorige bomwerper vliegtuig waarvan 'n groot aantal gebou is. Die eerste prototipe, XB-24, het sy nooiensvlug op 29 Desember 1941 afgelê. Die vliegtuig was ook gebruik tydens die Berlynse Lugbrug.



</doc>
<doc id="118602" url="https://af.wikipedia.org/wiki?curid=118602" title="Blitz">
Blitz

Die Blitz verwys na die tydperk in 1940 en 1941 gedurende die Tweede Wêreldoorlog toe Duitse vegvliegtuie talle bomme op Britse stede, veral op Londen, laat val het.

Die Britse pers het die term "blitz" vir Duitsland se taktiek om omliggende state te oorrompel gebruik. Die projek was volledig op spoed gebaseer. Die Duitsers se doel was om hul teenstanders so vinnig moontlik, en met so min moontlik ongevalle tot oorgawe te dwing. Dit begin in September 1939 met 'n grensvoorval tussen Duitsland en Pole, waarna byna die hele Europa in kort tydjie oorrompel is. Dit was deels te wyte aan die Duitse Weermag se superioriteit, maar ook aan die laks reaksie van sommige regerings.

Duitsland se lugaanvalle oor die Verenigde Koninkryk, en veral oor Londen, het later as die Slag om Brittanje bekend geword. Die Duitse lugmag het veral industriële teikens, en gedurende die laaste fase van die stryd, burgerlike sentrums aangeval. In die proses is meer as 'n miljoen huise in Londen vernietig of beskadig en meer as 40 000 burgerlikes gedood, waarvan byna die helfte van die slagoffers in die hoofstad was.

In September 1940, twee maande nadat die aanvalle begin is, kry die Duitse intelligensie foutiewe inligting dat die Britse Lugmag amper oorwin is. Op 6 September 1940 besluit die Duitsers om hul op Londen toe te spits, wat tot talle luggevegte gelei het. Vanaf 7 September 1940 is Londen stelselmatig deur die Luftwaffe vir 56 uit die volgende 57 dae en nagte gebombardeer.

Op 15 September 1940 lei die Duitse lugmag groot verliese tydens 'n aanval in helder daglig. Daarna het die Duitse lugmag geleidelik na nagaanvalle oorskakel om Britse verdediging te probeer vermy. Teen Oktober 1940 het dit duidelik geword dat Duitsland nie met sy beplande landinval (Operasie Seeleeu) sou kon voortgaan nie.

Die omkeer kom in Mei 1941 toe Hitler hom (net soos Napoleon vantevore) op Rusland toespits. Operasie Barbarossa (soos die veldtog teen Rusland genoem is) het egter ook misluk. Die Rooi Leër was meer vasberade, beter georganiseerd en het oor beter logistiek beskik. Uiteindelik was die Duitse Weermag tot mislukking gedoem.


</doc>
<doc id="118605" url="https://af.wikipedia.org/wiki?curid=118605" title="Groothertog Konstantyn Konstantinowitsj van Rusland">
Groothertog Konstantyn Konstantinowitsj van Rusland

Groothertog Konstantyn Konstantinowitsj (Russies: Константи́н Константи́нович; – ) was ’n Russiese groothertog en ’n kleinseun van keiser Nikolaas I. Hy was ook ’n digter en dramaturg wat onder sy voorletters, K.R. (vir Konstantyn Romanof), geskryf het.

Konstantyn was die vierde oudste kind van groothertog Konstantyn Nikolajewitsj van Rusland en prinses Alexandra van Sakse-Altenburg. Hy is in die Konstantyn-paleis in Sint Petersburg gebore. Sy oudste suster was Olga Konstantinowna, later koningin Olga van Griekeland.

Hy was aanvanklik in die Russiese vloot, maar was ontevrede daar en het by die Keiserlike Wag aangesluit, waar hy uitgeblink het. Hy was ’n beskermheer van Russiese kuns en ’n kunstenaar uit eie reg. Hy was ’n talentvolle pianis en ’n goeie vriend van Pjotr Tsjaikofski. Hy was egter veral ’n man vir letterkunde en het verskeie Russiese letterkundeverenigings gestig. Hy het werk uit ander tale vertaal (onder meer "Hamlet" en werk van Schiller en Goethe). Hy was ook ’n digter en dramaturg en het sy eie werk geregisseer. Hy het die rol van Josef van Arimatea vertolk in sy toneelstuk "Koning van Judea".

Aleksander III het hom aangestel as voorsitter van die Russiese Akademie van Wetenskap en later as hoof van militêre kolleges. 

Hoewel hy ’n toegewyde en selfs konserwatiewe openbare figuur was, was sy privaat lewe vol wroeging. Eers met die publikasie van sy baie openlike dagboek lank ná sy dood het dit algemeen bekend geword dié pa van nege kinders was biseksueel.

Sy eerste homoseksuele ondervinding was in die Keiserlike Wag. Hy het volgens sy dagboek tussen 1893 en 1899 dit wat hy sy "hoofsonde" genoem het, laat vaar. Teen die geboorte van sy sewende kind was die groothertog egter ’n gereelde besoeker aan verskeie manlike bordele in Sint Petersburg. Die versoekings wat hom in die gesig gestaar het, was ’n belangrike tema in sy dagboek. Teen einde 1904 het KR ’n verhouding aangeknoop met ’n jong man met die naam Jatsko.

KR is in 1884 met prinses Elisabeth van Sakse-Altenburg, sy kleinniggie, getroud. Sy het ná haar troue bekendgestaan as groothertogin Elizaweta Mawrikijewna. KR was ’n toegewyde man en liefdevolle pa. Hy en sy gesin het in die Pawlofsk-paleis in ’n voorstad van Sint Petersburg gewoon. 

Die gepaar het nege kinders gehad: Ioann, Gabriël, Tatjana, Konstantyn, Oleg, Igor, Georgi, Natalia en Wera. Hulle was die eerste kinders wat geraak is deur Aleksander III se nuwe wet, waarvolgens net die kinders en die kinders van seuns van ’n tsaar die titel groothertog(in) kon hê; ander kleinkinders en hul nageslag sou die titel prins(es) hê. Dit was ’n poging om die getal groothertoë, wat salarisse van die keiserlike tesourie ontvang het, te verminder.

Die eerste jaar van die Eerste Wêreldoorlog het nie goed afgeloop vir die gesin nie. Vyf van KR se ses seuns was in die Russiese weermag en in Oktober 1914 is sy vierde oudste en mees talentvolle seun, prins Oleg, gedood. Die volgende jaar het sy skoonseun prins Bagration-Muhransky aan die Kaukasiese front gesneuwel. Dit was vir KR ’n groot slag en hy is op 15 Junie 1915 oorlede.
Nadat die Bolsjewiste die mag in Oktober 1917 in Rusland oorgeneem het, is prinse Ioann, Gabriël, Konstantyn en Igor almal in hegtenis geneem. Prins Gabriël was siek en is in die hoofstad, wat toe as Petrograd bekend was, aangehou, maar die ander drie is na Alapajefsk, ’n dorpie in die Oeralgebergte, gestuur. Daar is hulle verskeie maande lank aangehou saam met groothertogin Elizaweta Fjodorowna (die tsarina se suster), groothertog Sergei Michailowitsj en prins Wladimir Palei. In die nag van 17-18 Julie 1918 (24 uur nadat Nikolaas II en sy gesin in Jekaterinburg doodgeskiet is) is die Alapajefsk-gevangenes deur die Bolsjewiste in ’n mynskag afgegooi, waar hulle gesterf het. Prins Gabriël is later vrygelaat en hy en sy vrou het in Parys, Frankryk, gaan woon. Hy is in 1955 dood.

KR se vrou en twee jongste kinders, prins Georgi en prinses Wera, het tot ná die Russiese Rewolusie in Pawlofsk gewoon, waarna hulle toegelaat is om na Stockholm te reis. Hulle het later eers in België en toe Duitsland gewoon. Elizaweta is op 24 Maart 1927 in Leipzig oorlede. Een van prins Ioann se afstammelinge is die Amerikaanse akteur Sebastian Arcelus.




</doc>
<doc id="118608" url="https://af.wikipedia.org/wiki?curid=118608" title="Groothertog Sergei Michailowitsj van Rusland">
Groothertog Sergei Michailowitsj van Rusland

Groothertog Sergei Michailowitsj (Russies: Серге́й Миха́йлович; – ) was die vyfde oudste seun en sesde oudste kind van groothertog Michail Nikolajewitsj van Rusland, en ’n neef van keiser Aleksander III.

Hy is in die Kaukasus gebore, waar sy pa onderkoning was, en het daar grootgeword. In 1881 het die gesin na Sint Petersburg verhuis. Sergei was groot vriende met Nikolaas II, toe nog tsesarewitsj Nikolaas, totdat laasgenoemde die troon bestyg het. 

Hy het nooit getrou nie, maar het ’n lang verhouding gehad met die beroemde ballerina Mathilde Ksjesinska, wat vroeër Nikolaas se minnares was. Sy het later ook ’n verhouding gehad met groothertog Andrei Wladimirowitsj. Groothertog Sergei het lojaal aan die ballerina gebly, maar die verhouding tussen die twee groothertoë was gespanne. Hulle het mekaar probeer ignoreer terwyl hulle amper twee dekades lank ’n verhouding met dieselfde vrou gehad het.

Mathilde het later ’n seun gehad wat Sergei as syne erken het. Hy het tot aan die einde van sy lewe vir hulle gesorg. Wie die seun se biologiese pa was, is tot vandag onbekend.

Soos wat die familietradisie vereis het, het Sergei ’n weermagloopbaan gehad. Hy was dol oor die weermag en het belanggestel in wiskunde en fisika. 

Hy het ook koor gesing en het ’n amateurkoor van meer as 60 stemme gestig, met onder andere ’n paar professionele sangers. Die groep het ’n dekade lank, tot met die Japannees-Russiese Oorlog, elke Maandagaand by Sergei se paleis byeengekom.

Ná die val van die Romanof-dinastie het hy in die hoofstad gebly en ’n lae profiel gehandhaaf. Met die bewindsoorname van die Bolsjewiste is hy saam met ander lede van die keiserlike familie na Alapajefsk, ’n dorpie in die Oeralgebergte, verban. Daar is hy verskeie maande lank aangehou saam met onder andere groothertogin Elizaweta Fjodorowna (die tsarina se suster). 

In die nag van 17-18 Julie 1918 (24 uur nadat Nikolaas II en sy gesin in Jekaterinburg doodgeskiet is) is die Alapajefsk-gevangenes deur die Bolsjewiste lewend in ’n mynskag afgegooi nadat Sergei na bewering doodgeskiet is omdat hy hom verset het. ’n Paar handgranate is ook in die skag afgegooi. Daarna is die opening met droë takke toegegooi en aan die brand gesteek.




</doc>
<doc id="118609" url="https://af.wikipedia.org/wiki?curid=118609" title="Groothertog Aleksei Michailowitsj van Rusland">
Groothertog Aleksei Michailowitsj van Rusland

Groothertog Aleksei Michailowitsj (Russies: Алексей Михайлович; – ) was die sesde seun en jongste kind van groothertog Michail Nikolajewitsj van Rusland, en ’n neef van keiser Aleksander III. 

Groothertog Aleksei is in Tiflis in die Kaukasus gebore, waar sy pa onderkoning was. Hy was die enigste Romanof-groothertog wat dieselfde naam en patroniem as ’n tsaar gehad het: Aleksei Michailowitsj van Rusland.

Aleksei was sewe jaar oud toe sy gesin in 1882 na Sint Petersburg verhuis nadat sy pa as voorsitter van die Staatsraad aangestel is. Nes alle lede van die Romanof-familie sou hy ’n militêre loopbaan gehad het. Hy het amper sy opleiding as vlootoffisier voltooi toe hy tuberkulose kry. Sy toestand het so versleg dat hy na Sanremo in Italië gestuur is, waar hy op 2 Maart 1895 oorlede is. Hy was 19 jaar oud.




</doc>
<doc id="118610" url="https://af.wikipedia.org/wiki?curid=118610" title="Kevin Bloom">
Kevin Bloom

Kevin Bloom is ’n Suid-Afrikaanse joernalis en skrywer. Hy is bekend vir sy boek "Ways of Staying" (2010) oor die lewe in Suid-Afrika ná 1994, wat in 2010 met die Suid-Afrikaanse Literêre Toekenning vir literêre joernalistiek bekroon is. Hy is ook die mede-skrywer van die boek "Continental Shift: A Journey into Africa's Changing Fortunes" (2016), wat deur Portobello-uitgewers gepubliseer is.



</doc>
<doc id="118612" url="https://af.wikipedia.org/wiki?curid=118612" title="Blou Donau">
Blou Donau

Die Blou Donau (Duits: "An der schönen blauen Donau") is die titel van 'n Weense wals wat deur Johann Strauss jr. gekomponeer is.

In 1866 kry Strauss opdrag om 'n werk vir die Wiener Männergesangverein (Weense Mannesangvereniging) te skryf. So ontstaan "Op die skone Blou Donou". Hy skryf die wals in sy destydse woonhuis te Praterstraat 54 in Wene, wat deesdae die Johann Strauss Museum huisves. By die première op 13 Februarie 1867 vind hierdie koorwals egter weinig byval. Toe die komponis in Mei van dieselfde jaar die werk tydens die Wêreldtentoonstelling in Parys dirigeer, is dit triomfantlik ontvang, en het dit so deur die wêreld begin versprei. Dit is bekend dat Johannes Brahms 'n enorme bewondering vir hierdie wals gehad het. Op sy konserte het hy dikwels 'n sensasionele piano-vertolking daarvan gelewer.

Die stuk begin met 'n stadige inleiding in die dominante sleutel van A majeur. Hierdie inleiding word gevolg deur vyf klein walse van twee afdelings elk. Melodieë met groot spronge word binne 'n nou band met lineêre melodieë gekontrasteer. Die koda (slot) raak aan die verskillende melodieë en sluit dan lewendige af.

In die tweede helfte van die negentiende eeu het die werk tot die mees gespeelde stuk in Oostenryk gegroei en het dit sedertdien 'n soort nasionale volkslied geword. Die Wiener Philharmoniker sluit tradisioneel hul nuwejaarskonsert met hierdie wals en die Radetzkymars af.




</doc>
<doc id="118615" url="https://af.wikipedia.org/wiki?curid=118615" title="Douglas C-47 Skytrain">
Douglas C-47 Skytrain

Die Douglas C-47 Skytrain is 'n vliegtuig wat gebaseer is op die Douglas DC-3 en vervaardig is vir die militêre mark gedurende en na die Tweede Wêreldoorlog. Hierdie vliegtuig het ook deelgeneem aan die Berlynse Lugbrug.



</doc>
<doc id="118616" url="https://af.wikipedia.org/wiki?curid=118616" title="Neill Blomkamp">
Neill Blomkamp

Neill Blomkamp (1979-) is ’n Suid-Afrikaanse rolprentregisseur wat as agttienjarige na Kanada emigreer. In Hollywood is hy verantwoordelik vir spesiale effekte en word hy 'n regisseur en draaiboekskrywer. Hy is veral bekend vir die wetenskapfiksie-lokettreffer "District 9" (2009), ’n aanpassing van sy voorafgaande kortprent "Alive in Joburg" (2006), en vir die wetenskapfiksie-aksieriller "Elysium" (2013).

Time het hom as een van die 100 mees invloedryke mense van 2009 aangewys. Forbes-tydskrif het hom as die 21ste beroemdste persoon uit Afrika gelys.

Blomkamp is op 17 September 1979 in Johannesburg gebore. Hy word aan die Redhill-privaatskool opgelei, waar die akteur Sharlto Copley ook studeer, en met wie hy later verskeie kere saamgewerk het. Op 18 verhuis en sy familie na Vancouver in Kanada.

Hy begin sy loopbaan in die TV- en rolprentbedryf in 1997 as 'n 3D-animator vir die wetenskapfiksie-reeks "Stargate SG-1". In 1999 was hy vir die animasie van die TV-film "Aftershock: Earthquake in New York" verantwoordelik.

Blomkamp maak sy debuut as regisseur in 2004 met die kortfilm "Tetra Vaal", 'n film oor 'n robot. Hy het die kortfilm "Crossing the Line" (2008) in samewerking met regisseur Peter Jackson gemaak.

Hy maak egter sy deurbraak as regisseur in 2009 met die fliek "District 9", waarvoor hy grootliks by die publiek bekend is. Hy het beide 'n Academy Award- sowel as 'n Golden Globe-nominasie vir die prent ontvang.





</doc>
<doc id="118618" url="https://af.wikipedia.org/wiki?curid=118618" title="Licuáti-reservaat">
Licuáti-reservaat

Die Licuáti-reservaat (Portugees: "Reserva florestal de Licuáti" RFL) in Mosambiek se provinsie Maputo is in 1943 as bosreservaat gestig.

Die RFL is deel van die Maputaland-ekostreek. Die reservaat en sy omgewing is ongeveer 400 km² groot en 39% daarvan is Licuáti-ruigte wat van die Lucuáti-sandwoud onderskei word. Dit is 70 km suid van Maputo tussen die Tembe- en die Maputarivier en tussen die Porto Henrique-Bela Vista en Bela-Vista-Catuane paaie geleë. Dit is deel van die kusvlakte en die hoogte varieer van 0 tot 150 m. Daar is mere, moerasse en riviere in hierdie gebied.

Dié reservaat se oogmerk was die hardehoutproduksie van peulmahonie "Afzelia quanzensis". Daar is vir twintig jaar hout gekap en net kleiner boompies het oorgebly. Ten spyte van die klassifikasie as 'n beskermde gebied val die toegang tot die grootste deel van hierdie bos onder die tradisionele reëls. Die wetshandhawing is baie swak. Ná die vrede het die toegang tot die bos makliker geword en het nie-plaaslike houtskoolmakers die gebied binnegeval. Die houtskool wat hulle produseer word op die markte van Maputo en Matola verkoop wat ongeveer 1,2 miljoen ton per jaar daarvan verteer.

Die woud het groot betekenis vir die plaaslike bevolking, die Ronga. Dit bevat 'n heilige plek wat die begraafplaas van die tradisionele leiers van die Ronga's is. Daar is baie taboes wat met hierdie plek verbind word en hierdie taboes het die bos lank beter beskerm as die klassifikasie as bosreservaat. Met die huidige indringers wat houtskool kom maak is die bos in gevaar en daar word na samewerking gesoek tussen die tradisionele leiers en die regering om die bos te beskerm.

Die flora is veral afrotropies en elemente van die Kaapse floraryk is seldsaam. Daar is party paleo-endemiese spesies, maar die meeste endemiese spesie is taamlik jonk.
Daar is talle spesies ondergrondse bome soos "Ancylobothrys petersiana", "Diospyros galpinii", "Eugenia albanensis". "Eugenia capensis", "Parinari capensis" subsp. "incohata" en "Salacia krausii".

Die Licuáti-woud het 'n groot verskeidenheid en dit sluit kenmerkende sandwoud-spesies soos "Pteleopsis mytifolia" "Cleistanthus schlechteri" en "Monodora junodii" in wat ook in die Punda Milia-Pafuri-Wambiya-streek van die Krugerwildtuin aangetref word. Daar is ook "Balanites maughamii" en "Newtonia hildebrandtii" wat veral in die Zanzibar-Inhambane-streek voorkom wat van Mosambiek tot Oos-Afrika strek.

In die Licuáti-ruigte kom plante voor wat endemies of byna-endemies is soos "Strophantus luteolis", "Secamone delagoensis", "Dovyalis longispina", "Combretum mkuzense". "Croton steenkampianus" en "Ochna barbosae".


</doc>
<doc id="118619" url="https://af.wikipedia.org/wiki?curid=118619" title="Rankmelkappelkoos">
Rankmelkappelkoos

Die rankmelkappelkoos ("Ancylobothrys petersiana" (Klotzsch) Pierre) is 'n geoksiel wat inheems aan Suid-Afrika, Eswatini en Mosambiek is. Dit kom veral is die kuswoud van Maputaland voor. Op die SANBI-rooilys word dit as 'veilig' gelys. Dit kom ook in Zimbabwe en verder tot Kenia en op Madagaskar voor. 

Die plant het 'n melkerige sap en die takke het dikwels opvallende lentiselle. Die blare is min of meer dik leeragtig en ellipties of omgekeerd-eiervormig. Die vrugte is sferies, vlesig en 4,5- 6 cm in deursnee. Dit is 'n immergroen klimplant of struik wat veral oor ander bome en bossies groei en houtige stamme tot 6 m lank of meer kan hê wat tot 2 – 5 cm in deursnee kan word. Dit kry wit en welriekende blomme en vrugte wat die kleur van appelkose het en wat baie gewild is. Die plant word dikwels vir sy vrugte deur mense beskerm.


</doc>
<doc id="118621" url="https://af.wikipedia.org/wiki?curid=118621" title="Lentisel">
Lentisel

Lentiselle is openinkies op boomtakkies wat gaswisseling in die winterseisoen moontlik maak as die plant sy blare verloor het.

In afwesigheid van stomata op blare neem lentiselle die uiters belangrike taak van gaswisseling oor wat nodig is vir die asemhaling. Hulle kan op die oppervlak van stamme en takke gevind word, maar ook op bepaalde vrugte soos appels, avokadopere en mango's.


</doc>
<doc id="118622" url="https://af.wikipedia.org/wiki?curid=118622" title="Junkers Ju 52">
Junkers Ju 52

Die Junkers Ju 52 is driemotorige bomwerper en vragvliegtuig wat deur die "Luftwaffe" gebruik tydens die Tweede Wêreldoorlog. Die eerste model het net oor een motor in die neus beskik, die driemotorige model, Junkers Ju 52/3m, het bekend geraak.



</doc>
<doc id="118623" url="https://af.wikipedia.org/wiki?curid=118623" title="Bloubaard">
Bloubaard

Bloubaard was ’n gewelddadige edelman in ’n ou Franse volksverhaal. Hy is etlike kere getroud en het telkens sy vrou om die lewe gebring. Die verhaal is deur Charles Perrault in sy boek "Die mooiste sprokies van moeder gans" (1697) opgeteken.

Bloubaard is 'n ryk, maar skrikwekkende man met 'n groot blou baard. Al die jong meisies is doodbang vir hom. Hy is al 'n paar keer getroud, maar niemand weet wat van sy vorige vroue geword het nie. Hy bevriend twee jong susters in die buurt, maar nie een wil met hom trou nie. Hy trakteer hulle in oorvloed by sy herehuis, waarna die jonger suster ingee en besluit om hom as man te vat. Kort na die troue (en voordat hy na 'n ver land op besigheid reis) gee Bloubaard sy vrou die sleutels van sy huis. Een van die sleutels is vir 'n geheime kamer in die kelder, maar hy verbied haar om binne te gaan.

Toe Bloubaard sy rug draai, sluit sy die verbode kamer oop. Sy tref al sy vorige vroue dood en bloedbelope op die vloer aan. In skok laat sy die sleutel val. Die sleutel is getoor en word met bloed bevlek wat nie kan afwas nie.

Met sy terugkeer ontdek Bloubaard die bebloede sleutel en weet sy vrou het sy opdrag verontagsaam. Hy vertel haar dat sy haar plek tussen die dooies sal inneem, en gee haar 'n paar minute om te bid. Sy roep haar suster Anne en vra haar om op die toring te klim en te kyk of haar broers op pad is. Ná 'n paar gespanne oomblikke, rapporteer Anne dat sy die mans kan sien.

Bloubaard lig se swaard om haar te onthoof. Haar broers bars net betyds die kamer in en steek Bloubaard dood. Hulle suster is uiteindelik veilig.

Die storie kan op verskillende maniere geïnterpreteer word. Bloubaard word dikwels as 'n reeksmoordenaar voorgestel, 'n soort monster. Soms word die jong vrou vir haar nuuskierigheid en inmenging veroordeel, wat haar lewe in gevaar stel.

Die ruimtelike aspek van die sprokie is egter van groot belang. Die geslote kamer is 'n simbool vir die geheime, leuens ens. wat binne elke verhouding bestaan, selfs tussen 'n man en vrou.


</doc>
<doc id="118624" url="https://af.wikipedia.org/wiki?curid=118624" title="Consolidated PBY Catalina">
Consolidated PBY Catalina

Die Consolidated PBY Catalina is 'n vliegboot wat onder andere as 'n bomwerper en patrollievliegtuig gebruik was tydens die Tweede Wêreldoorlog. Dit was ook gebruik om duikbote te soek en te kelder. Die "PB" beteken "Patrol Bomber" en die "Y" is die kode wat toegeken is aan "Consolidated Aircraft".

Die eerste prototipe, XP3Y-1 het op 21 Maart 1935 sy nooiensvlug voltooi. Die "Consolidated Aircraft" model-28 was die eerste vliegboot met kantelbalk vlerke. Daar was 'n bestelling geplaas vir sestig PBY-1 soos die eerste produksie vliegtuig bekend gestaan het. Die eerste vliegtuie is in Oktober 1936 afgelewer. 'n Volgende bestelling van 50 is in 1937/8 afgelewer. Gedurende 1938 is drie PBY-3 en 'n vervaardiging lisensie aan die USSR verkoop. Die USSR model, hernoem as GST, was toegerus met M-62 motors.

Nog bestellings vir 66 PBY-3's en 33 PBY-4's is aan die Amerikaanse Vloot afgelewer. Laasgenoemde model bevat die observasie borrels aan die kante van die vliegtuig wat kenmerkend van die meeste modelle daarna was.

Die Britse Lugmag het een model 28-5 in Julie 1939 ontvang vir evaluasie wat hulle opgevolg het met 'n bestelling van 50 vliegtuie soortgelyk aan die Amerikaanse Vloot model PBY-5. Die Britse naam vir die vliegtuig, Catalina, is daarna ook deur die Amerikaanse Vloot gebruik. Gedurende 1940 het die Britse Lugmag sy bestelling verdubbel. Bestellings was ook ontvang van Australië (18), Kanada (50), Frankryk (30) en Nederlands Oos-Indië (36).

Van die Amerikaanse Vloot se oorspronklike se bestelling vir 200 PBY-5's, is die laaste 35 afgelewer as PBY-5A (amfibiese vliegtuie) en 'n addisionele bestelling vir 134 was ook geplaas vir PBY-5A. Twaalf van hulle is oorgeplaas aan die Britse Lugmag as Catalina's III en twaalf meer was ingesluit in die Nederlands Oos-Indië bestelling.



</doc>
<doc id="118626" url="https://af.wikipedia.org/wiki?curid=118626" title="S.P. Engelbrecht">
S.P. Engelbrecht

Prof. dr. Stephanus Petrus Engelbrecht (Witbank, Standerton, 20 Oktober 1891 – Pretoria, 20 Augustus 1977) was ’n teoloog, leier in die Nederduitsch Hervormde Kerk en moontlik die grootste kerkhistorikus in dié kerkverband se bestaan. 

Engelbrecht was die jongste seun van Gerhardus Jacobus Engelbrecht en sy vrou, Johanna Etresia Kloppers. Sy voorsate was ’n streng kerkgebonde Voortrekkerfamilie. Sy vader het tydens die Tweede Vryheidsoorlog (1899-1902) gesneuwel. Omdat die gesin geldelik geruïneer is, is Engelbrecht in die weeshuis op Middelburg, Tvl., opgeneem waar hy sy eerste skoolonderrig ontvang het, hoewel hy nege dae ná die uitbreek van die oorlog nege jaar oud geword het. Op Middelburg het ds. Jac van Belkum, Hervormde predikant, hom oor die seun ontferm en kon hy deur Van Belkum se toedoen sy skoolopleiding op Heidelberg, Tvl., voltooi. 

Engelbrecht het as seun reeds ’n oorheersende belangstelling in die Transvaalse Afrikaner se kerklike en staatkundige geskiedenis gehad; so het sy eerste bydrae tot die kerkgeskiedenis verskyn in "De Hervormer" (van 1930 af "Die Hervormer") van 15 Oktober 1909, vyf dae voor sy 18de verjaardag. Ná 'n kort studieverblyf aan die Teologiese Skool van die Gereformeerde Kerk op Potchefstroom (hoewel hy lidmaat van die Hervormde Kerk was) omstreeks 1912 en '13, is hy na Nederland, waar hy as student in die teologie aan die Rijksuniversiteit van Utrecht ingeskryf het. Hier het hy op 2 Julie 1920 gepromoveer op die proefskrif "Geschiedenis van de Nederduitsch Hervormde Kerk in Zuid-Afrika. Sedert de Groote Trek tot aan de Eerste Annexatie van Transvaal". Hy het dit later uitgebrei en verbeter vir publikasie as "Geskiedenis van die Nederduitsch Hervormde Kerk van Afrika", wat in 1953 sy derde, hersiene en verbeterde uitgawe beleef het. 

Ná sy terugkeer in sy vaderland is hy in 1921 aangestel as lektor aan die teologiese fakulteit van die NH Kerk aan die Transvaalse Universiteitskollege in Pretoria (TUK, sedert 1930 Universiteit van Pretoria) en drie jaar later as hoogleraar en hoof van die departement geskiedenis van die Christendom. In 1930 is die dekaanskap van die teologiese fakulteit, Afdeling A (NH Kerk), aan hom toegewys. Dié amp sou hy beklee tot sy aftrede in 1956. Daarna was hy argivaris in die NH Kerk se argiefbewaarplek en museum (wat na hom genoem is) in Pretoria. 

Dr. Engelbrecht was van 1924 tot 1946 verantwoordelik vir lesings oor Transvaalse geskiedenis in die departement geskiedenis aan die UP en van 1941 tot 1946 het hy as waarnemende direkteur van die Nederlands Cultuurhistorisch Instituut aan dié universiteit opgetree. A.D. Pont skryf in die "Suid-Afrikaanse Biografiese Woordeboek" ("SABW"): "As historikus het hy hom onderskei deur intensiewe bronnestudie wat berus het op 'n vermoë om bronne op te spoor en te versamel. Daarby het hy 'n fenomenale kennis gehad van die geskiedenis van bykans elke ou Transvaalse familie. Dit, gekoppel aan sy groot werkywer en sy vermoë om helder en interessant te skrywe, het hom in staat gestel om die grondslae te lê vir die geskiedskrywing van die NH Kerk, en sy publikasies met betrekking tot die vroeë Transvaalse geskiedenis het belangstelling gewek en verdere navorsing gestimuleer."

As kerkhistorikus en leiersfiguur in die NH Kerk het hy 'n groot bydrae op talle terreine gelewer. Van 1929 tot 1952 was hy redakteur van die "Almanak vir die Nederduitsch Hervormde Kerk van Afrika". Deur 'n ruim aantal bydraes tot dié jaarlikse publikasie het hy kennis verskaf en 'n historiese bewustheid by die lidmate van sy kerk gewek. As redakteur van die kerklike orgaan "Die Hervormer" (van 1928 tot 1934) het hy voortdurend die waarde van kennis van die verlede vir sy kerk en volk beklemtoon. In 1942 het die "Eeufeesalbum van die Nederduitsch Hervormde Kerk van Afrika, 1842-1942" verskyn, wat in 1965 opgevolg is deur "Album vir die geskiedenis van die Nederduitsch Hervormde Kerk van Afrika". In 1952 het "Die Kaapse predikante van die sewentiende en agtiende eeu" uit sy pen verskyn. 

Ook was hy verantwoordelik vir 'n reeks gemeentegeskiedenisse, onder meer van Potchefstroom (1942), Rustenburg (1950), Pretoria (1955) en talle artikels oor kerkgeskiedenis in tydskrifte en dagblaaie. Pont meen Engelbrecht se belangrikste publikasie op historiese gebied was sy biografie van Thomas François Burgers, wat in 1933 verskyn het en waarvan 'n Engelse uitgawe in 1946 gepubliseer is. Sy werk as samesteller van belangrike bronne is histories baie waardevol, onder meer "Paul Kruger's amptelike briewe 1851-1877" (1926), "Schetsen uit de Transvaal door Thos. Burgers" (1934) en die "Onbekende herinneringe van dr. E.J.P. Jorissen" (1934). 

Engelkbrecht se versameling dokumente, pamflette en portrette van histories belangrike persone en voorwerpe het van 1925 af so uitgebrei dat 'n gedeelte daarvan na die bewaarplek van die Staatsargief in Pretoria oorgeplaas is. Sowel sy latere dokumentêre nalatenskap as die Engelbrecht-versameling word in die NH Kerkargief in die Dirk van der Hoff-gebou in Pretoria gehuisves.

A.D. Pont skryf in die "SABW": "(Engelbrecht) se historiese arbeid was van besondere betekenis vir sy kerk en die Afrikaner in 'n tyd toe gestrewe is na die behoud van eie identiteit en toenemende geestelike en kulturele selfontplooiing. Vir die teologiese studente van sy kerk het hy hom as inspirerende dosent betoon en vir die NH Kerk is hy nog steeds 'n gesaghebbende historikus. In die omstandighede waarin (Engelbrecht) geleef en gewerk het, was dit nie vreemd dat sy geskiedskrywing meermale apologetiese en polemiese tendense getoon het nie. Dit was vir (hom) onmoontlik om neutraal te wees, daarvoor was hy té betrokke by alles waarmee hy besig was." Gevolglik was hy by talle polemieke betrokke, onder meer met C. Spoelstra (van die NG Kerk, 1905), ds. J.V. Coetzee (van die GKSA, 1945) en dr. G.D. Scholtz (1957). 

As kultuurmens het Engelbrecht in 1928 'n belangrike bydrae gelewer tot die voortbestaan van die teologiese fakulteit aan die TUK en die Afrikaanswording van die Universiteit van Pretoria in die jare tot 1933. As lid van die Suid-Afrikaanse Akademie vir Wetenskap en Kuns het hy van 1930 tot 1935 as sekretaris van die Transvaalse kring gedien en van 1937 tot 1942 as raadslid. Hy was voorsitter van die argiefkommissie en lid van talle buitelandse akademiese liggame. In 1967 het die Akademie hom met die toekenning van 'n erepenning vir sy bydrae tot kultuurgeskiedenis vereer. 

Engelbrecht is op 1 November 1920 getroud met mej. M.J.H. Gerritsen. Uit die huwelik is 'n dogter en 'n seun gebore. Hy is ná 'n jare lange siekte oorlede en op 25 Augustus 1977 in die Rebeccastraat-begraafplaas langs sy vrou begrawe. 



</doc>
<doc id="118628" url="https://af.wikipedia.org/wiki?curid=118628" title="Marga van Rooy">
Marga van Rooy

Marga van Rooy (* 1942 – † 2017) was 'n Afrikaanse aktrise, veral bekend vir haar rol as Ella in Vetkoekpaleis, asook TV-sepies soos , Molly en Wors en Villa Rosa. Sy het ook talle eenvrou-vertonings oor die land opgevoer. Van haar rolprente sluit in Verkeerde nommer, Die Windpomp en Vrou soek boer. Sy is ook die skrywer van die boek "In die skadu van skisofrenie" (2016), saam met haar oudste dogter Henriëtte Boot.

Marga Henriette van Rooy is op 25 Januarie 1942 op 'n plaas naby Burgersdorp in die Oos-Kaap gebore. Haar ma, wat algemeen as tannie Jetjie bekendgestaan het, en pa, Maurits, het drie kinders gehad: Marga, Joon en Mietie. Jetjie van Rooy was hoof van die plaasskool op Matjiesvlei, hul plaas. Dis op die Kommedantskoppad in die distrik Albert. Marga se pa was die sewende kind van Izak van Rooy, die sesde kind van die Van Rooy-stamouers, Johannes Cornelis van Rooy en Anne Holsters.

In 1965 word die eerste Jamie Uys-dramabeurs aan haar toegeken, waarna sy haar BA-graad in Drama en haar honneursgraad (cum laude) aan die Universiteit van Pretoria verwerf. In 1963 is sy as die beste aktrise by die ASB-dramafees vir studente aangewys.

In 1964 word sy by die destydse Transvaalse Raad vir die Uitvoerende Kunste (Truk) aangestel. Sy vertolk uiteenlopende rolle, van Shakespeare tot Melt Brink, Tsjechof tot Sophokles en het talle nominasies en toekennings vir haar spel ontvang.

Tydens haar tyd by Sukovs van 1994 tot 1995 verower sy die nasionale FNB Vita-prys vir haar debuutopvoering, "Die Pakkamer", as Beste Dramaturg. Sy ontvang ook ’n VITA-prys as Beste Byspeler in Pieter Fourie se drama "Die groot wit roos".

Sy word later landswyd bekend vir haar uitbeelding van Worsie se ma in die TV-reeks "Vetkoekpaleis". Sy was ook in reekse soos "Egoli", "Sewende Laan" en in "Villa Rosa" op kykNET te sien. In 2014 verower sy die titel van Beste Byspeler vir die fliek "Die Windpomp". Sy is ook vir 'n Safta vir haar rol in "Fanie Fourie se Lobola" benoem.

Ná jare se optredes in eenvrou-vertonings by feeste, bv. met werke van Dot Serfontein, P.H. Nortje en Mikro, word sy in 2015 as Beste Byspeler vir haar rol in "Beauty Queen" (Martin McDonagh o.l.v. Henry Mylne) genomineer.

Sy is op 15 Januarie 2017, op 74-jarige ouderdom, aan kanker oorlede. Van Rooy was met Frans Boot getroud. Die egpaar het vyf kinders gehad.



</doc>
<doc id="118630" url="https://af.wikipedia.org/wiki?curid=118630" title="Hendrik Aucamp">
Hendrik Aucamp

Hendrik Barnardus Aucamp (Burgersdorp, Kaapkolonie, 9 Junie 1877 – Bethulie (waarskynlik), 1 Augustus 1964) was ’n boer, Kaapse Rebel, een van die eerste lede van die Nasionale Party en ’n leier van die party in die Noordoos-Kaap.

Aucamp se ouers was Pieter Louis Stefanus en Hester du Plessis. Sy vader het omstreeks 1850 saam met sy ouers uit die distrik Graaff-Reinet na die distrik Albert verhuis. Sy vader was een van die stigters van die Gereformeerde kerk Burgersdorp, die eerste in die Kaapkolonie, op 21 Januarie 1860; sy naam verskyn as sodanig in die gemeente se eerste lidmaatskapsregister. Hy het ook in die grensoorloë diens gedoen.

Aucamp het sy opvoeding op Burgersdorp ontvang en by die uitbreek van die Tweede Vryheidsoorlog in Oktober 1899 as Kaapse Rebel by kmdt. Steenekamp aangesluit. Op 5 Maart 1900 is hy gevang en eers na Oos-Londen gestuur, van daar per skip na Kaapstad en ná 10 maande na die eiland Sint Helena. Eers ses maande ná die vrede in Mei 1902 is hy terug na Suid-Afrika gestuur. Ná die vrede het hy nog ses maande tronkstraf gekry.

Sy vrou was in die konsentrasiekamp te Norvalspont. Al hul besittings is tydens die oorlog gekonfiskeer. Ook sy vader is na die kamp gestuur toe hy reeds 78 jaar oud was en daar het die familie 14 maande lank gebly. 

Aucamp was een van die eerste lede van die Nasionale Party. Van die tak Knapdaar was hy agt jaar sekretaris en daarna voorsitter van die tak Kareepoort en ondervoorsitter van die distriksbestuur van Venterstad, waar hy op die plaas Rus geboer het. Hy was afgevaardigde van Burgersdorp op die Herenigingskongres in Bloemfontein, en na partykongresse te onder meer Victoria-Wes, Oudtshoorn en Ceres. Ook het hy meermale in die verkiesingskommissie van sy party gedien.

Hy is op 11 Januarie 1897 op sy geboortedorp met Hester Maria van der Walt (1881–1973) getroud. Sewe kinders is uit dié huwelik gebore. Die egpaar het blykbaar hul laaste jare op Bethulie deurgebring.



</doc>
<doc id="118634" url="https://af.wikipedia.org/wiki?curid=118634" title="Andries Buys">
Andries Buys

Andries Johannes Buys (Burgersdorp, 24 Februarie 1893 – onbekend) was ’n prokureur en plaaslike leier in die Nasionale Party.

Buys se ouers was Barend Rudolph en Levina Susanna Lasya Kruger. Die stamvader, Barend Buys, het in 1716 na die Kaap die Goeie Hoop gekom in diens van die Verenigde Oos-Indiese Kompanjie. A.J. Buys se vader het in die Tweede Vryheidsoorlog as Kaapse Rebel geveg en onder meer te Stormberg geveg. Hy was ’n dienaar in die Gereformeerde kerk Aliwal-Noord.

Andries Buys het aan die Gereformeerde Christelike Skool op Burgersdorp skoolgegaan en later aan die hoërskool op Aliwal-Noord, waarheen sy broer Stephanus in 1912 verhuis het. Sy wetseksamen het hy by N.E. Smuts & kie afgelê en is in 1917 toegelaat. In dieselfde jaar het hy in diens getree van G.P. Steyn op Willowmore. In 1919 het hy op Steytlerville (in vennootskap met Steyn) ’n onderneming begin en dit in 1921 oorgeneem. Hy het van 1919 af aktief aan die Nasionale Party deelgeneem en was onder meer sekretaris van die dorpstak en die distriksbestuur, ’n amp wat hy jare lank beklee het.

Buys is in September 1919 op Zastron in die Oranje-Vrystaat met Elizabeth Magaritha van der Walt getroud. Drie kinders is uit die huwelik gebore.



</doc>
<doc id="118636" url="https://af.wikipedia.org/wiki?curid=118636" title="Britse troonopvolging">
Britse troonopvolging

Die Britse troonopvolging word bepaal deur afstamming, geslag (vir mense wat voor Oktober 2011 gebore is), geboorte binne die huwelik, en godsdiens. Volgens die gemene reg word die troon geërf deur ’n individu se kinders en deur ’n individu sonder kinders se naaste bloedverwant. Die Bill of Rights 1689 en die Act of Settlement 1701, wat albei in Maart 2015 aangepas is, beperk die opvolging tot die wettige Protestantse afstammelinge van Sophia van die Palts wat in gemeenskap met die Anglikaanse Kerk is. ’n Huwelik met ’n Rooms-Katoliek sluit iemand nie meer uit nie. Protestantse afstammelinge van mense wat uitgesluit word omdat hulle Rooms-Katoliek is, het ook steeds ’n aanspraak op die troon.

Koningin Elizabeth II is die huidige monarg en haar regmatige erfgenaam is haar oudste seun, Charles, Prins van Wallis. Ná hom volg sý oudste seun, prins William, Hertog van Cambridge; daarna prins George van Cambridge, William se seun; en dan prinses Charlotte van Cambridge, George se suster. Die vyfde aanspraakmaker is prins Harry (amptelike prins Henry van Wallis), die jongste seun van die Prins van Wallis. Sesde is prins Andrew, Hertog van York, die koningin se tweede oudste seun. 

Die Verenigde Koninkryk is een van 16 Statebondryke. Elkeen van dié lande het dieselfde monarg en dieselfde volgorde van aanspraak op die troon. In 2011 het die eerste ministers van die ryke eenparig besluit om die opvolgingsreëls op dieselfde manier aan te pas sodat seuns nie meer voorkeur kry nie (vir mense wat ná die datum van die ooreenkoms gebore is) en ’n huwelik met ’n Rooms-Katoliek nie meer iemand uitsluit van opvolging nie, maar die monarg moet steeds in gemeenskap met die Anglikaanse Kerk wees. Die veranderings het op 26 Maart 2015 in werking getree.

Die lys hieronder van mense wat in die lyn van opvolging is, word beperk tot die koningin se afstammelinge en ander bloedverwante, naamlik die ander afstammelinge van die seuns van George V. Die name in kursief is van mense wat nie ’n aanspraak het nie (geboortejaar nie kursief nie indien hulle nog lewe). Nommers 1 tot 16 op die lys is die posisies soos aangedui op die amptelike webtuiste van die Britse monargie. Ander nommers is onderhewig aan die notas en bronne onderaan die lys.
Notas en bronne:

Geen volledige, amptelike lys van troonopvolgers word tans onderhou nie. Dit is onseker hoeveel aanspraakmakers daar is.

Die huidige opvolgingswette in die Verenigde Koninkryk spruit uit die opvolgingswette van Engeland en Skotland. Daar was oorspronklik in nie een van die twee lande vaste reëls oor die aanspraakmakers nie. Die individu kon staatmaak op erflikheid, wetsbepalings, verkiesing (deur die parlement of ’n ander liggaam), benoeming (deur ’n regerende heerser in sy testament) of ’n bewindsoorname. Dit was dikwels onduidelik watter een van dié bepalings voorkeur moet geniet; die resultaat het dikwels nie berus op regsbeginsels nie, maar op die politieke of militêre mag van die aanspraakmakers.

Mettertyd het die oudste seun egter die troon bestyg; ander aanspraakmakers moes baie goed kon verduidelik hoekom hulle dié reël verontagsaam en kon bewys hul teenstanders is onwettig. Eindelik het die parlement beheer oor die opvolging oorgeneem.

In 1485 het Hendrik Tudor, ’n afstammeling deur die vroulike lyn van die Huis van Lancaster, die troon oorgeneem as Hendrik VII nadat hy Richard III verslaan het. Richard was die laaste koning van die Huis van York en van die Plantagenêt-dinastie. Ná Hendrik se kroning in Oktober dié jaar in Londen, het sy eerste parlement gelas die troonopvolging word bepaal deur Hendrik en sy afstammelinge.

Henrdrik VII is deur sy seun, Hendrik VIII, opgevolg. Hoewel sy pa ’n afstammeling van die Lancasters was, het Hendrik VIII ook ’n aanspraak op die troon gehad deur die York-lyn omdat sy ma, Elizabeth van York, die suster en erfgenaam van Eduard V was. In 1542 het Hendrik ook die titel koning van Ierland aangeneem. Dit sou oorgeërf word deur die monarge van Engeland, en later Groot-Brittanje, totdat die Acts of Union 1800 die aparte trone as die Verenigde Koninkryk verenig het.

Hendrik VIII se verskeie huwelike sou ’n paar probleme oplewer wat die troonopvolging betref. Hy was eers getroud met Catharina van Aragon, by wie hy Maria I, of Bloedige Maria, gehad het. Uit sy tweede huwelik met Anna Boleyn is Elizabeth I gebore en uit sy derde huwelik met Jane Seymour ’n seun, Eduard VI. Volgens wet is Maria in 1533 buite-egtelike verklaar en Elizabeth in 1536. Hoewel hulle buite-egtelik gebly het, is hul aanspraak op die troon in 1544 herstel met die verstandhouding dat die finale besluit by die koning berus. Volgens Hendrik se testament moes Maria en Elizabeth opgevolg word deur afstammelinge van sy oorlede suster, Maria Tudor, die Hertogin van Suffolk. Die afstammelinge van sy oudste suster, Margaret Tudor – wat die heersers van Skotland was – is uitgesluit.

Toe Hendrik VIII in 1547 dood is, het sy jong seun, Eduard, hom opgevolg. Eduard VI was die eerste Protestantse monarg wat die troon van Engeland bestyg het; hy was sterk gekant teen die idee dat sy suster Maria, wat Katoliek was, hom opvolg. Hy het dus in sy testament bepaal Maria en Elizabeth word uitgesluit van die troonopvolging en dat die dogter van die Hertogin van Suffolk, lady Jane Grey, hom moet opvolg. Ná sy dood in 1553 is Jane tot koningin van Engeland verklaar. Ná net nege dae, nog voor sy gekroon is, is haar bewind deur die gewilde Mary omvergewerp. Omdat Hendrik VIII se testament deur die parlement bekragtig is, is Eduard se testament geïgnoreer omdat dit onwettig was.

Maria is opgevolg deur haar halfsuster, Elizabeth, wat anders as baie van haar voorgangers geweier het om ’n erfgenaam te benoem. 

Die Huis van Stewart (later Stuart) het sedert 1371 in Skotland regeer. Die troonopvolging was streng volgens eersgeboortereg tot met die afsetting van Maria I in 1567; selfs toe is sy deur haar seun Jakobus VI opgevolg.

Elizabeth I van Engeland is deur haar agterkleinneef Jakobus VI van Skotland opgevolg – al was dit onwettig volgens Hendrik VIII se testament, waarvolgens die troon moes gaan aan lady Anne Stanley, die erfgenaam van die Hertogin van Suffolk. Jakobus het daarop aanspraak gemaak dat geboortereg belangriker was as wetsbepalings en dat hy as koning van Skotland magtig genoeg was om enige teenstander die hoof te bied. Hy het as Jakobus I van Engeland regeer en so die "Union of the Crowns" bewerkstellig, hoewel Engeland en Skotland tot in 1707 aparte soewereine state gebly het. Sy opvolging is vinnig deur die parlement bekragtig.

Jakobus se oudste oorlewende seun en opvolger, Karel I, is in 1649 van die troon gesit en onthoof. Die monargie self is afgeskaf. ’n Paar jaar later is dit vervang deur die Protektoraat onder Oliver Cromwell, wat eintlik ’n monarg was met die titel "Lord Protector" eerder as koning. Hy het sy seun, Richard Cromwell, as sy opvolger aangewys. Richard was onbekwaam en hy is gou uit die amp verwyder. Die monargie is kort daarna heringestel, met Karel I se seun Karel II as koning.

Jakobus II & VII, ’n Katoliek, het sy broer Karel II opgevolg ondanks pogings in die laat 1670's om hom van die opvolging uit te sluit ten gunste van Karel se buite-egtelike kind, die Hertog van Monmouth. Jakobus is in 1688 van die troon gesit nadat sy Protestantse teenstanders hom gedwing het om te vlug. Die troon is toe aangebied aan Jakobus se Protestantse dogter Maria II en haar man, Willem III, wat as Jakobus se susterskind die eerste aanspraakmaker op die troon was wat nie van hom afgestam het nie. Die twee het saam regeeer, ’n unieke situasie in die Britse geskiedenis. Willem het daarop aangedring as voorwaarde vir sy hulp aan Engeland teen sy oom en skoonpa Jakobus II.

Die Engelse Bill of Rights het in 1689 die opvolging van die Engelse, Skotse en Ierse troon bepaal. Die eerste aanspraakmakers was die afstammelinge van Maria II, daarna haar suster, prinses Anna, en haar afstammelinge, en dan enige afstammelinge van Willem III uit ’n volgende huwelik. Net Prostestante mag die troon bestyg het en dié wat met Katolieke getrou het, is uitgesluit.

Nadat Maria II in 1694 oorlede is, het Willem III alleen verder regeer tot met sy dood in 1702. Hulle het nie kinders gehad nie. Al prinses Anna se kinders het jonk gesterf. In die Act of Settlement van 1701 is bepaal indien Anna sonder kinders sou sterf, sou die troon gaan aan Jakobus I & VI se kleindogter Sophia, die keurvorstin en hertogin-moeder van Hannover, en haar afstammelinge. 

Ná Willem se dood het Anna koningin van Engeland, Skotland en Ierland geword. Omdat die Engelse parlement keurvorstin Sophia as opvolger gekies het sonder om die Skotse leiers te raadpleeg, het Skotand gereageer deur die Skotse Act of Security goed te keur. Daarvolgens sou Skotland ’n troonopvolger kies ná Anna se dood. Dit sou nie dieselfde persoon as die Engelse troonopvolger wees nie, tensy talle politieke en ekonomiese voorwaardes nagekom word. Anna het dit eers nie goedgekeur nie, maar is gedwing om dit te doen toe Skotland weier om belasting te verhoog en probeer het om soldate uit die Engelse weermag te onttrek. Die Engelse parlement se reaksie daarop was die Alien Act van 1705, waarin gedreig is om Skotland se ekonomie skade te berokken deur handelsbande met dié land te verbeek. Skotland het dus nie ’n ander keuse gehad as om in 1707 met Engeland te verenig om die Koninkryk van Groot Brittanje te vorm nie; die reëls vir die opvolging van die kroon van Groot-Brittanje was soos uiteengesit in die Engelse Act of Settlement.

Keurvorstin Sophia is kort voor Anna oorlede en toe Anna sterf, het Sophia se seun in 1714 George I geword.

Pogings is in opstande in 1715 en 1745 aangewend om die Stuarts se aanspraak op die troon te herstel. Die Huis van Hannover het egter aan die bewind gebly. In 1801, ná die Acts of Union 1800, het die aparte monargieë Groot Brittanje en Ierland saamgesmelt as die Verenigde Koninkryk van Groot-Brittanje en Ierland. Tussen 1811 en 1820, toe George III nie in staat was om te regeer nie, het die Prins van Wallis (later George IV) as sy regent waargeneem. 

Die volgende krisis met die opvolging was in 1936, toe Edward VIII abdikeer. (Hy wou met Wallis Simpson, ’n geskeide vrou, trou. Die Anglikaanse Kerk, waarvan die monarg die hoof was, het egter nie tweede huwelike van geskeides goedgekeur nie.) Hy het dus geabdikeer en die parlement het bepaal hy en sy nageslag sou geen aanspraak op die troon hê nie. (Edward is in 1972 sonder kinders dood.) Hy is opgevolg deur sy broer, George VI, en hy deur sy oudste dogter, Elizabeth II. Teen dié tyd het die Britse monarg nie meer regeer in die grootste deel van Ierland nie – dit het in 1949 die Republiek Ierland geword – maar was wel die monarg van verskeie onafhanklike Statebondlande.

Die lede van die Statebond het dieselfde monarg en om dit so te hou, het hulle ooreengestem om dit óf deur binnelandse opvolgingswette te handhaaf óf dat wie ook al monarg van die VK is, die monarg van daardie land sal wees. In Februarie 1952 het Elizabeth II monarg van al die ryke geword. In Oktober 2011 het die eerste ministers van al 16 lande eenparig in Perth, Australië, besluit om voorgestelde veranderings aan die opvolgingswette goed te keur. Daarvolgens word die opvolging bepaal deur absolute eersgeboortereg, ongeag die aanspraakmaker se geslag, indien hulle ná 28 Oktober 2011 gebore is. Voorheen het seuns voorkeur gekry. Hulle het ook besluit om die verbod op te hef op mense met Rooms-Katolieke gades. Die verbod op Rooms-Katolieke self is behou om te verseker die monarg is in gemeenskap met die Anglikaanse Kerk. Die veranderings het op 26 Maart 2015 in werking getree.

Die Bill of Rights en die Act of Settlement bepaal steeds die troonopvolging. Dit is in die VK aangepas soos hierbo genoem met die Succession to the Crown Act 2013.

Enigiemand wat van die opvolging uitgesluit is, word behandel asof hulle "natuurlik dood" is. Sy of haar afstammelinge word nie ook gediskwalifiseer nie, tensy hulle self nie kwalifiseer nie.

Buite-egtelike en aangenome kinders kan nie die troon bestyg nie. Buite-egtelike kinders wie se ouers ná hul geboorte trou, word nie meer as buite-egtelik beskou nie, maar kan steeds nie monarg word nie.

Volgens die Succession to the Crown Act 2013 moet die eerste ses aanspraakmakers die monarg se toestemming kry voor hulle mag trou. Mense wat dit nie doen nie, en hul afstammelinge, word gediskwalifiseer om die troon te bestyg. Die huwelik is egter steeds wettig.

Volgens die Treason Act 1702 en die Treason (Ireland) Act 1703 pleeg iemand verraad as hy probeer verhinder dat die eerste aanspraakmaker die troon bestyg. Sedert die Crime and Disorder Act 1998 is die maksimum straf lewenslange tronkstraf.

Ná die aanvaarding van die Perth-ooreenkoms het veranderings op 26 Maart 2015 ingetree in die volgorde van aanspraakmakers. Die posisie van die eerste 27 aanspraakmakers het onveranderd gebly, insluitende dié van prinses Anne en haar kinders en kleinkinders, tot met die geboorte van prinses Charlotte van Cambridge op 2 Mei 2015.


In die Statebondslande bestyg ’n troonopvolger die troon dadelik ná die dood van ’n vorige monarg; geen verdere bevestiging of seremonie is nodig nie. Tog vergader die Accession Council, gewoonlik in Sint James-paleis, en besluit op die feite rakende die aankondiging. Dit word dan op openbare plekke, in Londen, York, Edinburg en ander stede aangekondig. Dié dag is deur die hele ryk bekend as troonbestygingsdag. 

Wanneer nuwe monarge die troon bestyg, word verwag hulle moet verskeie ede aflê, eerstens dat hulle die Protestantse geloof sal onderhou. Dié moet afgelê word óf op die eerste parlementsopening van hul bewind óf op hul kroning – wat ook al eerste plaasvind. 

Ná ’n routydperk word die nuwe monarg gewoonlik in Westminster-abdy gekroon. Die Aartsbiskop van Kantelberg neem dit gewoonlik waar, maar die monarg mag enigiemand van die Anglikaanse Kerk aanwys. ’n Kroning is nie noodsaaklik nie; Edward VIII is byvoorbeeld nooit gekroon nie, maar was onteenseglik koning.



</doc>
<doc id="118637" url="https://af.wikipedia.org/wiki?curid=118637" title="Stephanus Buys">
Stephanus Buys

Stephanus Johannes Buys (Burgersdorp, 28 November 1882 – onbekend) was 'n koerantredakteur en gemeenskapsleier.

Buys se ouers was Barend Rudolph en Levina Susanna Lasya Kruger. Die stamvader, Barend Buys, het op 9 Januarie 1715 met die skip "Risdam" in die Kaap die Goeie Hoop aangekom in diens van die Verenigde Oos-Indiese Kompanjie. Toe die skip op 27 Januarie na Batavia vertrek, het hy en nog 10 soldate aan die Kaap agtergebly. Hy is op 12 Oktober 1721 in die Kaap met die 15-jarige Alida van den Bereg getroud, die dogter van Jacobus en Jacomina Carteniers. Van hul 10 kinders was sewe dogters en drie seuns.

Stephanus Buys se vader het as Kaapse Rebel aan Boerekant aan die Tweede Vryheidsoorlog deelgeneem en onder meer te Stormberg geveg. Hy was ’n dienaar in die Gereformeerde kerk Aliwal-Noord. Stephanus Buys het as seun ook by die Boerekommando's as Kaapse Rebel aangesluit. Later was hy krygsgevangene, maar dis nie bekend of hy verban is nie. Hy was eers onderwyser en later drukker. In 1912 het hy na Aliwal-Noord verhuis, waar sy broer Andries sy skoolloopbaan voltooi het, en daar met die "Aliwal Nuus" begin. In 1919 het hy die "Karonuus" aangekoop.

Buys het in 1915 by die Nasionale Party aangesluit en sy koerent het kragdadig in die algemene verkiesing van 1915 meegehelp. Hy was lid van die Helpmekaar en sekretaris van die afdelingsbestuur. Later was hy lid van Willowmore se stadsraad en van die skoolraad. Hy het verskeie verhale geskryf en sy oorlogsondervindings meegedeel in die boekie "Bergskotspeel".

Buys is in 1911 getroud met Lourika Kruger. Uit dié huwelik is drie kinders gebore.



</doc>
<doc id="118639" url="https://af.wikipedia.org/wiki?curid=118639" title="Walrus">
Walrus

Die walrus ("Odobenus rosmarus") is 'n groot seesoogdier wat tot die superfamilie Pinnipedia van die roofdierorde Carnivora behoort.

Daar is twee subspesies:

Die walrus is die enigste lewende spesie van die familie "Odobenidae" wat fossiel sedert die middel-mioseen bekend is (14 mj). Hierdie familie het uit twee subfamilies bestaan, die Odobeninae wat naas die huidige walrus ses ander genera bevat het en die Dusignathinae wat vier genera bevat het.

Dit is 'n groot dier wat 1 000 kg swaar kan word. Dit het paddavoete, 'n kort snoet, klein oogies, snorbaarde en groot slagtande en hulle hare is kaneelbruin van kleur. Die mannetjie het spesiale lugsakke wat gebruik word om 'n klokagtige geluid te maak.
Beide mans en vrouwens het slagtande wat vir verdediging gebruik word of om deur die ys te hak of hulle uit die water op te hys.
Hulle vreet skulpdiere soos mossels en ander bentiese organismes wat met hul snorbaard opgespoor word.
Daar is ongeveer 250 000 walrusse in die wêreld waarvan meer as 200 000 in die Stille Oseaan. Dié getalle het herstel nadat daar minder op julle gejag is.



</doc>
<doc id="118642" url="https://af.wikipedia.org/wiki?curid=118642" title="Jan van Hunks">
Jan van Hunks

Jan van Hunks is 'n legendariese figuur in die geskiedenis van Kaapstad. Sy rookuitdaging met die duiwel is die oorsaak van die bekende “tafeldoek” wat op Tafelberg lê as die Kaapse Dokter (die suidoostewind) waai.

Van Hunks was 'n afgetrede Nederlandse seerower wat vroeg in die 18de eeu (dus in die tyd van die VOC) teen die hellings van Tafelberg en Duiwelspiek gesit het en hom verlustig het aan die uitsig terwyl hy gerook en rum gedrink het. Een somerdag toe die suidoos weer so kwaai waai, kom daar 'n vreemdeling by hom verby en vra aan Van Hunks 'n stopsel tabak. Die besoeker prys die besondere tabakmengsel hoog aan en Van Hunks spog met sy eie unieke tabakmengsel en rookvermoë. Dit lei tot 'n uitdaging en 'n kwaai rokery wat dae aanhou en 'n dik rookwolk wat Tafelberg bedek. Skielik laat die uitdager sy pyp val en stort ineen. Van Hunks buig vooroor om die vreemdeling met 'n sluk rum by te bring. Toe hy die uitdager se hoed van sy kop trek, sien hy die horings en besef dat hy met die duiwel te doen het. In 'n helder weerligflits verdwyn beide die rokers. En laat slegs 'n groot rookwolk agter. So het volgens die legende Duiwelspiek aan sy naam gekom.

Dat dit 'n inheemse Kaapse legende afkomstig uit die geskiedenis van die Kaapse Maleierslawe is, is ongegrond. Dit is bloot 'n bewering van die Britse joernalis Ian Colvin in sy boek “South Africa: Romance of Empire”. Colvin se verhaal is gebaseer op die “Ballad of Jan van Hunks” deur Dante Gabriel Rossetti. Rossetti is op sy beurt geïnspireer deur 'n verhaal wat in Nederland afspeel. Die legende het dus niks te doen met die naam Duiwelslpiek nie.



</doc>
<doc id="118644" url="https://af.wikipedia.org/wiki?curid=118644" title="Enid Blyton">
Enid Blyton

Enid Blyton (1897–1968) was ’n Britse skrywer van kinderboeke. Sy is veral bekend vir haar reekse oor "Knikkie" ("Noddy"), die "Famous Five" en "Secret Seven". Sedert die 1930's is meer as 600 miljoen eksemplare van haar boeke verkoop. Hoewel sy lank gelede oorlede is, is haar werk steeds gewild by kinders.

Blyton se werk bestaan onder andere uit boekreekse met terugkerende karakters vir verskillende ouderdomsgroepe. Haar boeke is verbeeldingryk, maar gewoonlik sonder towerkuns. Die boeke is in bykans 90 tale vertaal en is veral gewild in lande soos Engeland en Australië.

Enid Mary Blyton is op 11 Augustus 1897 in East Dulwich in Suid-Londen as die oudste van drie kinders gebore. Haar eerste boek, "Child Whispers", 'n versameling van gedigte, is 1922 gepubliseer.

Ná die kommersiële sukses van haar vroeë romans, soos "Adventures of the Wishing Chair" (1937) en "The Enchanted Wood" (1939) het sy 'n literêre ryk van haar eie opgebou. Sy het soms tot vyftig boeke per jaar geskryf, bo en behalwe haar produktiewe bydraes tot tydskrifte en koerante. Haar skryfwerk was onbeplan en het grootliks uit haar onderbewussyn opgespring. Sy het haar stories getik soos gebeure voor haar ontvou het.

In die 1950's was haar werk toenemend omstrede onder literêre kritici, onderwysers en ouers, omdat dit volgens hulle nie literêre meriete gehad het nie. Sommige biblioteke en skole het selfs haar werk verbied. Van die 1930's tot die 1950's het die BBC ook geweier om van haar werk uit te saai. Haar boeke is gekritiseer as elitisties, seksisties, rassisties, xenofobies en in stryd met die meer liberale omgewing van die opkomende, post-oorlog Brittanje. Haar boeke was egter tot haar dood in 1968 topverkopers gewees.

Blyton het gevoel dat sy 'n verantwoordelikheid teenoor haar lesers het. Sy wou hulle van 'n sterk morele raamwerk voorsien, en het hulle aangemoedig om verdienstelike sake te ondersteun. Sy het onder andere klubs gestig en ondersteun wat fondse vir liefdadigheid en dierebeskerming insamel het.

Haar oeuvre bestaan uit ongeveer 600 titels. Daar word vertel dat sy soms 10 000 woorde per dag geskryf het, wat daarop dui dat sy moontlik hulp van ander skrywers ontvang het. Sy het dit hewig ontken en dit is nooit bewys nie. Sy het haar metode van werk in 'n onderhoud uiteengesit; die avontuur "Famous Five" het sy in slegs vier dae op papier neergepen.

Blyton is twee keer getroud en het twee dogters gehad. Sy is op 28 November 1968 in Hampstead (Londen) aan Alzheimer se siekte oorlede.

Die Noddy-reeks is in Afrikaans vertaal:


</doc>
<doc id="118646" url="https://af.wikipedia.org/wiki?curid=118646" title="Frankfurt Skool">
Frankfurt Skool

Die Frankfurt Skool (Duits: "Frankfurter Schule") is 'n Duitse sosiologiese en filosofiese stroming in die hedendaagse filosofie wat ontstaan het in die eerste helfte van die 20ste eeu en fokus op samelewingkritiek, neomarxisme en kritiese teorie. Die stroming word gevestig deur Theodor Adorno en Herbert Marcuse van die "Institut für Sozialforschung" te Frankfurt.

Lede van die Frankfurt Skool poog om die positivisme te ontmasker en die demokrasie te verdedig in die na-oorlogse Duitsland.
Die term kritiese teorie verwys na die titel van die artikel "Traditionelle und kritische Theorie" (Tradisionele en kritiese teorie) van Max Horkheimer uit 1937. As die belangrikste werk van die Frankfurt Skool kom dié gesamentlik geskrewe essaybundel "Dialektik der Aufklärung" (die dialektiek van die verligting) deur Horkheimer en Theodor Adorno uit die jare 1944 tot 1947.

Sedert die 1960s is die Frankfurt Skool se kritiese teorie toenemend beïnvloed deur Jürgen Habermas se werk oor kommunikasie-rede, linguistiese intersubjektiwiteit; dit wat Habermas "die filosofiese diskoers van moderniteit" noem. Kritiese teoretici soos Raymond Geuss en Nikolas Kompridis het hul opposisie teen Habermas uitgespreek. Hulle beweer dat hy die aspirasies vir sosiale verandering wat die oorspronklike doelstellinge aan kritiese teorie se projekte verleen het, ondermyn het. Projekte; soos bv. wat rede behoort te beteken, analise oor die uitbreiding van “omstandighede wat sosiale emansipasie moontlik sou maak", en kritiek van moderne kapitalisme.

Die Frankfurt Skool ontstaan uit die "Institut für Sozialforschung" (IfS, instituut vir sosiale ondersoek) van die universiteit van Frankfurt. Dit word oorspronklik in 1924 deur Felix Weil gestig en staan in sy eerste jare onder leiding van Carl Grünberg. In 1932, onder die leiding van Max Horkheimer (wie die leiding oorneem vanaf 1931, nadat Grünberg ongesteld geraak het), ontstaan die "Zeitschrift für Sozialforschung" as teoretiese liggaam van die instituut. In die tydskrif formuleer die lede van die instituut idees en hou hulle samesprekings oor wat later bekend sou staan as die "kritiese teorie". Hierdie kritiese teorie kan bestempel word as 'n onortodokse voortsetting van die marxisme in samestelling met ander dissiplines, waaronder die psigoanalise van Sigmund Freud.

Theodor W. Adorno, Herbert Marcuse, Erich Fromm, Leo Löwenthal, Franz Neumann, Otto Kirchheimer en Friedrich Pollock is o.a. betrokke by die instituut. Ook Walter Benjamin wie gedurende sy emigrasie deur die instituut finansieel ondersteun word, lewer 'n aansienlike bydrae.

Die instituut word in 1933 deur die Nazi's gesluit, en baie lede besluit om Duitsland te ontvlug. Die dreigende gevaar was egter reeds vroeër opgemerk en hulle het hul besittings al gestuur na Nederland, en het ook 'n filiaal in Genève oopgemaak. So word die hoofsetel dan ook in 1933 na Genève verplaas. Uiteindelik moet die instituut, met 'n tussenpose in Parys, verskuif na die Verenigde State. Die Skool sou aan die Columbia-universiteit opnuut gestig word deur Horkheimer. Tydens hierdie ballingskap, werk Adorno en Horkheimer onder andere aan hul ondersoek na die outoritêre karakter van die Duitse samelewing, waarin Adorno die basis sien van die Duitse fascisme. Dit lei uiteindelik tot die werk "The Authoritarian Personality" (1950).

Na die terugkeer van die lede na die universiteit van Frankfurt in 1950, word die Frankfurt Skool belangrik vir die proteste van 1968, en beïnvloed die Duitse akademiese sosiologie sodanig dat kritiese teorie toenemend as basis aanvaar word. Onder die toesig van Horkheimer sou die Frankfurt Skool uitgebou word tot 'n instituut wat interdissiplinêre werk verrig.

Die ervaring van die nasionaalsosialisme en die Sjoa het hul definitiewe stempel op die werk van die lede gelaat. Die verteenwoordigers van die kritiese teorie, en veral Adorno, sou hulle na die Tweede Wêreldoorlog veral besighou met watter invloed dié katastrofe op die filosofiese denke, gemeenskapkritiek en die rol van die rede het.

Die vernaamste opvolgers van Adorno en Horkheimer, word as Jürgen Habermas en Oskar Negt gesien. Hul kritiese teorie word in teenstelling met die ou kritiese teorie, ook as die "jongere kritiese teorie" bestempel, en gee erkenning aan betekenisvolle verskille tussen beide. Alfred Schmidt neem in verband met die onderskeid egter wel 'n spesiale plek in.

Watter "teoretici" om in te sluit in wat nou as die Frankfurt Skool bekend staan, wissel tussen verskillende akademici. Inderdaad, die titel van "skool" kan dikwels misleidend wees, aangesien die lede van die Instituut nie altyd in 'n reeks streng verwante en komplementêre projekte betrokke was nie. Sommige geleerdes het dus hul siening van die Frankfurt Skool beperk tot Horkheimer, Adorno, Marcuse, Lowenthal en Pollock. Die meeste voor-oorlogse teoretici deel egter 'n baie soortgelyke paradigma. Die meeste lede van die instituut vir sosiale ondersoek was van Joodse afkoms. Alhoewel hy aanvanklik deel van die skool se binnekring was, word Jürgen Habermas oor die algemeen beskou as die eerste wat afwyk van Horkheimer se navorsingsprogram en sodoende aanleiding gee tot 'n nuwe generasie van kritiese teoretici.

Vroeë lede van die Frankfurt-skool was:










Mense wat met die Instituut of sy teoretici geassosieer was, sluit in:




Later teoretici met wortels in die Frankfurt Skool se kritiese teorie sluit in:









</doc>
<doc id="118647" url="https://af.wikipedia.org/wiki?curid=118647" title="Brosdoring">
Brosdoring

Die brosdoring ("P. spinosum"), van die monotipiese genus "Phaeoptilum", is 'n struik wat inheems is aan die dorre binnelandse streke van suider-Afrika. Dit is ook die enigste verteenwoordiger van die tribus Bougainvilleeae, en is benewens die enigste spesie van die familie wat inheems is aan suider-Afrika. Slegs 'n studie van die reproduktiewe kenmerke verraai die familie, waarvan dit 'n buitengewone lid is.

Dit word aangetref vanaf die Kunenestreek via sentraal-Namibië suidwaarts tot in die Noord-Kaap en wes-Vrystaat, en is lokaal aanwesig in Botswana en Limpopo. Dit is 'n waardevolle droogtebestande weidingsplant, wat deur boerbokke en koedoes benut word. 

Die struik is meestal klein, maar kan by uitsondering drie meter hoog word. Dit het 'n houtagtige stam waaruit etlike dun en hangende takke in 'n radiale formasie groei. Die takke eindig in pendorings, wat ook al langs die takke aangetref word. Bondels linêere blare groei uit kort stompies op die takke.

Die bos dra bleekgeel tot groen-gelerige bloeisels in die lente, waarna die rooi, rosige of pers samaravrugte in Oktober te voorskyn kom. Die vrugte word maklik met dié van 'n "Combretum"-spesie verwar, maar is egter antokarpe, d.w.s. 'n soort byvrug. Die brosdoring se byvrug is 'n dopvrug wat grootliks deur die laer dele van die periant, oftewel die nie-reproduktiewe dele van die blom, omsluit word.

Die benaming klaasasgat vir hierdie spesie is na bewering daaraan te danke dat die hout wat goed brand, slegs as nalaat.



</doc>
<doc id="118648" url="https://af.wikipedia.org/wiki?curid=118648" title="Kameelgras">
Kameelgras

Kameelgras ("Cymbopogon schoenanthus" (L.) Spreng.) is 'n grasspesie wat in Noord-Afrika van Mauritanië tot Egipte en deur Arabië tot Indië voorkom.

Dit is 'n kompakte meerjarige polgras wat 30 – 60 cm lank kan word. Die immergroen plant word versamel en soms ook gekweek vir sy essensiële olie wat medisinaal of in die parfumerie gebruik word. Die antieke Grieke en Romeine het dit reeds baie gewaardeer.
Dié gras word ook vir die maak van grasdakke gebruik.
Die deelnemers aan die Dakar-tydren waardeer dit minder. Dit word as een van die grootste gevare beskou. Die woestyn is dikwels met droë polle kameelgras bedek en hulle moet verhoed dat hulle dit met die bande raak, omrede dit hulle skielik baie sal rem.


</doc>
<doc id="118651" url="https://af.wikipedia.org/wiki?curid=118651" title="Parlement van Suid-Afrika">
Parlement van Suid-Afrika

Die parlement van Suid-Afrika (Engels: "Parliament of South Africa", Noord-Sotho: "Palamente ya Afrika-Borwa", Suid-Ndebele: "iPalamende yeSewula Afrika", Suid-Sotho: "Palamente ya Afrika Borwa", Swazi: "iPhalamende yeNingizimu Afrika", Tsonga: "Palamende ra Afrika Dzonga", Tswana: "Palamente ya Aforika Borwa", Venda: "Phalamennde ya Afurika Tshipembe", Xhosa: "Palamende yomZantsi Afrika", Zoeloe: "iPhalamende yaseNingizimu Afrika") is die nasionale parlement van Suid-Afrika. Dit is die land se wetgewende gesag en bestaan tans uit twee kamers:


Die parlement van Suid-Afrika is in Parlementslaan in Kaapstad geleë. Die administratiewe hoofstad van Suid-Afrika is egter Pretoria (sien Uniegebou), terwyl die regterlike mag is in Bloemfontein gesetel is (sien Appèlhof van Suid-Afrika). Die Parlementsgebou is 'n Suid-Afrikaanse Erfenisterrein.

Naby die Suid-Afrikaanse parlementsgebou is Tuynhuys, setel vir die President van Suid-Afrika in Kaapstad, en die Kompanjiestuin geleë.

Die Nasionale Vergadering mag volgens die Grondwet van Suid-Afrika nie minder as 350, en nie meer as 400 lede hê nie. Die speaker (voorsitter) lei die sittinge van die Nasionale Vergadering en word deur 'n "adjunkspeaker" (plaasvervangende voorsitter) bygestaan. Die huidige voorsitter van die Nasionale Vergadering is Baleka Mbete van die ANC. Sy vervul die rol van voorsitter sedert die parlementsverkiesing van 2004.

Die Nasionale Vergadering word deur 'n stelsel van algemene, enkelvoudige kiesreg verkies. Verkiesings is op die basis van 'n distrikstelsel geskoei.

Die ANC het tans 'n volstrekte meerderheid van 279 setels in die Nasionale Vergadering.

Die leier van die grootste party in die Nasionale Vergadering word (byna outomaties) tot die president van Suid-Afrika verkies.

Die Senaat is in 1997 deur die Nasionale Raad van Provinsies (NRvP) vervang. Die Nasionale Raad van Provinsies het 90 lede. Die voorsitter lei die verrigtinge. Mninwa Mahlangu van die ANC is sedert die presidentsverkiesing van 2004 die voorsitter.

In teenstelling met die Nasionale Vergadering word die NRvP nie direk nie, maar deur verteenwoordiging verkies. Die nege provinsies van Suid-Afrika se regstreeksverkose parlemente kies elk 10 afgevaardigdes uit hul midde om op die NRvP te dien.

Met die stigting van die Unie van Suid-Afrika in 1910 bestaan die land se parlement uit 'n tweekamerstelsel. Die hoërhuis dra die naam Senaat ("Senate") en die laerhuis kry die naam Volksraad van Suid-Afrika ("House of Assembly"). Die Senaat is deur 'n stelsel van verteenwoordiging deur die provinsiale rade verkies, terwyl die Volksraad direk verkies is. Kiesreg was vir Blankes en aanvanklik ook vir Kleurlinge in die Kaapprovinsie gereserveer. Die swart bevolking het nie stemreg op nasionale vlak gehad nie.

Ná die Nasionale Party (NP) se magsoorname in 1948 kry die blanke inwoners van die Suid-Afrikaanse mandaatgebied Suidwes-Afrika (Namibië) verteenwoordiging in die Senaat en die Nasionale Vergadering. Die sogenaamde blanke verteenwoordiging van die "naturelle" (dit wil sê, die swart bevolking) is afgeskaf. Die Kleurlinge (tot op daai stadium bondgenote van die blanke bevolking) is in 1959 deur premier Hendrik Verwoerd van hul kiesreg ontneem.

Om die Kleurlinge van hul stemreg te ontneem, moes die grondwet gewysig word, waarvoor 'n tweederdemeerderheid in die Nasionale Vergadering en die Senaat nodig was. Die NP het slegs 'n meerderheid in die Nasionale Vergadering gehad. Premier Verwoerd besluit om die Senaat uit te brei en nuwe senatore (hoofsaaklik NP-lede) te benoem, waardeur 'n tweederdemeerderheid in die Senaat geskep is.

In 1960 word Suid-Afrika 'n republiek, maar dit het weinig aan die funksies van die parlement verander.

Gedurende die jare 1960, '70 en '80 verkry die Bantoestans of sogenaamde "tuislande" (wat aan "Bantoes" toegewys is) outonomie en in sommige gevalle selfs onafhanklikheid. Die tuislande het hul eie parlemente gehad wat hulle volgens hul eie volke se reëls en tradisies kon regeer.

In 1980 kondig premier P.W. Botha hervorminge aan om naas die Blankes, ook Kleurlinge en Indiërs in die politieke mag van Suid-Afrika te laat deel. Swartes was steeds uitgesluit omdat hulle onafhanklike en outonome tuislande met hul eie parlemente gehad het. In 1981 word die Senaat afgeskaf en in 1984 kom 'n nuwe grondwet tot stand wat 'n driekamerparlement in die lewe roep.

Die parlement bestaan vanaf 1984 uit die Volksraad ("House of Assembly"), verkies deur Blankes, die Raad van Verteenwoordigers ("House of Representatives"), verkies deur Kleurlinge en die Raad van Afgevaardigdes ("House of Delegates"), deur Indiërs verkies. Elke kamer kry sy eie "ministerraad", belas met die sake en belange van die betrokke bevolkingsgroep wat dit verteenwoordig. Maar die werklike mag in Suid-Afrika bly in die hande van die blankes, wat naas 'n eie ministersraad ook 'n Presidensiële Raad gehad het, wat beslissings van die ministersrade van die Kleurlinge en Indiërs kon weerlê. Die voorsitter van die Presidensiële Raad was die president van die republiek.

Die Driekamerparlement is in 1994, met die beëindiging van Apartheid, afgeskaf. 'n Tweekamerparlement is weer ingestel, bestaande uit 'n Nasionale Vergadering ("National Assembly") en 'n Senaat ("Senate").

Op 27 April 1994 is die eerste volledig nie-rassige parlementsverkiesing in die geskiedenis van Suid-Afrika gehou, wat deur die ANC onder leiding van Nelson Mandela gewen is.



</doc>
<doc id="118652" url="https://af.wikipedia.org/wiki?curid=118652" title="T.P.N. Coetsee">
T.P.N. Coetsee

Tjaart Petrus Nicolaas Coetsee (noemnaam oom TPN, 10 Oktober 1874 – 9 Julie 1959) was lid van die provinsiale raad van Kaapland, gemeenskapsleier, sakeman, boer en landwyd bekend as teler van merinoramme en friesbeeste. 

Coetsee was ’n seun van Jan Hendrik Coetsee (oorspronklik Coetss, maar later verander in Coetsee) en Hester Elizebeth (moontlik ’n spelfout in die bron) Kruger. T.P.N. Coetsee het sy skoolopvoeding in Grahamstad en op Burgersdorp ontvang.

In 1894 was hy boekhouer in Swaziland, maar hy is tydens ’n rooftog lig gewond en van £60 beroof sodat hy net ’n daalder oorgehad het. Daarmee het hy die afstand van meer as 700 km na Johannesburg te voet afgelê. In die toe agt jaar oue Goudstad het hy werk as boekhouer by een van die groothandelaars gekry. Hier sou hy altesaam vyf jaar werk en in die laaste jaar diamante vir die firma op Kimberley en Jagersfontein in die Vrystaat koop.

In 1898 het hy na die Kaapkolonie teruggekeer waar hy sewe jaar lank as werknemer van die koloniale onderwysdepartement skoolgehou het op Dordrecht en Molteno. In 1905 het hy sy eie winkel in die stamgebiede van die Oostelike Provinsie oopgemaak en later in die distrik Burgersdorp op die plaas Lus, waar hy jare lank gewoon het. Omstreeks 1916 het hy voltyds begin boer en eindelik minstens drie plase besit.

Sy belangstelling in alle openbare aangeleenthede wat sy volk en land betref, het hom spoedig in die Noordoos-Kaap op die voorgrond gedring. Van omstreeks 1919 af was hy langer as 25 jaar voorsitter van die Albertse Boerevereniging en van omstreeks 1924 af lid van die afdelingsraad, waarvan hy later ondervoorsitter was en vanaf 1932 langer as 14 jaar voorsitter. In 1928 is hy gekies as president van die afdelingsraadgenootskap van die hele Kaapland. In 1917 het hy Nasionalis geword en was hy voorsitter van tak No. 22, distrik Burgersdorp. Jare lank was hy voorsitter van die distriksbestuur. In 1937 het die eer hom te beurt geval om gekies te word as lewenslange voorsitter van die Noordoos-Kaaplandse Landbou-unie.

In 1925 is hy verkies tot lid van die provinsiale raad vir Albert en het dié kiesafdeling verteenwoordig tot 1934. As LPR het hy veral baie vir die kiesafdeling op onderwysgebied gedoen. Ook is deur sy bemiddeling ’n hele paar brûe in die Albertse distrik gebou, waarvan die bekendste die TPN-brug oor die Stormbergspruit op die pad tussen Aliwal-Noord en Burgersdorp. In 1931 het hy ’n geweldige agitasie teen die Goudstandaard op tou gesit. Dit het hom in sommige kringe beroemd, maar in ander weer berug gemaak. In dié tyd het hy altesaam 108 vergaderings oor die Goudstandaard toegespreek.

Die kiesafdeling Queenstown het hy in die algemene verkiesing van 1929 vir die Nasionale Party beveg en 1 100 stemme op hom verenig, vergeleke met die SAP-kandidaat, W.F. de Wet, se 1 932. Vier jaar later, in die algemene verkiesing van 1933, het hy die kiesafdeling Albert as onafhanklike beveg teen die NP-koalisie-kandidaat, L.J. Steytler. Coetsee het 1 711 stemme op hom verenig en Steytler 3 289, vir ’n meerderheid van 1 578. 

Hy is in 1902 op Molteno met Martha Magdalena Coetsee getroud. Uit dié huwelik is drie kinders gebore: Jannie, wat in ’n stadium ’n boer was op die plaas Mount Rayner, distrik Burgersdorp, Z.B. (Seckie), sakeman in Durban en lid van die boukommissie wat op 26 Januarie 1950 benoem is vir die oprigting van die tweede Gereformeerde kerk Durban, en Sannie, wat getroud was met Louis Retief, ’n sakeman van Kroonstad.



</doc>
<doc id="118657" url="https://af.wikipedia.org/wiki?curid=118657" title="Reuseterpentyngras">
Reuseterpentyngras

Die reuseterpentyngras ("Cymbopogon nardus" (L.) Rendle) is 'n grasspesie wat inheems aan Suid-Afrika is. Dit kom in Oos-Kaap, Noord-Wes, KwaZulu-Natal, Gauteng, Limpopo en Mpumalanga voor. Op die SANBI-rooilys word dit as 'veilig' (LC) gelys. Dit het 'n wye voorkomsgebied tot in Indonesië.

Dit is 'n polgras wat 2 m hoog kan word en 'n aromatiese olie bevat. Dit is saam met "C. winteriana" een van twee grasse wat hierdie sitronella-olie produseer en wat vrykom as die blare gekneus word. Navorsing in Thailand het getoon dat hierdie olie insekte afweer. Dit word ook vir aromaterapie gebruik. Die blare word in in Indonesie ook in die kombuis gebruik en dikwels word hierdie gras naby die hoek van die huis aangeplant.


</doc>
<doc id="118661" url="https://af.wikipedia.org/wiki?curid=118661" title="Walter Rubusana">
Walter Rubusana

Walter Rubusana (1858–1936) was 'n pastoor en 'n Suid-Afrikaanse politikus, 'n stigterslid van die ANC (destyds die "South African Native National Congress") in 1912 en die eerste swart man om op die Kaapse Provinsiale Raad te dien (1910–1914).

Mpilo Walter Benson Rubusana is op 21 Februarie 1858 in Mnandi in die distrik Somerset-Oos in die destydse Kaapkolonie gebore. Sy pa was 'n senior raadslid (umphakathi) vir die Xhosa hoofman Sandile ka Ngqika. Dit was 'n tyd van militêre nederlae en ekonomiese vernietiging van die Xhosa-koninkryk wat met die Kaapse grensoorloë saamgeval het.

Hy is in Lovedale deur die Glasgow Sendinggenootskap as 'n onderwyser en daarna as 'n teoloog opgelei. In 1880 vertrek Rubusana na Peelton-sendingstasie, waar hy as onderwyser en assistent-pastoor werk. In 1883 trou hy met sy eerste vrou, Deena Nzanzana, by wie hy vyf dogters en 'n seun gehad het. Hy word in 1884 as 'n pastoor van die Kongregasionalistiese Kerk georden en is na Oos-Londen verplaas, waar hy die res van sy lewe gewoon het.

In die 1850's was hy deel van 'n komitee om die vertaling van die Bybel in Xhosa onder toesig van Tiyo Soga te verfyn. Hy hou persoonlik toesig oor die publikasie daarvan in 1904 in Brittanje, toe hy Themboe-koning Dalindyebo na die kroning van koning Edward VII vergesel. Tydens sy verblyf in Londen het hy ook sy eerste boek, "Zemk 'Inkomo Magwalandini" (Verdedig jou erfenis) gepubliseer, 'n bundel van tradisionele epiese poësie, didaktiese Christelike opstelle en kerkgeskiedenis.

Rubusana raak in die vroeë 1900's toenemend by politieke bedrywighede betrokke. Ondanks die Xhosas se nederlaag aan die hand van die Britte, besluit Rubusana en sy medewerkers om Brittanje tydens die Tweede Vryheidsoorlog te steun, wat in 1902 op 'n Britse oorwinning oor die Boere uitloop.

Teen die einde van die dekade is Rubusana as een van die belangrikste swart politici in Suid-Afrika erken. In 1909 word hy die president van die "South African Native Convention" in Bloemfontein. In hierdie hoedanigheid het hy 'n afvaardiging na Londen gelei. Ten spyte daarvan is die Suid-Afrika-Wet geteken en het die vier Blanke kolonies in Mei 1910 verenig. Die inlywing van drie Britse gebiede (Lesotho, Botswana en Swaziland) is egter verhoed.

In dieselfde jaar kondig Rubusana sy kandidatuur vir die Tembuland-kiesafdeling in die Kaapse Provinsiale Raad aan. Hoewel hy teenkanting ontvang het, het hy 'n effektiewe veldtog gevoer en op 21 September word hy die eerste swart man om tot die Kaapse Provinsiale Raad verkies te word.

In 1911 onderneem Rubusana sy derde oorsese reis en woon die "Universal Races Congress" in Londen by. Met sy terugkeer is hy oortuig dat 'n nasionale organisasie tot stand moet kom. Op 8 Januarie 1912 was hy dan ook een van die honderd afgevaardigdes om die ANC se eerste konferensie in Bloemfontein by te woon. Tydens die konferensie is hy tot die grondwetlike kommissie onder voorsitterskap van Richard Msimangeen, asook tot een van die ANC se adjunk-presidente, verkies.

In 1914 verloor Rubusana sy setel in die Kaapse Provinsiale Raad nadat sy aartsvyand, John Tengo Jabavu, ook in die verkiesing staan. Dit het die swart stem verdeel en 'n Europeër (A.B. Payn) toegelaat om die kiesafdeling te wen.

Gedurende die Eerste Wêreldoorlog (1914–1919) het Rubusana aangebied om 5 000 man vir die oorlog te werf, mits die regering hulle sou oplei. Die ANC-leiers het ook onderneem om hul protes vir die duur van die oorlog op te skort. Smuts het hul namens die regering vir hul lojaliteit bedank, maar gesê dat dit 'n "witmansoorlog" is, en dat daar geen rede vir Afrikane is om betrokke te raak nie.

Rubusana is op 17 April 1936 in Oos-Londen oorlede. Hy was 78 jaar oud.



</doc>
<doc id="118664" url="https://af.wikipedia.org/wiki?curid=118664" title="Holywood">
Holywood

Holywood [ˈhɒliwʊd] is 'n nedersetting in die metropolitaanse gebied van Belfast in die graafskap Down, Noord-Ierland. Dit vorm 'n "civil parish" (burgerlike parogie) en "townland" met 'n oppervlak van 755 akkers en is geleë aan die suidoewer van Belfast Lough, tussen Belfast en Bangor en naby die Holywood-wisselaar ("Holywood Exchange") en Belfast City Airport, een van twee lughawens in of naby Belfast. 

Op kulturele gebied het Holywood bekendheid verwerf as die gasheerstad van 'n jazz- en blues-musiekfees wat jaarliks gehou word. Cultra, een van die welvarendste woonbuurte in metropolitaanse Belfast, maak deel uit van Holywood.


</doc>
<doc id="118665" url="https://af.wikipedia.org/wiki?curid=118665" title="Steekkweek">
Steekkweek

Steekkweek ("Stipagrostis namaquensis" ) is 'n grasspesie wat inheems aan Suid-Afrika en Namibië is. Dit kom veral in die Nama-Karoo voor. Op die SANBI-rooilys is dit as 'veilig' gelys.

Dit is 'n meerjarige losse polgras met verlengde wortelstokke. Die skedes is behaard en die halms is geknie of liggend en 10 -20 cm lank. Die blaarskedes is kaal of behaard en die blare regop 6 -10 cm lank en 1 – 2 mm breed. Die bloeiwyse is 'n pluim wat oop is of lansvormig saamgetrek. Dit kan 10-15 cm lank word. Die stekeltjies is 10 – 15 mm lank.

Dit het goeie beweidingswaarde


</doc>
<doc id="118667" url="https://af.wikipedia.org/wiki?curid=118667" title="Langswenkgras">
Langswenkgras

Langswenkgras ("Festuca arundinacea") is 'n grasspesie wat uitheems aan Suid-Afrika is, maar wydverspreid in die Vrystaat en die Wes-Kaap en Oos-Kaap voorkom. Dit is inheems aan Europa, Noord-Afrika en Wes-Asië tot in Indië, maar dit is in talle gematigde streke ingevoer en word nou ook gevind in Japan, China, die Verenigde State, Kanada, op Hawaii, Haiti en Jamaika, in Suid-Amerika (Argentinië, Chile tot in Colombia), in Australië, Nieu-Guinea en Nieu-Seeland. Dit is veral vir gebruik in grasperke en vir beweiding ingevoer. 

Dit is 'n langlewende meerjarige polgras, 'n koelseisoengras en 'n C3-plant. Dit het gewoonlik net kort risome en geen uitlopers nie. Die halms is onvertak, glad en regop. Die plant word 45 - 120 cm lank of soms selfs 200 cm. Die laer skedes is nie saamgesmelt nie en die blare is donkergroen van kleur, styf en gewoonlik plat. Hulle word 10 - 60 cm lank, soms tot 105 cm. Die pluime is 10 - 50 cm lank en kan groen of pers van kleur wees. Die stekeltjies is ellipties tot langwerpig en 9 -18 mm lank. Hulle bevat 3-10 blommetjies.

In streke waar dit ingevoer is, kan hierdie gras in die wildernis 'n indringerplant word. Daar is bekend dat dit as gasheer vir endofiete optree en dit verklaar 'n deel van die plant se sukses. Hierdie endofiete produseer bio-aktiewe alkaloïde wat die plant teen insekte, groot grasvreters en selfs nematodes beskerming gee. Dié infeksie kan toksisiteit onder die vee veroorsaak. Endofiet-vrye grasse is minder aggressiewe indringers as hulle besmette eweknieë Die belangrikste endofiet is 'n swam wat sedert 2014 "Epichloë coenophalium " genoem word (ouder genus-name is "Neotyphodium" en "Acremonium"). Hierdie swam word net vertikaal oorgedra: dit wil sê deur die besmette saad. Indien die saad 'n jaar of twee bewaar word is die swam dood. In die Suid-Afrikaanse saadbedryf word geen langswenkgras wat endofiete bevat, verkoop nie. In Suid-Afrika word dit dikwels in weidingsmengsels met ander grasspesies gebruik, soos meerjarige raaigras ("Lollium perenne") of kropaargras ("Dactylis glomerata")


</doc>
<doc id="118670" url="https://af.wikipedia.org/wiki?curid=118670" title="Parlement">
Parlement

'n Parlement is die hoogste verkose beraadslaende orgaan van 'n demokratiese regstaat. Dit bestaan uit verkose verteenwoordigers van die volk, wat 'n essensiële rol in die totstandkoming van wetgewende akte speel, en in sy totaliteit of in sy onderdele kontrole oor die staat se uitvoerende mag uitoefen. Die naam is afgelei van die Franse "parler", wat ""om te praat"" beteken; 'n parlement is dus 'n gesprek of bespreking, 'n vergadering waar mense sake bespreek. 'n Volksverteenwoordiging het slegs 'n parlement in 'n parlementêre stelsel, die teenhanger in 'n presidensiële stelsel word 'n "kongres" genoem.

'n Parlement het hoofsaaklik vier funksies.


Van die ongeveer 193 lande ter wêreld het 60 'n tweekamerstelsel.


Parlementsgeboue kan volgens hul uitleg geklassifiseer word:





</doc>
<doc id="118677" url="https://af.wikipedia.org/wiki?curid=118677" title="Appèlhof van Suid-Afrika">
Appèlhof van Suid-Afrika

Die Appèlhof van Suid-Afrika (voorheen bekend as die Appèlafdeling van die Hooggeregshof) is Suid-Afrika se hoogste appélhof. Die hof is in Bloemfontein, die setel van die land se regterlike gesag, geleë.

Die Unie van Suid-Afrika is in 1910 uit vier Britse kolonies gestig. Die hoogste howe van hierdie kolonies het provinsiale afdelings van die nuwe Hooggeregshof van Suid-Afrika geword. 'n Appèlafdeling is geskep as 'n suiwer appélhof met 'n hoër gesag as die provinsiale afdelings. Dit was die setel van 'n paar van die land se mees uitgelese regters, soos C.J. Innes, C.J. Watermeyer, J.A. Galgut, C.J Wessels en J.A. Schreiner.

In 1994 is die Grondwetlike Hof van Suid-Afrika geskep, wat 'n hoër gesag as die Appèlafdeling het, maar dit kon slegs grondwetlike aangeleenthede aanhoor. Die Appèlafdeling was dus steeds die hoogste hof vir nie-grondwetlike aangeleenthede.

In 1997 word die Appelafdeling die Appèlhof van Suid-Afrika en kry dit grondwetlike jurisdiksie, hoewel die stelsel van twee hooggeregshowe gebly het: die Grondwetlike Hof was die hoogste hof rakende grondwetlike aangeleenthede, maar die Appèlhof van Suid-Afrika was die hoogste hof rakende nie-grondwetlike aangeleenthede. Die Grondwetlike Hof het hul jurisdiksie egter breed geïnterpreteer. Die situasie is in Augustus 2013 regulariseer met 'n wysiging aan die Suid-Afrikaanse Grondwet wat die Grondwetlike hof algemene jurisdiksie gee.



</doc>
<doc id="118679" url="https://af.wikipedia.org/wiki?curid=118679" title="Kritiese teorie">
Kritiese teorie

Die kritiese teorie is 'n deur Hegel, Marx, Nietzsche, Weber en Freud geïnspireerde sosiologiese-filosofiese analise van die burgerlik-kapitalistiese samelewing, wat onder andere deur verteenwoordigers van die Frankfurt Skool ondersteun word. Die teorie lê nadruk op die kulturele faktore teenwoordig in die ideologie van die kapitalisme. Doelstellings van hierdie teorie is nie alleen die verskaffing van 'n verklaring vir die werklikheid nie, maar ook die verandering van die werklikheid.

Die term kritiese teorie verwys na die titel van die essay "Traditionelle und kritische Theorie" (Tradisionele en kritiese teorie) van Max Horkheimer uit 1937.

• Die kritiese teorie gaan daarvan uit dat kultuur 'n belangrike rol speel in die gemeenskap. Binne die kultuur sou die geloof in die Verligting, rede en vooruitgang dominant wees, gekoppel aan die verwagting dat die menslike vryheid hierdeur toe sal neem.

• Hierdie kultuur word egter ook gekenmerk deur 'n instrumentele rede, wat nie gerig word op die waarheid nie, en ook nie op die uiteindelike bereiking van gemeenskapsdoelwitte (waardes) nie, maar bloot op middele en praktiese doelwitte.

• Ook mense en die natuur word beskou in die denke as middele of instrumente om ander doelwitte te bereik.

• Eén van die oorgewaardeerde middele is ekonomiese effektiwiteit. Hierdie effektiwiteit word van besonderse belang geag, en is die motivering vir byna alle veranderinge. Menslike belange raak dus ondergeskik aan ekonomiese oorwegings.

• Die verbruikersgemeenskap sus die mense aan die slaap en weet hoe om onegte behoeftes aan te moedig.

• Die populêre kultuur en die massamedia produseer uit ekonomiese oorwegings veral oppervlakkige vermaak sonder 'n kritiese ondertoon. Dit dra by aan 'n onkritiese massa.

• Waar daar tog nog kritiese strominge is, word hulle deur middel van "onderdrukkende verdraagsaamheid" verlam.

• Weens alles lei die Verligting volgens die kritiese teorie nie tot Vryheid nie, maar tot nuwe vorme van oorheersing, en 'n samelewing gebaseer op dwang en bedrog.




</doc>
<doc id="118682" url="https://af.wikipedia.org/wiki?curid=118682" title="Jan Adriaan du Plessis">
Jan Adriaan du Plessis

Sen. Jan Adriaan du Plessis (plaas Rooikoppies, later Marikana genoem, distrik Rustenburg, Transvaal, 7 Julie 1860 – Brits, Suid-Afrika, April 1933) was ’n politikus van die Nasionale Party, ’n leier in sy kerk, die Gereformeerde, en ’n landbouleier. Luidens ’n getuienis oor hom in "Die Nasionale Boek" (1931) het Du Plessis "as politieke voorman ... die ou tradisies van die Volk voorgestaan en nooit sy Republikeinse beginsels verloën nie".

Du Plessis, wat genoem is na sy oupa aan moederskant, is op die plaas Rooikoppies, waarvan die naam later Marikana geword het, in die Rustenburgse distrik gebore. Pres. Paul Kruger sy oom. Die tweede vrou van die president, Gezina du Plessis, was 'n suster van Jan Adriaan se vader. Op jeugdige leeftyd het sy ouers na die plaas Zoutpansdrift getrek, waar hy sy lewe lank sou woon. Zoutpansdrift is aan Krokodilrivier en die eerste plaas wat pres. Kruger in die Transvaal aangelê het, naamlik in 1847. Op hierdie plaas het sen. Du Plessis grootgeword en naderhand gaan boer.

Die eerste oorlog waaraan hy deelgeneem het, was die Eerste Vryheidsoorlog van 1880 toe hy net 20 jaar oud was. Hy was een van die klein klompie boere, drie veldkornetskappe van sowat 30 man elk, wat Amajuba-kop gestorm en ’n heldedaad volvoer het. Du Plessis was onder die veldkornetskap van Philippus Minnaar, wat algemeen as "Swart Flip" bekend was. Die ander twee veldkornette was Fanie Roos en Ferreira. 

Ná daardie tyd het by aan die oorlog van Mapog deelgeneem. Mampoer, 'n kaptein wat gewoon het in die kloof wat as Die Hel bekend is (waar die Wilgerivier en Olifantsrivier mekaar ontmoet), is deur die mense verdrywe en Mapog het die vlugtelinge onder sy beskerming geneem; daarom het die Transvaalse burgers ’n kommando teen hom opgemaak. In dié stryd van 1884 het Fanie Roos geval.

Sowat 11 jaar later, einde 1895, het Du Plessis as burger aan die Jameson-inval deelgeneem. Met die uitbreek van die Tweede Vryheidsoorlog in Oktober 1899 was hy, onder Piet Kruger, ’n seun van die president, een van die eerste wat na Derdepoort gegaan het. Later het hy met die kommando na die distrik Rustenburg teruggekeer en het bly veg in die distrikte Rustenburg, Krugersdorp, Pretoria (in die bosveld), asook in Waterberg en in die weste tot by Lichtenburg. Veldkornet Kruger is later gevang en Du Plessis is toe as Veldkornet aangestel. 

Gedurende dié tyd is hy dikwels as waarnemende kommandant in die afwesigheid van die Kommandant aangestel. Hy was by verskillende gevegte; twee maal op Zoutpansdrift, op die plaas Waterval, en by Nooitgedacht met die groot slag teen Clemens. Hy het ook 'n groot laer gevat wat na Rustenburg opgetrek het. Dit het tussen Buffelshoek en Elandskraal plaasgevind. Hy was ook by verskeie klein geveggies betrokke in die distrik Lichtenburg, waar hy toe gevang is. Dit was in 1902, net 'n maand voor vrede op 31 Mei verklaar is, en vir die maand is hy na Durban gestuur. 

In 1904, toe genl. Louis Botha met die Het Volk Party begin, was Du Plessis een van die bestuurslede en is na al die verskillende kongresse afgevaardig. Toe genl. J.B.M. Hertzog enkele jare ná Uniewording in 1910 uit die kabinet gesit is, het Du Plessis hom aan Hertzog se kant geskaar. As protes teen die aanval in Duits-Suidwes-Afrika, en die kommandeer van burgers, het hy die wapen opgevat en as kommandant in die Rebellie gedien, waar hy aan verskillende gevegte deelgeneem het. Hy was een van die laaste wat in die veld gebly het. Daar was net een man (sy veldkornet) by hom toe hy oorgee onder voorwaardes aan die regeringstroepe onder genl. J.C. Smuts. Hy 11 maande in die tronk en het £200 boete betaal. 

Ná die tyd het hy 'n aktiewe deel aan die politiek as Nasionalis geneem en is in 1920 as lid van die Transvaalse provinsiale raad die distrik Rustenburg gekies, en het in die raad gebly tot hy in 1929 as senator aangewys is. In 1930 was hy een van die Nasionale Party se parlementslede wat byeengekom het om ’n groep te vorm wat opnuut die republikeinse ideaal sou propageer. Die vorming van die groep het voorlopig in die geheim plaasgevind omdat ’n opwelling van republikanisme tot ’n finale breuk tussen die voorstanders daarvan en genl. Hertzog kon lei. ’n Afvaardiging onder sen. Du Plessis, sen. T.C. Visser en dr. N.J. van der Merwe het genl. Hertzog van hul doel ingelig. Hy het nie beswaar gehad teen hul voorgenome groepering nie, maar as dit bekend sou raak, sou hy hulle in die openbaar repudieer. Op 26 Mei 1930 het sowat 20 Nasionale parlementslede, onder wie Du Plessis en onder leiding van Visser en Van der Merwe, die Republikeinse Bond in Kaapstad gestig. Dit het ’n kort bestaan gehad, want ná die samesmelting van die NP en Suid-Afrikaanse Party in 1934 as die Verenigde Party, het die meeste ondersteuners van die RB hulle in die Gesuiwerde NP onder dr. D.F. Malan bevind. 

Op kerklik gebied het Du Plessis 'n groot rol gespeel. Hy is in 1900 as diaken van die Gereformeerde Kerk gekies, en het dié amp beklee tot hy in 1909 ouderling geword en dit dekades lank gebly het. 

Ook op landbougebied het hy sy plig gedoen. Hy was 'n tabak- en koringboer en het in Januarie 1909 gehelp om die tabakkoöperasie op Rustenburg te stig. Later het hy direkteur van die Koöperasie geword, maar voor 1909 het hy 'n klein koöperasie van 300 lede op sy plaas Zoutpansdrift gehad. 

Du Plessis is die eerste maal op die leeftyd van 19 jaar getroud, met Sophia M.L. Kruger. Sy is gedurende die Rebellie oorlede. In Oktober 1916 het hy met die weduwee Labuschagne getrou.



</doc>
<doc id="118684" url="https://af.wikipedia.org/wiki?curid=118684" title="François Jacobus du Toit">
François Jacobus du Toit

Sen. François Jacobus du Toit (Colesberg, Kaapkolonie, 14 Mei 1871 – 1931) was ’n Suid-Afrikaanse politikus en boer op die plaas Caroluspoort, Noupoort.

Du Toit is op 24 Junie 1894 op sy geboortedorp met Anna Sophia van der Walt getroud. Uit dié huwelik is vyf kinders gebore onder wie die oudste, die ekonoom en universiteitskanselier dr. François du Toit. Sy ouers was François Jacobus en Hester Hendrina Elizabeth du Toit, gebore Van der Walt. Sy moeder was ’n kleinkind van kmdt. Tjaart van der Walt. Haar vader het deelgeneem aan verskillende Grensoorloë. Sy vader het geveg die Basoeto-oorlog van 1865 en ook in die Basoeto-oorlog onder Engelse bewind van 1881 en het die rang van onderveldkornet beklee. 

François du Toit het sy opvoeding op Colesberg ontvang en was tegelyk skaapwagter. Hy het hom op sy vader se plaas gevestig en die res van sy lewe daar deurgebring. Gedurende die Tweede Vryheidsoorlog was hy 12 maande lank in die tronk om politieke redes. Van sy 18de jaar af het hy aktief deelgeneem aan politiek en is as Bondsman meermale afgevaardig na kongresse. 

Ná die ontbinding van die Bond het hy by die Suid-Afrikaanse Party (SAP) aangesluit en het van 1910 af gedien as voorsitter van die Nauwpoort-tak, eers vir die SAP en later vir die Nasionale Party. Hy het die eerste Nasionale Party-tak in die Colesberg-afdeling in sy huis gestig in die tyd toe die opposisie huise en geboue afgebrand het as wraak teen Duitsland. Hiervan was hy voorsitter en het al die kongresse, met uitsondering van twee, as afgevaardigde bygewoon. Hy was vrederegter vanaf 1906. Hy het ook in die afdelingsraadgedien, eers as ondervoorsitter en sowat twee jaar lank tot sy dood as voorsitter. Hy was sowat 16 jaar lank voorsitter van die Nauwpoortse Skoolraad. Van 1920 tot 1929 was hy lid van die provinsiale raad en is in 1929 gekies vir die senaat, maar is twee jaar later oorlede.



</doc>
<doc id="118685" url="https://af.wikipedia.org/wiki?curid=118685" title="François du Toit">
François du Toit

François Jacobus du Toit (Colesberg, Kaapkolonie, 25 Augustus 1897 – Bangkok, Thailand, 17 Maart 1961) was ’n Suid-Afrikaanse joernalis, ekonoom en kanselier van die PU vir CHO.

Du Toit was die oudste van die vyf kinders van sen. François Jacobus du Toit (1871 – 1931) van die plaas Caroluspoort, Noupoort, en sy vrou, Anna Sophia van der Walt, met wie hy op 24 Junie 1894 getroud is. Sy grootouers aan vaderskant was François Jacobus en Hester Hendrina Elizabeth du Toit, gebore Van der Walt, ’n kleinkind van kmdt. Tjaart van der Walt. Haar vader het deelgeneem aan verskeie Grensoorloë. François du Toit se oupa aan vaderskant het geveg in die Basoeto-oorlog van 1865 en ook in die Basoeto-oorlog onder Engelse bewind van 1881 en het die rang van onderveldkornet beklee. 

Du Toit het tot st. 6 onderrig aan 'n plaasskool ontvang en is daarna na die Hoërskool Colesberg en die Paarl Gimnasium, waar hy in 1915 gematrikuleer het. Nadat hy twee jaar in die distrik Schweizer-Reneke skoolgehou het, is hy na die Teologiese Skool van die Gereformeerde Kerk op Potchefstroom. Hy verwerf die Intermediate in 1918 en die B.A.- graad in ekonomie en geskiedenis aan die Universiteit Stellenbosch in 1921.

Nadat hy sy graad behaal het, het hy sy beroepslewe as joernalis op Potchefstroom begin waar hy verteenwoordiger van "De Burger" was. In 1925 is hy benoem as die eerste senior ekonoom van die nuwe afdeling ekonomie en markte van die Uniale departement van landbou. Nog in 1925 het hy na Londen gegaan as assistent-handelskommissaris vir die Unie. In 1929 het hy na Suid-Afrika terugkeer en was hy in die departement van landbou agtereenvolgens senior ekonoom, hoofklerk, waarnemende hoof van die afdeling uitbreiding en onderwys (landbouskole), daarna stigter en eerste voorsitter van die Suid-Afrikaanse Wolraad en stigter van verskeie ander landbourade. 

In die tydperk tot 1934 het die regering hom meermale oorsee gestuur op uitgebreide handelsverkennings, veral na die Verre Ooste en Noord-Amerika. Van 1934 tot 1937 was hy handelskommissaris vir die Unie in Brittanje en van 1937 tot 1943 adjunk-hoëkommissaris en sekretaris by Suid-Afrika-huis in Londen. In dié tyd het hy die land op talryke internasionale konferensies verteenwoordig. 

Van 1944 tot 1949 was hy sekretaris van die departement van handel en nywerheid in Pretoria. In 1947 is hy aangewys as die eerste voorsitter van die Raad vir die Ontwikkeling van Natuurlike Hulpbronne (RONH) en lid van die WNNR, in 1948 lid van die Nasionale Raad vir Sosiale Navorsing (NRSV) en voorsitter van die land se Verdedigingshulpbronne, in 1949 'n direkteur van Yskor, in 1951 voorsittende direkteur van Sasol, en in 1952 van Foskor asook voorsitter van die Staalafsetmaatskappy van Afrika. 

Du Toit was lid en af en toe voorsitter van belangrike staatskommissies, onder meer in 1960 voorsitter van die Kommissie vir Blanke Bewaring van die Platteland. Hy was ook lid van die direksie van verskeie finansiële ondernemings, byvoorbeeld Sanlam, Federale Volksbeleggings en die Nasionale Bouvereniging. Daarnaas was hy ook stigterslid van die Suid-Afrikastigting.

Hy is oorlede in Thailand terwyl hy op 'n handelsending na die Ooste was, vergesel van sy vrou, Mien. Hy het op 'n trap op pad na 'n eetsaal 'n hartaanval gekry. Hy was indertyd voorsitter van die Nywerheidsontwikkelingskorporasie (NOK), wat onder meer Sasol begin het as antwoord op sanksies teen Suid-Afrika. Selfs dr. Hendrik Verwoerd het gereël vir hulp vir sy vrou in die vreemde.

Ook in akademiese kringe het hy met groot vrug beweeg: as lid van die raad van die PU vir CHO (1952), van die raad van die Universiteit van Suid-Afrika (1957), en ook as lid van die Suid-Afrikaanse Akademie vir Wetenskap en Kuns in 1955. In Maart 1954 het die Potchefstroomse Universiteit aan hom 'n eredoktoraat in die ekonomiese wetenskappe toegeken en in November van dieselfde jaar het hy kanselier van dié universiteit geword. 

Sy besonderse belangstelling in akademiese sake het onder meer die bevordering van oorspronklike navorsing (ekonomies, industrieel en natuurwetenskaplik) omvat. In 1960 het hy voor die Suid-Afrikaanse Akademie 'n rede oor "Die toekoms van die Akademie met betrekking tot die bevordering van die natuurwetenskappe en die tegniek" gelewer. Du Toit het heelwat artikels geskryf, meestal in die tydskrif "Koers" (1945–1959). 

Prof. J. Chris Coetzee het hom beskryf as "'n man van die daad en veral van die gesproke woord, 'n ware vriend en sieraad vir ons ekonomiese, sosiale, kulturele en wetenskaplike werk en lewe – 'n man met groot invloed binne- en buitelands. Hy kon dink, sien en doen, beplan en uitvoer. Hy was 'n diep gelowige Christen, diensvaardig, opofferend en beminlik."

Uit sy huwelik met Wilhelmina, ’n dogter van prof. J.A. du Plessis van die Teologiese Skool op Potchefstroom en halfsuster van proff. Wicus en Hugo du Plessis, is drie dogters gebore. Die Frans du Toit-gebou in Pretoria en die F. du Toit-prys vir bedryfsekonomie en finansies van die Suid-Afrikaanse Akademie vir Wetenskap en Kuns, is na hom genoem. Sy kleindogter Willemien Jerling was getroud met ds. Braam le Roux van Botswana.



</doc>
<doc id="118686" url="https://af.wikipedia.org/wiki?curid=118686" title="Elbphilharmonie">
Elbphilharmonie

Die Elbphilharmonie (in die omgangstaal ook kort „Elphi“ genoem) is 'n konserthuis in die Noord-Duitse hawestad Hamburg wat in 2016 voltooi is. Dit word onder die grootste, mees moderne en - ten opsigte van sy akoestiek - ook beste konsertsale ter wêreld gereken. Die gebou met 'n hoogte van 110 meter het in die weste van Hamburg se nuwe moderne hawebuurt HafenCity teen die Elberivier se regteroewer ontstaan, in 'n gebied wat vroeër deur hawebekkens en stoorhuise met hul tradisionele baksteenargitektuur oorheers is. Vir die Elbphilharmonie, wat teen 'n koste van €789 miljoen op die riviereiland Grasbrook opgerig is, is eweneens dele van 'n voormalige kakaostoorhuis van 1963 gebruik.


</doc>
<doc id="118688" url="https://af.wikipedia.org/wiki?curid=118688" title="Bobbejaan-se-dood">
Bobbejaan-se-dood

Bobbejaan-se-dood of gemsbokhoring ("Sansevieria pearsonii") is inheems aan Suid-Afrika. Dit kom in KwaZulu-Natal, Mpumalanga en Limpopo voor. Op die SANBI-rooilys word dit as 'veilig' (LC) gelys.

Dit is 'n meerjarige vetplant wat 1 m hoog kan word en 'n waaier van harde, geribde, silindriese blare het wat mekaar naby die grond oorvleuel. Die blare het 'n skerp punt. Die plant kry are van geurige, roomkleurige blommetjies wat gewoonlik in die nag oop is. Die vrugte is groot oranje bessies wat deur die voëls gewaardeer word. Dit groei goed in die skaduwee of halfskaduwee.
Die plant groei en versprei vanuit 'n wortelstok en kan groot kolonies vorm. Die blare word geoes omrede dit sterk vesels bevat wat tot tou verwerk word.


</doc>
<doc id="118692" url="https://af.wikipedia.org/wiki?curid=118692" title="Hooggeregshof van Suid-Afrika">
Hooggeregshof van Suid-Afrika

Die Hooggeregshof van Suid-Afrika was van 1910 tot 1997 'n hoër hof in Suid-Afrika gewees. Dit het uit verskeie provinsiale en plaaslike afdelings met jurisdiksie oor spesifieke geografiese gebiede bestaan, asook 'n Appèlafdeling wat die hoogste appélhof in die land was. Dit moet nie met die moderne Appèlhof van Suid-Afrika, wat in 1997 gestig is, verwar word nie.

Die Unie van Suid-Afrika is in 1910 uit vier Britse kolonies gestig. Die hoogste howe van hierdie kolonies het provinsiale afdelings van die nuwe Hooggeregshof van Suid-Afrika geword. 'n Appèlafdeling is geskep as 'n suiwer appélhof met 'n hoër gesag as die provinsiale afdelings. Dit was die setel van 'n paar van die land se mees uitgelese regters, soos C.J. Innes, C.J. Watermeyer, J.A. Galgut, C.J Wessels en J.A. Schreiner.

In 1994 is die Grondwetlike Hof van Suid-Afrika geskep, wat 'n hoër gesag as die Appèlafdeling het, maar dit kon slegs grondwetlike aangeleenthede aanhoor. Die Appèlafdeling was dus steeds die hoogste hof vir nie-grondwetlike aangeleenthede.

In 1997 word die Appèlafdeling die Appèlhof van Suid-Afrika en kry dit grondwetlike jurisdiksie, hoewel die stelsel van twee hooggeregshowe gebly het: die Grondwetlike Hof was die hoogste hof rakende grondwetlike aangeleenthede, maar die Appèlhof van Suid-Afrika was die hoogste hof rakende nie-grondwetlike aangeleenthede.



</doc>
<doc id="118693" url="https://af.wikipedia.org/wiki?curid=118693" title="Konstitusionele Hof van Suid-Afrika">
Konstitusionele Hof van Suid-Afrika

Die Konstitusionele Hof van Suid-Afrika is die hoogste hof oor grondwetlike (of konstitusionele) sake. Dit was oorspronklik slegs vir grondwetlike aangeleenthede bedoel. Sedert die inwerkingtreding van die Wet op Hoër Howe van 2013, het die Konstitusionele Hof jurisdiksie gekry om enige aangeleentheid aan te hoor, mits dit in belang van geregtigheid is om dit te doen.

Die hof is deur die Tussentydse Grondwet van 1993 daargestel. Die eerste sessie het in Februarie 1995 begin. Daarna is dit ingevolge die Grondwet van 1996 voorgesit. Die hof is in die stad Johannesburg geleë, waar dit 'n doelgeboude kompleks op Konstitusie-heuwel in Braamfontein beset. Die eerste hofsitting in die nuwe gebou is in Februarie 2004 gehou.

Die Konstitusionele Hof bestaan uit elf regters. Hierdie regters word deur die President van Suid-Afrika aangestel uit 'n lys wat deur die Regterlike Dienskommissie opgestel word. Die regters van die hof dien vir 'n termyn van twaalf jaar, wat deur die parlement verleng kan word.

Die hof word deur die Hoofregter van Suid-Afrika en sy Adjunk-hoofregter gelei. Die Grondwet vereis dat 'n aangeleentheid voor die hof deur minstens agt regters aangehoor moet word. In die praktyk hoor al elf regters bykans elke saak aan. Besluite word deur 'n meerderheid bereik en skriftelike redes word verskaf.

As gevolg van die aftrede van regter Johann van der Westhuizen in Januarie 2016, was daar 'n vakante pos op die hof wat die Regsdienskommissie gesukkel het om te vul as gevolg van die klein aantal aansoekers.



</doc>
<doc id="118710" url="https://af.wikipedia.org/wiki?curid=118710" title="Tuynhuys">
Tuynhuys

Tuynhuys is die ampswoning van die president van Suid-Afrika in Kaapstad. Die woning grens aan die Kompanjiestuin, 'n park in sentraal Kaapstad wat in 1652 deur die Nederlandse setlaars van die Oos-Indiese Kompanjie uitgelê is om groente te kweek. Die nabyheid van die tuin verklaar die naam tuinhuis. Tuynhuys is al vir meer as 250 jaar die ampswoning van die hoogste gesag in die land en was die woning van die meeste Nederlandse, Bataafse en Britse administrateurs en goewerneurs van die Kaapkolonie. Sedert 1961 woon die Eerste Ministers en (Staats)presidente van Suid-Afrika in Tuynhuys.

Die gebou het 'n skynbaar nederige begin gehad. Die vroegste verwysing daarna is uit 1674, toe die Nederlandse Oos-Indiese Kompanjie 'n "tuinhuisie" gebou het om gereedskap vir die Kompanjie se groot tuin te berg. Hierdie tuin is in 1652 deur Jan van Riebeeck aangelê. In ongeveer 1684 is die tuinhuisie in 'n gastehuis vir goewerneur Simon van der Stel se buitelandse besoekers omskep. Daarna is die woning 'n paar keer verbou en uitgebrei. In 1751 word vermeld dat die goewerneur dit as 'n somerhuis gebruik.

Op 'n tekening van Josephus Jones uit die jaar 1790 kan die kenmerkende rococo-balusters al in die tuin gesien word. Die styl van die gebou is deur die 18de-eeuse Nederlandse en Nederlands-Indiese argitektuur van daardie tyd beïnvloed. Vergelykbare gewels, vensters, deure en boligte kan gesien word in koloniale geboue wat in dieselfde tydperk in plekke soos Amsterdam en Batavia gebou is.

Die totale ontwerp word aan die Franse argitek Louis Michel Thibault (1750–1815) toegeskryf, maar die artistieke besonderhede van die buitegewels, waaronder die beelde van Mercurius en Poseidon en die VOC-embleem word aan Jacobus Leeuwenberg en Anton Anreith (1754–1822) toegeskryf. Die gebruik van slawe vir die bou van die woning word nie deur historici uitgesluit nie. Nadat die Kaap in 1809 deur die Britte oorgeneem is, het die gebou 'n gedaantewisseling ondergaan. Die Goewermentshuis, soos dit toe genoem is, is oorgepleister en het 'n meer Georgiaanse styl gekry. Goewerneur lord Charles Somerset brei die gebou aan beide kante uit met 'n danssaal en 'n ryk versierde trap word aangebring.

In 1968 word die gebou deur die argitek Gabriel Fagan in sy ou 18de-eeuse glorie herstel. Die tekening uit 1790 gespeel 'n belangrike rol hierin.

Die gebou lê tussen die geboue van die Suid-Afrikaanse Nasionale Parlement en die geboue van die Raad van die President. Bykans al die goewerneurs en presidente gebruik die gebou as woning. In 1854 is die eerste parlementsitting van Suid-Afrika in hierdie gebou gehou.





</doc>
<doc id="118712" url="https://af.wikipedia.org/wiki?curid=118712" title="Abraham Kruger">
Abraham Kruger

Abraham Kruger (plaas Olievenhoutfontein, distrik Burgersdorp, Kaapkolonie, 25 Februarie 1880 – onbekend) was ’n boer op die plaas Damplaats, omgewing Knapdaar, distrik Burgersdorp, politikus en kultuurleier. 

Kruger se ouers was Johannes Abraham en Maria Elizabeth Kruger, née Coetsee. Sy oorgrootvader was 'n neef van pres. Paul Kruger en het deelgeneem aan die opstand van Slagtersnek. Sy plaas Krugerspoort was op Slagtersnek. Hierdie Kruger-voorsaat het na die Suurberge gevlug; daarom is hy nie gevang nie. 

Abraham Kruger het in 1896 lid geword van die Afrikanerbond en is in 1902 gekies as sekretaris en lid van die distriksbestuur. In 1904 het sy begaafdheid as politikus aktief op die voorgrond begin kom; hy is toe gekies as voorsitter van die Bond en het onafgebroke gedien tot 1912. Daarna was hy tot in 1914 voorsitter van die Suid-Afrikaanse Party. Met die stigting van die Nasionale Party was hy 'n Hertzog-man en was saam met L.J. Steytler, later Volksraadslid, by die konferensie op De Aar. Hy het gedien as voorsitter van die distriksbestuur. Hy was meermale afgevaardigde na die Bonds- en later Nasionale Party-kongresse. In 1923 was hy op die Nasionale Party se kongres in Oos-Londen saamroeper van die Kommissie in sake Art. 4 van die Nasionale Programma, die twisappel van die Party. 

Hy was jare lank ouderling van die Gereformeerde Kerk. In die Afdelingsraad het hy uitstekende werk verrig. Gedurende die tyd dat hy in die raad gedien het, het hy meer geld vir sy wyk gekry as al sy voorgangers tesame. Hy was lid van die skoolkommissie en van die skoolraad en het groot belanggestel in dié werk. Vanaf 1925 was hy lid van die hoofbestuur van die Helpmekaar. In 1929 is hy gekies as lid van die hoofbestuur van die Calvinistiese Bond en in 1930 het hy in die uitvoerende raad daarvan gedien. 

In Desember 1929 is hy tydens die stigtingskongres in Bloemfontein gekies op die hoofbestuur van die FAK. Hy was ook een van die provinsiale leier van die FAK in Kaapland. Danksy sy betrokkenheid by die Calvinistiese Bond en FAK is hy beskryf as kultuurdraer en handhawerr. Hy het die kiesafdeling takke van die FAK gestig en g'n onkoste of ongerief was vir hom te groot nie. 

Kruger se stokperdjies was om ’n groot studie van die hemelliggame en ander wetenskaplike onderwerpe te maak. Hiervan was sy goed gevulde boekrakke 'n bewys.

Kruger is op 25 September 1905 met Annie Venter getroud. Hulle het sewe kinders gehad van wie twee gesterf het toe hulle nog klein was.



</doc>
<doc id="118714" url="https://af.wikipedia.org/wiki?curid=118714" title="Vesel">
Vesel

'n Vesel is 'n filament wat baie langer (>3x) is as sy deursnee. Gewoonlik is dit chemies 'n polimeer wat in uitgestrekte toestand is. Vesels kan dikwels tot drade of tou saamgespin word en het baie toepassings.

Plantaardige vesels word al vir duisende jare vir veral die vervaardiging van klere gebruik. Die Egiptenare het reeds 3 400 jaar v. C. Vlas gespin en geweet, terwyl die inwoners van Indië klere van katoen gemaak het. Met verloop van tyd is ander gewasse ontdek en ter wille van hulle vesels verbou. Veselgewasse kan (botanies) in saad-, vrugte-, bas- en bladvesels ingedeel word. 

'n Verdere indeling kan op grond van die tegniese eienskappe van die vesels gemaak word, naamlik fyn vesels, growwe, sagte vesels en growwe, harde vesels. Die fyn soorte word veral vir die vervaardiging van klere gebruik, terwyl growwer vesels vir die maak van matte, seile en tou gebruik word. Katoen is die belangrikste plantaardige vesel. Kunsvesel het die mark vir natuurlike vesels geweldig laat afneem, maar indien die prys van grondstowwe bly styg, sat natuurlike vesels weer meer gesog word.

Volgens hul bron is daar verskeie soorte vesels:

Die Egiptenare het duisende jare gelede al hul dooies toegewikkel in linnedoeke wat van vlas gemaak was. In Europa was die vervaardiging van linne die belangrikste sektor van die tekstielbedryf totdat katoen gedurende die 18e eeu op groot skaal ingevoer is. 

Teenswoordig word vlas hoofsaaklik in Oos-Europa (Sowjetunie, Pole en Tsjeggo-Slowakye) verbou, terwyl Frankryk die grootste vlasprodusent in Wes-Europa is. Vlasvesels word van die stingel van hoofsaaklik "Linum usitatissimum" verkry. Die lynsaad word in die lente gesaai en na 3 tot 4 maande kan die plant geoes word. Vlas word 80 tot 120 cm lank en die blom is klein en blou of wit. Vlas word nie gemaai nie, maar met behulp van 'n werktuig uit die grond getrek om te verhoed dat daar van die vesel verlore gaan.

Nadat die vlasstingels gedroog is, word die vlas gerepel. Vroeër is die vlas met die hand gerepel deur dit deur die lang tande van 'n vlaskam te trek. Vandag word dit tussen 2 loopbande vasgeklem en deur die repelkam (vlaskam) gevoer. Lynolie kan van die vlassaad gemaak word, en in sommige lande word vlas hoofsaaklik vir die doel aangeplant. 

Die belangrikste bewerking wat vlas ondergaan, is die rootproses (weking}, waardeur die vlasvesel van die res van die stingel losgemaak word. Die murg van die stingel is 'n holte wat deur 'n houtagtige laag omring word. Die houtsilinder word deur die kambium omring en daaromheen is die primêre skors met die veselbundels wat die lang, dun stingels verstewig. 'n Veselbundel kan 90 tot 100 cm lank wees en is opgebou uit elementêre vesels wat 20 tot 50 mm lank is. 

Die rootproses breek die pektien tussen die veselbundels en die skors deur middel van bakterieë of chemiese stowwe tot 'n oplosbare pektiensuur af. Indien die rootproses te lank duur, word die pektien in die bundels ook in 'n suur omgesit, wat meebring dat die vesels korter word en die waarde daarvan verminder. Nog 'n nadeel van 'n lang rootproses is dat die vesels 'n donker kleur kry. Daar is verskillende rootprosesse, soos om die vlas in geute met modder te bedek. 

Die proses bring egter ook mee dat die vesels baie verdonker. Vlas kan ook op die land gelos en deur middel van dou geroot word. In die geval moet die vlas gereeld omgedraai word sodat die rootproses eweredig kan geskied. In koue lande soos die Sowjetunie word vlas in die sneeu geroot. Voorheen is vlas dikwels in riviere, mere of kanale geroot, maar vandag word die metode feitlik nie meer toegepas nie van wee die besoedeling wat dit meebring. 

Bogenoemde prosesse is kouewaterprosesse; met die warmwaterproses word die vlas vir 3 tot 4 dae in bakke water by 'n temperatuur van 34 °C geplaas. Laastens is daar die chemiese rootmetode, waarvolgens swaelsuur by die water gegooi word. Die metode duur baie korter. Vervolgens word die vlas deur geriffelde rollers gevoer om die stingels te knak sodat die houtagtige deeltjies uit die vlas verwyder kan word. Die vlaslint is nou gereed om gehekel en gespin te word. 

Tydens die hekelproses word die laaste stukkies bas sowel as die kort vesels verwyder. Die kort vesels word meestal tot growwe vlaskamselgaring verwerk. Vlas kan nat, halfnat of droog gespin word. By eersgenoemde proses word die voorgaring deur ŉ bakkie met lou water gevoer sodat die pektien wat die elementêre vesels bind, sag kan word. Die spinproses lewer garing wat glansend en dig is, nie pluis nie, fyner gespin kan word en minder vog opneem. By die halfnatspinproses word die garing oor 'n nat koperroller gevoer. 

Omdat linne (vlas) meer bewerking verg en meer vesel gedurende die bewerkingsprosesse verlore gaan, is dit duurder as katoen. Linne het egter meer glans, is sterker en neem makliker vog op. Dit kan 25 % vog opneem sonder dat dit nat voel en is dus 'n baie geskikte materiaal vir handdoeke en vadoeke. 

Linne is sterker as katoen omdat dit dikker is, en is ook gladder en het meer glans as katoen en neem dus moeiliker stof op. Linne het egter ook nadele: dit is nie baie rekbaar nie en kreukel maklik. Hoewel dit maklik was en kleur, stryk linne baie moeilik. Die treksterkte van gebleikte linne is swak omdat bleikmiddels die binding tussen die vesels skaad.

Sisal ("Agave sisalana") is 'n harde vesel wat vir die vervaardiging van kabels, skeepstou, bindtou en matte gebruik word. Die gewas is inheems in Mexiko, maar word vandag ook in die ander dele van die Amerikas, Afrika en Asië verbou. 

Tanzanië en Brasilië is die grootste sisalprodusente. Afrika-lande waar sisal op groot skaal verbou word, is Angola, Kenia, Madagaskar en Mosambiek. In Suider-Afrika is sisal 'n belangrike landbouproduk in die nasionale state, veral Gazankulu en Lebowa, en dit word ook in Transkei, KwaZulu-Natal en Noordoos-Gauteng verbou. 

Sisal is 'n meerjarige plant met groot, reguit blare en darings aan die punt. Sisalplantjies word verkry van "bulbils" (bolletjies) wat by die sisalblom vorm, en is na 3 jaar gereed om geoes te word. By moderne plantasies word die onderste blare egter reeds na 2 jaar met 'n skerp mes afgesny. Die blare word deur 'n ontveselmasjien wat die vesels uittrek, gevoer. Daarna word die vesels herhaaldelik gewas om al die plantsappe te verwyder. 

Die skoongewaste vesels word vervolgens in die son gehang om droog te word. Kort vesels word afsonderlik gedroog en vir die vervaardiging van onder meer matrasse gebruik. Tot hier vind die bewerking gewoonlik by die plantasie plaas: daarna word die vesels gebaal en na die fabriek gestuur. By die fabriek word dit in ŉ kardeer- en lontmasjien gevoer, waar dit losgetrek en in lang, breë toue op tolle gedraai word (sisalvesel is sterk, maar nie baie elasties nie). 

Die proses word 'n hele aantal keer herhaal en die lonte word elke keer dunner getrek totdat die vereiste dikte verkry is. Daarna word die lont in 'n dun tou soos bindtou of seilgare gespin. Die dun toue word verder saamgedraai in dik, sterk toue of word in 'n growwe materiaal geweef. 

Vesels kan deur die sade, bas, vrugte of blare van ŉ plant gelewer word en word dienooreenkomstig ingedeel. 'n Verdere indeling kan op grond van die betrokke vesel se tekstuur gemaak word. Fyn vesels soos katoen, vlas en ramie word gebruik vir die vervaardiging van fyn weefsels, veral klere. Jute en kenaf is growwe, sagte vesels en word gebruik vir sakke, sagte tousoorte en 'n onderlaag vir tapyte. Hennep, klapperhaar en manillahennep is growwe, harde vesels en word vir tou, kabels, nette en matte gebruik. 

Kapok en klapperhaar word albei van vrugte verkry. Kapok of sykatoen is afkomstig van die boom "Ceiba pentandra". 'n Kapokboom lewer 1 000 tot 4 000 kolfvormige vrugte per jaar. Die vesel is binne-in die vrug en huisves die sade. 

Die vesel word uit die vrug verwyder en in die son gedroog. Die pitte kan met behulp van 'n masjien verwyder word, maar die ·meeste pitte val uit wanneer die vesel uitgedop word. Kapokvesel kan nie gespin word nie omdat dit te swak en kort is. Bowendien is die vesel besonder glad vanweë die wasagtige bolaag en omdat dit nie 'n natuurlike karteling het nie. 'n Belangrike eienskap van kapok is dat die vesels baie lugtig en dus geskik vir gebruik as isolasiemateriaal en vulmateriaal (byvoorbeeld vir matrasse) is. 

In die meeste gevalle word kapok vandag egter deur spons vervang. Kapok word hoofsaaklik in Suidoos-Asië (veral Java) verbou. Die vrug van die kokospalm ("Cocos nucifera"), die kokosneut of klapper, is met 'n dik laag vesels bedek wat klapperhaar genoem word. Die klapperhaar word ook deur middel van die rootproses (soos in die geval van vlas) van die vrug geskei. Die vesel is sterk en duursaam, word nie deur seewater aangetas nie en dryf op water sodat dit uiters geskik is vir skeepstoue. Omdat die vesels nie stof opvang nie, word klapperhaar ook vir borsels, besems en matte gebruik. Sri Lanka, Indië en Java is die grootste produsente. 

Naas katoen is jute die belangrikste plantaardige vesel. Dit is 'n binnebasvesel wat verkry word van "Corchorus capsularis" en "Corchorus olitorius", wat feitlik net in die Gangesvallei en die delta van die Brahmapoetra verbou word. 

Dit is ook Bang la Desj se belangrikste uitvoerproduk. Kenaf ("Hibiscus cannabinus"), wat baie soos jute lyk, het sagte vesels en word hoofsaaklik in Asië verbou vir die vervaardiging van papierpulp. "Hibiscus sabdariffa" is ligter, sterker en beter teen vog bestand. Daar word gewoonlik nie 'n onderskeid getref tussen jute, kenaf en die vesel van "Hibiscus sabdariffa" nie. Hulle is almal eenjarige plante met lang stingels. 

Die stingels moet geoes word sodra die plant in bloei kom, anders verhout die vesels en verloor hulle hulle elastisiteit. Die stingels word in lopende water gegooi en die vesel word van die res van die weefsel verwyder en verlot. Die lotverwerking besorg die kenveselgewasse merkende reuk van jute en maak die vesel soepeler. Omdat vog, lug en lig die vesels verswak, is die toepassingsmoontlikhede van jute beperk tot die vervaardiging van sak en goiing, maar dit kan ook as basismateriaal vir matte en linoleum gebruik word. 

Hennep word al vir minstens 3 000 jaar verbou en is oorspronklik van Asië afkomstig. Teenswoordig word hennep ("Cannabis sativa") in Suid en Oos-Europa, China, Indië en Japan verbou. Hennep lyk baie soos vlas, maar die vesels is 'n bietjie sterker en growwer en beter water en weerbestand. Dit word hoofsaaklik vir die vervaardiging van visnette, seildoeke, brandslange, tou en skoenmakersgaring gebruik. Ramie is 'n tropiese basvesel afkomstig van "Boehmeria nivea", wat hoofsaaklik in China en Brasilië en op die Filippyne verbou word. 

Die vesels van ramie is besonder kosbaar, sterk en glansend. Dit word ook spierwit wanneer dit gebleik word en word daarom vir lakens, slope, kant en gordyne gebruik. Omdat ramie nie tot as verbrand nie, word dit vir gloeisakkies in gaslampe gebruik.

Manilla is afkomstig van "Musa textilis", 'n plant wat baie soos 'n piesangboom lyk. Die vesel word uit die blare van die plant verkry. Dit is lig, sterk en goed teen soutwater bestand. Dit word vir allerlei soorte tou en kabel gebruik. Indonesië en die Filippyne is die belangrikste uitvoerders van manilla.

'n Belangrike eienskap van 'n vesel is sy treksterkte: watter krag kan die vesel weerstaan indien dit uitgerek word. Sisalvesels het byvoorbeeld 'n hoër treksterkte as polipropileenvesels en hulle treksterkte is vergelykbaar met PVA s'n. Daar word onderkei tussen die "breeksterkte": die totale krag wat nodig is om die vesel te breek en die "treksterkte" wat die breeksterkte per eenheid-deursnee-oppervlakte is. 

'n Ander belangrike grootheid is die trekmodulus wat as die verhouding van die trekspanning en die rek gedefinieer word.




</doc>
<doc id="118716" url="https://af.wikipedia.org/wiki?curid=118716" title="Gert Kruger">
Gert Kruger

Gert Hendrik Jacobus Kruger (distrik Burgersdorp, Kaapkolonie, 18 Oktober 1871 – onbekend) was ’n plaaslike leier in die Nasionale Party en kerkraadslid in die Gereformeerde Kerk

Kruger het grootgeword in die distrik Venterstad, maar in 1888, toe hy 16 of 17 jaar oud was deurgetrek na Griekwaland-Wes en eindelik gaan boer op die plaas Venn, distrik Kuruman. Hy was sedert 1915 ’n getroue ondersteuner van die Nasionale Party en voorsitter van die tak Venn. In 1915 was hy veldkornet en het die voorreg gehad om ’n paspoort na Suidwes-Afrika te gee aan ’n vroeëre veldkornet onder die SAP-regering. Tydens die Rebellie het hy met die opstandelinge gesimpatiseer. Sy tweede vrou, Susanna Levina (geb. 18 Januarie 1888), dogter van Jan Coetzee van Middelburg, Kaap, met wie hy in 1908 getroud is, het die manne onder genl. Kemp gratis van kos voorsien toe hulle oor die plaas getrek het. Uit dié huwelik is blykbaar net ’n dogter, Martha Helena, gebore. 

Kruger was lidmaat van die Gereformeerde Kerke en ouderling van die gemeente Olifantshoek. Hy het die kerk op Postmasburg, waarvan die hoeksteen op 8 Desember 1906 gelê is, help bou terwyl hy daar in die kerkraad gedien het. Gereformeerde eredienste is reeds van 1912 af op die plaas Gamyana en later in die pakkamer van Van Druten se winkel op Olifantshoek gehou. Op Saterdag 18 Oktober 1919 is die hoeksteen van die kerkgebou gelê waarop Afrikaanse bewoording vir die eerste keer voorkom: "Dit is van die Here geskied, dis lieflik voor ons oë" (Psalm 118:23). Op 23 April 1921 het die Gereformeerde kerk Olifantshoek dan ook van die Gereformeerde kerk Postmasburg afgestig, waarna Kruger kerkraadslid van die nuwe gemeente was waarvan hy ook die kerk help bou het. So het hy albei dorpe oor meer as 30 jaar sien groei. Hy was vanaf omstreeks 1928 lid van die afdelingsraad van Kuruman.


</doc>
<doc id="118718" url="https://af.wikipedia.org/wiki?curid=118718" title="Teunis Kruger">
Teunis Kruger

Teunis Johannes Kruger (Beestekraal teen die Krokodilrivier, distrik Rustenburg, Transvaal, 7 Julie 1868 – onbekend) was ’n boer op die plaas Berea in die distrik Burgersdorp, ’n soldaat in die Tweede Vryheidsoorlog en 18 jaar kerkraadslid van die Gereformeerde Kerk.

Kruger se ouers was Theunis Johannes en Magdalena Kruger, geb. De Bruyn. Sy oupa het met dieselfde trek uit die Kaapkolonie na Transvaal gegaan waarmee Paul Kruger gekom het en hy het al die oorloë met die inboorlinge deurgemaak en ook in die Eerste Vryheidsoorlog geveg. Sy vader het ook in al die oorloë en by die Jameson-inval geveg. Teunis Kruger het self as 'n seun van 13 jaar wag gestaan in 1881, en het 'n paar oorloë met die inboorlinge van Transvaal deurgemaak. 

In 1899, met die uitbreek van die Driejarige Oorlog, het sy vader met vier seuns, die jongste 12 jaar oud, aangesluit by genl. De la Rey se kommando. Almal het deurgeveg tot die end in 1902. In 1901 is Teunis gevang en ná enige dae uitgelaat op parool. Hy het egter ná 25 dae weer aangesluit en het in verskillende swaar gevegte deelgeneem, te wete te Sterkstroom, Nooitgedacht, Maanhaarrand, Moedwil, Wilgeboomspruit en Middelfontein. Hy het saam met genl. De la Rey op Doornkop wapen neergelê. Die laaste sewe maande van die oorlog het hy as veldkornet onder kmdt. Steenkamp gedien. Drie maal het hy nadat hy gehensop is, onder die vyand uitjaag. 

Ná die kongres op De Aar, waar die Nasionale Party in die Kaapland amtelik gestig is, het Louw Steytler, LV, en hy en nog een ander persoon (wie se naam hy later vergeet het), die eerste Nasionale Party-tak op Burgersdorp gestig. Hy was enkele jare lank voorsitter en het ook gedien in die distriksbestuur. In 1914 is hy aangestel as veldkornet, maar het bedank toe die Rebellie uitbreek. Hy het in 1914 twee trokke slagskape aan die gevange rebelle gestuur. Kruger was die eerste 100-ponder (iemand wat £100 tot die saak bygedra het) van die Helpmekaar in Burgersdorp. 

Sy eerste huwelik, met Elizabetha, ’n dogter van pres. Paul Kruger, was op 23 September 1888 op Rustenburg. Hulle het vier kinders gehad. Op 23 Augustus 1909 is hy weer getroud, dié keer met Gloudina van Niekerk. Hulle het een kind gehad. Sy tweede vrou is op 27 Oktober 1869 op die plaas Kwaggafontein, distrik Winburg, gebore.



</doc>
<doc id="118719" url="https://af.wikipedia.org/wiki?curid=118719" title="Wildekatoen">
Wildekatoen

Die wildekatoen ("Gossypium herbaceum") is 'n plant van inheems is aan Suid-Afrika. Dit kom in KwaZulu-Natal, Mpumalanga en Limpopo voor asook in Eswatini en Botswana.

In Suid-Afrika kom die subspesie "Gossypium herbaceum" L. subsp. "africanum" (Watt) Vollesen voor en dit is op die SANBI-rooilys as 'veilig' gelys.

Hierdie plant word algemeen vir die produksie van katoen gekweek.


</doc>
<doc id="118725" url="https://af.wikipedia.org/wiki?curid=118725" title="Rococo">
Rococo

Rococo is 'n Europese stylperiode in die beeldende kunste, wat sy hoogtepunt tussen 1730 en 1760 beleef het. Die naam is afgelei van die Franse woord "rocaille", 'n asimmetries skulpmotief wat dikwels in die 18de-eeuse barok in die toegepaste kunste gebruik is. Die woord "rocaille" kom van die Franse woorde "roc" (rots) en "coquilles" (skulpe) en dui op die dekoratiewe voorkoms dat dit verskaf.

Die Rococo, wat aan die einde van die 17e eeu begin ontwikkel het, was 'n kunsvorm wat op wêreldse genietinge gerig was en eintlik net tot 'n klein groepie van die elite beperk was. Die term Rococo is waarskynlik 'n samevoeging van "rocaile" en "coquille", die kenmerkende skulpagtige ornamentvorm van die tyd. 

Omdat die bloeityd van die Rococo met die regeringstyd van Lodewyk XV saamval, word die styl, veral in die meubelkuns, ook die Lodewyk XV of die Louis Quinze-styl genoem. Daar het nog altyd meningsverskil bestaan oor die vraag of die Rococo as 'n afsonderlike styl beskou moet word, of as 'n voortsetting van die Laat Barok. Die verwarring word verder vergroot deur die feit dat bepaalde elemente van die Barok in die Rococo herhaal word, hoewel die Rococo terselfdertyd ook ŉ reaksie teen die statigheid van die Barok was. 

Gedurende die laaste lewensjare van Lodewyk XIV (regeer 1643 - 1715) het daar al ŉ verslapping in die deftigheid van die hoflewe en die streng akademiese kuns ingetree. Die neiging het hom tydens die regentskap van die Hertog van Orléans (1715 - 1723) voortgesit, terwyl die Klassisisme, die onderstroming van die Barok, tot 'n einde gekom het. Kenmerkend vir die Rococo is die asimmetriese ornament wat uit C- en S-vormige volute opgebou is en 'n ligsinnige en speelse indruk wek. 

'n Nuwe beginsel wat in binnenshuise versiering toegepas is, was dat die vertrek as 'n geheel beskou is waaraan die dekoratiewe elemente ondergeskik is. Die Rococo se strewe om te behaag en plesier te verskaf, het tot uiting gekom in ŉ nuwe meubelkuns waarin gemak die ontwerp grootliks beïnvloed het, byvoorbeeld die chaise longue (leuningsofa). In die skilderkuns het die strewe in 'n duidelike sinspeling op sensualiteit en erotiek tot uiting gekom. Wat die boukuns betref, het die Rococo geen vernuwing in die vorm meegebring nie, maar wel in die manier waarop die geboue versier is. 

Die Rococo het dan ook sy hoogtepunt in die toegepaste kunste bereik. 'n Ander kenmerk van die Rococo is die belangstelling in vreemde kulture, veral die van China en Japan, wat uiting gevind het in die sogenaamde chinoiserie (die toepassing van Chinese motiewe). In die tweede helfte van die 18e eeu het opgrawings by Pompeii en Herculaneum en die teoretiese geskrifte van Johann Joachim Winckelmann 'n oplewing in die belangstelling in die klassieke kuns teweeggebring en die koel, streng styl van die Neo-Klassisisme het as reaksie op die Rococo ontstaan.

Die Rococo het tussen 1700 en 1715 op dreef gekom. Die nuwe styl het hoofsaaklik tot die versiering van die interieur beperk gebly, wat deur die toedoen van veral Pierre Lepautre (ca.1648 - 1716) al hoe fyner en gekunstelder geword het. Lepautre se styl kan in onder meer die kapel van Versailles gesien word. Die styl is eers na 1715 behoorlik gedefinieer. 

Omdat die vroeë vorm van die Rococo sy hoogtepunt tydens die regentskap (1715 -1723) van Filips II, die Hertog van Orléans, bereik het, word die eerste fase van die Rococo ook die Régencestyl (ca. 1715 - 1730) genoem. Na die dood van koning Lodewyk XIV het die adellikes hulle by voorkeur in Parys gevestig, waar hulle elegante herehuise laat oprig het. Vanweë 'n skaarste aan grond was daar nooit baie ruimte vir so ŉ herehuis nie en die huise was dus klein en onreëlmatig van vorm. 

As kompensasie het die argitekte egter besonder baie aandag aan die binnekant van die huis bestee, en die versiering en inrigting van die huis se binnekant was trouens ook die belangrikste aspek van huisbou. Die tweede fase van die Rococo, die rocaillestyl (ca. 1730 - 1745), was 'n samestelling van al die elemente wat kenmerkend sou word vir die Rococo: asimmetrie, rocaille (skulpornament), die klem op die geheelindruk en aandag aan gerief. Belangrike navolgers van die styl was die versierder Nicolas Pineau (1684 -1754) en die silwersmid Justin-Aurèle Meissonnier. 

Die pompadoerstyl (ca. 1745 - 1764) het op die rocaillestyl gevolg en is na die minnares van Lodewyk XV, madame De Pompadour, vernoem. Van wee die algemene gebruik van die styl het die belangstelling in die rocaillestyl vinnig afgeneem. 

Terwyl die Rococo in Frankryk hoofsaaklik op die interieur gerig was, is dit in Duitsland op die buitekant van geboue toegepas. In Duitsland, waar die Rococostyl 'n swaarder en Laat Barokkarakter gehad het, is dit ook in die kerkboukuns toegepas. Die opvallendste verskil in die Rococo van die twee lande is egter dat die trappehuis in Duitsland 'n sentrale posisie ingeneem het, terwyl dit in Frankryk sover moontlik vermy is. 

In Italië was die invloed van die Barok so groot dat die Rococo feitlik nie ingang gevind het nie. Dit het egter 'n mate van bekendheid verwerf deur die werke van die argitek Ferdinando Galli Bibiena (1657- 1743), wat hoofsaaklik teaters gebou het, en die toepassing van die Venesiaanse meubelkuns. 

Ook Oostenryk het die invloed van die Rococo byna vrygespring; die Rococo-invloed is feitlik net in die interieurs van die groot Weense paleise merkbaar. In Spanje het die inheemse Laat Barokstyl met die Rococo uit Frankryk saamgesmelt. Dit het veral in die kerkargitektuur tot uiting gekom. 

In Rusland het die Rococo tussen ongeveer 1740 en 1760 sy hoogtepunt bereik. Aan die hof van keiserin Elisabeth Petrovna het die Franse invloed hoogty gevier. In Pole en Tsjeggo-Slowakye is die Rococo deur die Duitse styl beïnvloed.

Aan die einde van die 17e eeu het 2 uiteenlopende strominge aan die Franse Akademie ontstaan: die konserwatiewe navolgers van Poussin en die moderne navolgers van Rubens, wat klem gele het op kleurgebruik. Die dood van Lodewyk XIV in 1715 het die invloed van die sogenaamde Poussiniste laat afneem, en toe die Akademie in 1717 die skildery van Antoine Watteau (1684 - 1721), "l'Embarquement pour Cythère" (Louvre, Parys), aanvaar het, was die oorwinning van die sogenaamde Hubeniste 'n uitgemaakte saak.

Cythera was die eiland van liefde in die klassieke mitologie, waarheen jong paartjies gegaan het om aan Venus eer te bewys. Watteau se weemoedige skilderye het net vaagweg aan Klassieke onderwerpe herinner en sy werk het al die kenmerke van die Rococo bevat: sagte, newelagtige pastelkleure, openlike erotiek en groepe wat dikwels soos nimfe en saters aangetrek is en in parke vergader het, die sogenaamde fetes galantes. 'n Ander kunstenaar wat deur Rubens beïnvloed is - selfs in grater mate as Watteau was Jean-Honoré Fragonard (1732 -1806).

Hy het die toppunt van sy roem bereik toe hy die "Baaiers" (ca. 1765; Louvre, Parys) geskilder het. Hy het tot met sy dood in dieselfde idilliese styl geskilder, selfs na die Franse Revolusie, toe die heersende opvatting verander het en dit van slegte smaak getuig het. Nicholas Largillière (1656 - 1746) het bekendheid verwerf, veral as portretskilder. Voor die Rococo was sy werk glad nie speels nie. Die gunsteling van madame De Pompadour was Francois Boucher (1703 -1770). Sy skilderye, met hul dartelende, rooskleurige en naakte nimfe, was 'n hoogtepunt in die skilderkuns van die Rococo. 

Hy het nog meer as Watteau van pastelkleure en silwer tinte gebruik gemaak. Een van sy bekendste werke is die "Geboorte van Venus" (Wallace-versameling), wat hy vir madame De Pompadour gemaak het. Die beeldhoukuns van die Rococo het hoofsaaklik uit klein groepe figure bestaan wat dikwels in terracotta uitgevoer is en gekenmerk word deur erotiek en intimiteit. Die onderwerpe was byna altyd saters, bacchante en liefdesgodjies. Die belangrikste beeldhouers was Claude Michel Clodoin (1738 - 1814) en Jacques Phillipe Bouchardon (1711 - ca. 1745).

In Duitsland, en veral Suid-Duitsland, het 'n besondere vorm van die Rococo ontstaan, waarin baie van die elemente van die Laat Barok nog voorkom. Die styl het met die Franse Rococo ooreengestem wat die vinnige, ligte kwashale, die elegante grasie en sagte pastelkleure betref. In die Duitse Rococo het daar dikwels 'n diep godsdienstige oortuiging agter die opgesmuktheid van die kuns geskuil. 

Trouens, die kerk was die belangrikste opdraggewer. Belangrike skilders was Franz Anton Maulbertsch (1724 - 1796) en Matthäus Günther (1705 -1788), en belangrike beeldhouers was Ignaz Günther (1725 - 1775) en Ferdinand Dietz (1709 - 1777).

Giambattista Tiepolo (1696 - 1770) was die belangrikste Rococoskilder in Italië. Hy het ook dartelende figure in stralende pastelkleure geskilder, en hy het ook in Duitsland gewerk, waar hy die meeste beïnvloed is. Ander belangrike Italiaanse Rococo-kunstenaars was Francesco Solimena (1657- 1747), Rosalba Carriera (1675 - 1757) en Giovanni Battista Piazetta (1683 - 1754), wat meer onder Franse invloed gewerk het. In die Nederlande was Jan Baptist Xaverij (1697-1742) en Michiel van der Voort (1667 -1737) belangrike verteenwoordigers van die Rococo.

Die kunsnywerheid het tydens die Rococo tot 'n groot bloei gekom. Dit het gepaard gegaan met 'n nuwe lewenstyl wat op genot gerig was en het in gerieflike meubels en opgesmukte gebruiksvoorwerpe tot uiting gekom. Boonop het 'n nuwe klas opdraggewers na vore getree, naamlik die gevestigde middelklas, wat hulle met die ou aristokrasie wou vereenselwig. 

Vanweë die handelsbetrekkinge met China en Japan het die Europeërs 'n smaak vir uitheemse produkte ontwikkel, veral vir porselein (keramiek wat by hoë temperature gebak word), sy en lakwerk. In 1709 het Johann Friedrich Böttger (1682 - 1719), van Meissen naby Dresden, daarin geslaag om self porselein te vervaardig, en in 1710 het hy die Meissner Porzellanmanufaktur opgerig. 

Daarna het talle ander porseleinfabrieke in Europa tot stand gekom. Nie net porseleinbeeldjies nie, maar ook breekware wat met blomme, voëls, vrugte en landskappe versier is, is in die Rococostyl vervaardig. Die rocaille en coquille, die skulpmotiewe wat kenmerkend is vir die periode wat die Rococo voorafgegaan het, het heel eerste in die herehuise van Parys vorm begin kry. Die vertrek is as 'n geheel beskou waarin meubels, versiering en skilderkuns 'n ewe belangrike rol gespeel het. 

Die vertrekke was heeltemal simmetries en met die asimmetriese ornamente het dit ŉ prettige, ontspannende atmosfeer geskep. Kenmerkend is die pastelkleure wat met goud en silwer getint is. Bekende versierders was Pierre Lepautre (ca. 1648 -1716), Gilles Marie Oppenordt (1672- 1742) en Justin-Aurèle Meissonnier (1695 - 1750), wat in Duitsland werksaam was. In 1634 het hulle 'n boek oor ornamente, "Livre d'ornements", gepubliseer, wat baie invloed in Duitsland, Frankryk en die res van Europa uitgeoefen het. 

Meubels is by die interieur aangepas: die pote is swierig gebuig en die verskillende onderdele is deur pragtige, ornamentele, vergulde brons bymekaar gehou. Nie net die ornamente nie maar dikwels ook die meubels was simmetries. 'n Tipiese Rococo-meubelstuk was die commode (laaikas), die skryftafel en die konsoletafeltjie. Die meubelstukke was onontbeerlik in elke huis en ŉ spieël is daarbo gehang. Daar het 'n paar nuwe meubelstukke ontstaan wat veral vir gemak ontwerp is, byvoorbeeld die canapé ('n lae, breë bank), die chaiselongue (leuningsofa) en die bergère ('n leunstoel met 'n voetbankie).



</doc>
<doc id="118727" url="https://af.wikipedia.org/wiki?curid=118727" title="Konstitusie-heuwel">
Konstitusie-heuwel

Konstitusie-heuwel (Engels: "Constitution Hill") is 'n voormalige tronk en militêre fort by Kotzestraat 11 in Braamfontein, Johannesburg, aan die westelike kant van Hillbrow. Dit is tans die setel van die Grondwetlike Hof van Suid-Afrika.

In 1996 is "Nommer Vier", die voormalige tronk vir swart mansgevangenes, as die ligging van die nuwe Grondwetlike Hof van Suid-Afrika gekies. 'n Internasionale kompetisie is vir die ontwerp en bou van die hof geloods, wat deur 'n plaaslike span gewen is. Die argitekte was Janina Masojada, Andrew Makin en Paul Wygers. Die nuwe gebou is met die stene van die afgebreekte verhoorafwagtende vleuel gebou en die eerste hofsitting het in Februarie 2004 daar plaasgevind.

Lede van die publiek kan die hofsittings bywoon of die kunsversameling in die atrium besigtig. Die hof huisves meer as 200 kontemporêre kunswerke wat deur Albie Sachs, afgetrede regter van die Grondwetlike Hof, saamgestel is. Dit sluit werke van o.a Gerard Sekoto, William Kentridge en Cecil Skotnes in.

Buite die houtdeure van die hofgebou, in die middel van 'n plein en in een van die trappe van die ou tronk ingebou, is die "ewige vlam van demokrasie". Die vlam is in 2012 aangesteek toe Suid-Afrika die 15de herdenking van die ondertekening van die grondwet gevier het.

Paul Kruger, die president van die Zuid-Afrikaansche Republiek (ZAR), het in 1892 opdrag vir die bou van die eerste hoë-sekuriteit gevangenis op hierdie strategiese heuwel met 'n uitsig oor sentrale Johannesburg gegee. Prisoniers is gebruik om die nuwe tronk te bou en dit is in 1893 amptelik geopen. Aanvanklik is net Blanke oortreders hier aangehou. Die eerste Swart prisoniers is in 1894, nadat die Twiststraat-gevangenis in 'n polisiekantoor omskep is, na die tronk gebring.

In 1896 is die gevangenis in 'n militêre fort omskep. Tydens die Jameson-inval het 'n groep Britse uitlanders probeer om die regering omver te werp en Johannesburg oor te neem. Die inval het misluk, maar dit noop die ZAR-regering om 'n aantal forte te bou om sy militêre vermoë te versterk. Een daarvan is die Ou Fort-gebou rondom die gevangenis. Die Ou Fort neem drie jaar om te voltooi, en is uiteindelik in Junie 1899 teen 'n koste van £ 40 000 geopen.

Ná die uitbreek van die Tweede Vryheidsoorlog is die tronk vir krygs- en politieke gevangenes gebruik. Die tronk was oorbevolk met 569 prisoniers, reeds 213 oor kapasiteit. In 1900 is Johannesburg aan Brittanje afgestaan en is Boere-simpatiseerders (soos James Thompson Bain) hier aangehou, en is Cornelis Broeksma, David Garnius Wernick en Burger Vermaak hier tereggestel.

Teen 1904 verdubbel die bevolking en is nuwe strukture, insluitende "Nommer Vier" vir Swart manlike prisoniers, gebou. Die oorspronklike vrouetronk en die tronk vir verhoorafwagtendes is ook gedurende die tyd opgerig. As gevolg van oorbevolking en die swak uitleg het sanitasie en siektes ernstige probleme veroorsaak, en is ekstra bewaarders in diens geneem om dissipline te handhaaf.

Mahatma Gandhi in 1908 deur die Britse owerheid hier vir sy passiewe versetbeweging aangehou.

In 1910 word daar met die bou van die nuwe vrouetronk begin. Die Victoriaanse gebou het 'n beraamde £ 262 871 gekos, meer as ses keer die koste van die Ou Fort sowat 15 jaar tevore.

In 1913 is talle wit mynwerkers wat gestaak het hier opgesluit, en in 1904 ook wit spoorwegwerkers wat oor afleggings gestaak het. Christiaan de Wet en ander rebelle is in 1904 hier aangehou omdat hulle ontevrede was oor Suid-Afrika se betrokkenheid by die Eerste Wêreldoorlog aan die kant van Groot-Brittanje.

Teen 1920 was "Nommer Vier" so vervalle dat prisoniers al deur die ystermure kon ontsnap. Verbeterings is aangebring en in 1927 is dit met die rioolstelsel verbind.

Verdere mynstakings in 1922 lei tot die afkondiging van krygswet. Ongeveer 1500 mense is in hegtenis geneem en die leiers is na dié tronk gebring.

Tydens die Tweede Wêreldoorlog is prisoniers algemeen by skole, hospitale en ander inrigtings gebruik, omdat 'n groot deel van die manlike bevolking by die oorlog betrokke was. In 1942 is lede van die Ossewa Brandwag vir dade van geweld en sabotasie tydens die Tweede Wêreldoorlog tronk toe gestuur.

In 1948 kom die Nasionale Party aan bewind, wat tot 'n toename in prisoniers lei, hoofsaaklik as gevolg van mense wat apartheidswette oortree. Tussen 1947 en 1948 was daar 'n deurloop van meer as 90 000 mense, met 'n daaglikse gemiddeld van 2 200 prisoniers.

In 1956 is aktiviste soos Nelson Mandela, Oliver Tambo, Walter Sisulu en Joe Slovo vir twee weke hier aangebou alvorens hulle na die Pretoria-gevangenis oorgeplaas is. In 1958 protesteer 2000 vroue teen die paswette, Albertina Sisulu en Winnie Madikizela-Mandela is van dié wat in hegtenis geneem en na die vrouetronk gebring is.

Ingewandskoors (buiktifus) breek in 1959 in die tronk uit. Die gevangenisdiens vra die regering vir beter fasiliteite, soos spoeltoilette en 'n beter hospitaal. Meer tronke is geopen, wat die gemiddelde bevolking van ongeveer 4 000 tot 1 500 verlaag.

Gedurende die Soweto-opstand is talle studente, sommige onder 18 jaar, in hegtenis geneem en hier aangehou.

Die gevangenis is in 1983, byna 'n honderd jaar na die Ou Fort gebou is, gesluit. Al die gevangenes is na die nuwe Diepkloof-gevangenis in Johannesburg-Suid oorgeplaas.



</doc>
<doc id="118728" url="https://af.wikipedia.org/wiki?curid=118728" title="Lys van monarge van Skotland">
Lys van monarge van Skotland

Die monarg van Skotland was die staatshoof van die Koninkryk van Skotland. Volgens tradisie was die eerste koning van Skotland (Engels: "King of Scots"; Middelskots: "King of Scottis", moderne Skots: "King o Scots", Skots-Gaelies: "Rìghrean Albannaich") Kenneth MacAlpin (Cináed mac Ailpín), wat die staat in 843 gestig het. Die onderskeid tussen die Koninkryk van Skotland en die Koninkryk van die Pikte is eerder die resultaat van latere Middeleeuse mites en verwarring weens die naamsverandering van "Rex Pictorum" (koning van die Pikte) tot "Rí Alban" (koning van Alba) tydens die bewind van Donald II, toe omstreeks die einde van die 19de eeu in die annale oorgeslaan is van Latyn na die omgangstaal. Teen dié tyd het die woord Alba in Skots-Gaelies verwys na die Koninkryk van die Pikte, eerder as Brittanje (die ouer betekenis).

Die Koninkryk van die Pikte het in Gaelies bekend geword as die Koninkryk van Alba, en later as "Scotland" in Engels en Skots; dit is vandag nog so bekend. Teen die laat 11de eeu op die laatste het Skotse konings die Latynse term "rex Scottorum" (koning van Skotland) vir hulself gebruik. Die titel "King of Scots" het in onbruik verval ná 1707, toe Skotland en Engeland verenig en Groot-Brittanje geword het. Koningin Anna was die laaste monarg van Skotland en Engeland en die eerste monarg van Groot-Brittanje, hoewel die twee koninkryke sedert 1603 al dieselfde monarg gehad het. Haar oom, Karel II, was die laaste Skotse monarg wat in Skotland gekroon is – in 1651 in Scone.

Die bewind van Kenneth MacAlpin was die begin van wat dikwels die Huis van Alpin genoem word, hoewel dit ’n heel moderne term is. Sy afstammelinge was in twee takke verdeel; die troon sou tussen hulle wissel; die dood van ’n koning van een tak sou gevolg word deur ’n oorlog of sy moord deur ’n aanspraakmaker van die ander tak. Malcolm II was die laaste koning van die Huis van Alpin. Hy het daarin geslaag om van al sy teenstanders ontslae te raak en omdat hy geen seuns gehad het nie, het die troon ná sy dood gegaan aan Duncan I, sy dogter se seun. Dit was die begin van die Huis van Dunkeld.

<nowiki>*</nowiki> Getuienis van Eochaid se bewind is onduidelik; hy was dalk nooit koning nie of het saam met Giric regeer. Amlaíb is net bekend vanweë ’n verwysing na sy dood in 977, waar hy koning van Alba genoem word; dit is bekend dat Kenneth II in 972–973 steeds koning was en daarom moes Amlaíb die bewind tussen 973 en 977 oorgeneem het.

<nowiki>†</nowiki> Eochiad was ’n seun van Run, koning van Strathclyde, maar sy ma was ’n dogter van Kenneth MacAlpin.

Duncan het die troon bestyg as die seun van Malcolm II se dogter. Hy was ook die erfgenaam van Malcolm I omdat sy oupa aan vaderskant, Duncan van Atholl, die derde oudste seun van Malcolm I was. Die Huis van Dunkeld was dus nou verwant aan die Huis van Alpin. Macbeth het Duncan in ’n geveg gedood en daarna lank en redelik suksesvol regeer. In ’n reeks gevegte tussen 1057 en 1058 het Duncan se seun, Malcolm III, Macbeth verslaan en doodgemaak, asook Macbeth se stiefseun en erfgenaam, Lulach. Hy het toe die troon opgeëis. Die dinastiese gevegte het nie daar geëindig nie: ná Malcolm se dood in ’n geveg het sy broer Donald Ban aanspraak gemaak op die troon en Malcolm se seuns uit Skotland verban. ’n Burgeroorlog het in die familie uitgebreek, met Donald Ban en Malcolm se seun Edmund aan die een kant en Malcolm se ander seuns, wat deur Engeland gerugsteun is, aan die ander – hulle is aanvanklik deur Duncan II aangevoer en daarna deur Edgar. Edgar het geseëvier en sy oom en broer na kloosters gestuur. Ná die bewind van David I was die Skotse opvolging volgens eersgeboortereg; die troon het gegaan van vader na seun en, indien onmoontlik, van broer na broer.

Die laaste koning van die Huis van Dunkeld was Alexander III. Hy en sy vrou het twee seuns en ’n dogter gehad. Teen 1286 was sy seuns dood en sy dogter, Margaret, het ’n dogter by Erik II van Noorweë gehad, ook Margaret. Sy dogter is egter daarna dood. Alexander het weer getrou, maar vroeg in 1286 is hy in ’n ongeluk dood. Sy tweede vrou, Yolande van Dreux, was swanger, maar teen November 1286 is alle hoop laat vaar dat haar kind lewend gebore sou word. Die Bewaarders van Skotland het toe Alexander se driejarige kleindogter, Margaret van Noorweë, in die Verdrag van Salisbury as koningin van Skotland aangewys. Sy het tot in 1290 in Noorweë gebly en is toe na Engeland gestuur. Sy is egter op die vaart oorlede en het nooit haar voet op Skotse grond gesit nie. Sy word dus soms nie as koningin erken nie.

Die dood van Margaret van Noorweë het ’n twee jaar lange tussenregering in Skotland ingelui weens ’n opvolgingskrisis. Die afstammelinge van William I was uitgesterf en daar was nie ’n duidelike erfgenaam volgens eerstegeboortereg nie. Dertien kandidate het na vore getree, onder andere John de Balliol, die agterkleinseun van William I se jonger broer David van Huntingdon, en Robert de Brus, lord van Annandale, David van Huntingdon se kleinseun. Die Skotte het Eduard I van Engeland gevra om oor ’n opvolger te beslis. Hy het dit gedoen, maar die Skotte gedwing om aan hom as opperleenheer trou te sweer. Eindelik is John de Balliol gekies; hy was ’n swak en onbekwame leier en is in 1296 gedwing om te abdikeer deur Eduard I, wat toe probeer het om Skotland by Engeland in te lyf.

Skotland het 10 jaar lank nie ’n eie koning gehad nie. Die Skotte het egter geweier om deur Engeland regeer te word; eers het William Wallace en, ná sy teregstelling, Robert the Bruce (die kleinseun van die 1292-aanspraakmaker Robert de Brus) teen Engeland geveg. Bruce en sy ondersteuners het ’n medeaanspraakmaker op die troon, John III Comyn, lord van Badenoch, op 10 Februarie 1306 in Dumfries vermoor. Robert is kort daarna in Scone tot koning van Skotland gekroon. Sy energie en die opvolging van die sterk Eduard I in Engeland deur sy swakker seun, Eduard II, het Skotland help bevry van Engelse heerskappy. Teen 1329 het Engeland in ’n verdrag Skotland se onafhanklikheid aanvaar. Robert se seun David het die troon as kind bestyg. Engeland het hul oorlog teen Skotland hervat en David is deur Edward Balliol, die seun van koning Jan, gedwing om te vlug. Edward het homself toe laat kroon as koning van Skotland (1332–1336) en van die Skotse grondgebied in die suide aan Engeland gegee voordat hy uitgedryf is. David het ’n groot deel van sy lewe in bannelingskap deurgebring – eers in vryheid in Frankryk en daarna in gevangenskap in Engeland; hy het eers in 1357 na Skotland teruggekeer. Hy het nie kinders gehad nie en met sy dood in 1371 het die Huis van Bruce uitgesterf.

Edward Balliol was die seun van koning John Balliol, wat self vier jaar lank regeer het. Nadat hy geabdikeer het, het John in Frankryk gaan woon. Terwyl David II minderjarig was, het Edward Balliol die geleentheid aangegryp om aanspraak op die troon te maak. Hy is deur die Engelse gesteun en het David se magte verslaan en homself in 1332 as koning laat kroon. Hy is gou deur Skotse magte verslaan en teruggestuur na Engeland. Met Engelse steun sou hy nog twee keer probeer om die troon oor te neem: in 1333 en 1335. Sy tydjie op die troon was elke keer kort voordat hy weer teruggestuur is Engeland toe – die laaste keer in 1336. Toe David in 1341 terugkeer uit bannelingskap, het Edward die meeste van sy steun verloor. Toe David II in 1346 in ’n geveg gevang is, het Edward nog ’n laaste poging aangewend om die troon op te eis, maar hy het min steun gehad en die veldtog het misluk. In 1356 het hy afstand gedoen van enige aanspraak op die Skotse troon.

Robert the Steward ("die Hofmeester") was ’n kleinseun van Robert I. Hy is in 1316 gebore en was dus ouer as sy oom, David II. Toe hy koning word, was hy dus al te oud om op ’n lewendige manier te regeer. Dit was ook die geval met sy seun, Robert III, wat lewenslange beserings opgedoen het in ’n perdry-ongeluk. Hulle is gevolg deur ’n reeks regentskappe vanweë die jong ouderdom van die opvolgers. Die Stewart-tydperk is dus gekenmerk deur tye van min aktiwiteit waarin die adellikes groot mag uitgeoefen het, gevolg deur tye waarin die monarg regeer het en waartydens hulle probeer het om die probleme op te los wat veroorsaak is deur hul jeug en die langtermynuitwerking van vorige bewinde. Om oor Skotland te regeer het al hoe moeiliker geword, terwyl die magtige adel al hoe meer onregeerbaar geword het; Jakobus I se pogings om die wanorde in die ryk te beëindig het gelei tot ’n sluipmoord op hom; Jakobus III is in ’n siviele oorlog tussen hom en die adel, wat deur sy eie seun gelei is, dood. Jakobus IV, wat ’n streng leier was en die aristokrate onderduk het, is in die Slag van Flodden dood. Daarna is sy vrou, Margaret Tudor, wat die benoemde regent vir hul jong seun, Jakobus V, was, deur die adel onttroon. Jakobus V se eie vrou, Maria van Guise, het oor Skotland regeer tydens die regentskap van haar jong dogter, Maria I, deur die adellike faksies te verdeel en oorwin en deur Franse omkoopgeld vrylik uit te deel. Eindelik was Maria I, die dogter van Jakobus V, nie in staat om Skotland te regeer nie weens die teenstand van die adel en die onversoenlikheid van die bevolking, wat ten gunste van Calvinisme was en haar Katolisisme afgekeur het; sy is gedwing om te abdikeer en na Engeland te vlug. Hier is sy 18 jaar lank gevange gehou en eindelik tereggestel weens verraad teen die Engelse koningin Elizabeth I. Ná haar abdikasie het haar seun, wie se pa ’n junior lid van die Stewart-familie was, koning geword.

Die Stewarts van Lennox was ’n junior tak van die Stewart-familie. Hulle was nie direkte manlike afstammelinge van Robert II, die eerste Stewart koning, nie maar van sy afstammeling Alexander Stewart, 4de Hofmeester van Skotland. In die verdrag van die Auld-alliansie met Frankryk het hulle hul van na die Franse vorm, Stuart, verander. Die seun van die Graaf van Lennox, Hendrik, lord Darnley, het met Maria I van Skotland getrou en hul seun, as die eerste koning van die Lennox-tak van die Stewart-familie, het as ’n Stuart regeer.

Jakobus VI het in 1603 ook koning van Engeland en Ierland geword as Jakobus I ná die dood van sy agterkleinniggie Elizabeth I. Hoewel die twee lande onafhanklik gebly het, was die monargie hoofsaaklik in Engeland gesetel.

Karel I, Jakobus se seun, is tereggestel tydens die Engelse burgeroorlog, wat agt jaar geduur het. Die Engelse parlement het toe hul monargie afgeskaf. Die Skotte het besluit om bande met Engeland te verbreek en aangekondig Karel I se seun, Karel II, sou koning van Skotland word. Hy het tot in 1651 regeer, waarna die weermag van Oliver Cromwell Skotland beset en Karel II in ballingskap gedryf het.

Met die herinstelling van die monargie het die Stuarts weer konings van Skotland geword. Tydens die bewind van Karel II is die Skotse parlement egter afgeskaf en is sy broer, Jakobus, aangestel as goewerneur van Skotland. Jakobus self het in 1685 koning James VII geword. Hy is egter drie jaar later weens sy Katolieke geloof uit Engeland verdryf. Sy dogter, Maria, en haar man, Willem van Oranje, is die troon aangebied. Hulle het saam regeer as Willem III en Maria II.

’n Poging om ’n Skotse koloniale ryk as teenvoeter vir Engeland te stig het misluk en die Skotse adellikes wat dit vir hul eie gewin gefinansier het, was daarna bankrot. In dié tyd het koningin Anna, die dogter van Jakobus II en suster van Maria II, die troon bestyg. Sy het verskeie kinders gehad, maar het almal oorleef. Daarna was haar halfbroer, Jakobus, wat toe in bannelingskap in Frankryk gewoon het, haar erfgenaam. Die Engelse het die Protestantse Sophia van Hannover (’n kleindogter van Jakobus VI) as erfgenaam verkies. Die Skotte, wat prins James verkies het (as ’n Stuart was hy van Skotse afkoms), het gedreig om van Engeland af weg te breek en James as koning te kies. Om die unie tussen die twee lande te bewaar, het die Engelse ’n plan beraam om Skotland en Engeland te verenig in een koninkryk, die Koninkryk van Groot-Brittanje, wat deur een monarg regeer word en met ’n enkele parlement. Albei nasionale parlemente het ingestem (die Skotte teensinnig). Hoewel monarge daarna steeds oor Skotland regeer het, het hulle dit in die eerste plek gedoen as monarge van Groot-Brittanje, en van 1801 af van die Verenigde Koninkryk.

Jakobus VII het bly aanspraak maak op die troon van Skotland, Engeland en Ierland. Toe hy in 1701 sterf, het sy seun, Jakobus, vir die res van sy lewe ’n aanspraakmaker geword en homself Jakobus VIII van Skotland en III van Engeland en Ierland genoem, selfs nadat Engeland en Skotland saam Groot-Brittanje geword het. In 1715, ’n jaar ná die dood van sy halfsuster, koningin Anna, en die troonbestyging van hul neef George van Hannover, het Jakobus in Skotland aangekom en die troon probeer opeis. Hy het misluk en moes noodgedwonge terug Europa toe vlug. ’n Tweede poging deur sy seun, Karel, namens sy pa het ook misluk. Albei Jakobus se kinders is sonder erfgename dood.


Ná 1807 het die Jakobitiese aanspraakmaking gegaan na die Huis van Savoje (1807–1840), daarna die Modena-tak van die Huis van Habsburg-Lorraine (1840–1919) en eindelik die Huis van Wittelsbach (sedert 1919). Die huidige erfgenaam is Franz, die Hertog van Beiere. Nie hy of enige van sy voorgangers het die troon probeer opeis nie.




</doc>
<doc id="118731" url="https://af.wikipedia.org/wiki?curid=118731" title="Magalina Postma">
Magalina Postma

Magalina Margaritha Postma (vroeër Uys, née Bronkhorst, Koedoespoort, Pretoria, Transvaal, 16 of 26 Desember 1868 – Pretoria, 7 Augustus 1955) was ’n skrywer en leidster in die Vroue-Nasionale Party.

Magalina Bronkhorst was ’n dogter van Philippus Karel Bronkhorst en sy vrou, Anna Elizabeth Zirka Jacoba Erasmus. Sy is op 7 Desember 1886 in Pretoria getroud met Daniel Jacobus Elardus Erasmus van Randjesfontein, Pretoria, wat in 1897 lid was van die kommando wat sir Leander Starr Jameson tydens die Jameson-inval aangekeer het. Op 26 Desember 1898 is sy getroud met Pieter Gysbert Steyn Uys, lid van die Volksraad van die Zuid-Afrikaansche Republiek. Hy is in 1907 in Italië oorlede. Op 20 Januarie 1911 is sy getroud met ds. Dirk Postma, die jongere, ’n seun van die stigter van die Gereformeerde Kerk in Suid-Afrika, ds. Dirk Postma. Ds. Postma jr. was van 1884 tot 1888 leraar van die Gereformeerde kerk Fauresmith, van 1889 tot 1890 van Humpata in Angola, van 1891 van die kombinasie Fauresmith-Petrusburg en van 1894 tot 1897 van Steynsburg. In laasgenoemde jaar het hy ’n beroep aangeneem na sy geboortedorp, Rustenburg, waar hy op 6 Mei 1897 as leraar van die plaaslike Gereformeerde kerk bevestig is. Weens insolvensie, wat deels toegeskryf kan word aan die spandabelheid van sy eerste vrou, neem hy op 30 Junie 1905 ontslag en word daarna as predikant afgesit. Hy het tevergeefs probeer om herstel te word en het intussen ’n bestaan gevoer as ’n reisende agent wat boeke en ander ware op die platteland verkoop het. Haar man het hom in enkele spekulatiewe transaksies begewe, maar in onbemiddelde omstandighede op Hopetown in die Karoo gesterf en is aldaar begrawe ná sy dood in 1919. Sy weduwee het blykbaar nie weer getrou het nie.

Magalina Uys was ten tyde van haar huwelik met ds. Postma ’n bekende inwoner van Middelburg, Transvaal. Hier het sy ’n tak van die Vroue- Nasionale Party gestig, waarvan sy voorsitster was. In die tyd ná die Rebellie het sy £100 tot die Helpmekaarfonds bygedra. Sy het deelgeneem aan die vrouedemonstrasie in Pretoria tydens die Rebellie om die regering om amnestie vir die rebelle te vra en het minstens ses jaar lank in die hoofbestuur van die Vroue-Nasionale Party gedien. 

Twee versamelwerke het uit haar pen verskyn: "Stemme uit die vrouekampe gedurende die Tweede Vryheidsoorlog tussen Boer en Brit van 1899 tot 1902" (Potchefstroom, 1925) en "Stemme uit die verlede: ’n versameling van beëdigde verklarings van vroue wat tydens die Tweede Vryheidsoorlog in die konsentrasiekampe verkeer het" (Johannesburg, 1939). 



</doc>
<doc id="118733" url="https://af.wikipedia.org/wiki?curid=118733" title="Johannes Steenkamp">
Johannes Steenkamp

Johannes Jurgens Antonie Steenkamp (Burgersdorp, Kaapkolonie, 4 Julie 1875 – onbekend) was ’n boer op die plaas Môreson in die distrik Albert, stryder in die Tweede Vryheidsoorlog, kommandant van die Unie-verdedigingsmag asook ’n voorman in die Nasionale Party en Gereformeerde Kerk.

Steenkamp het grootgeword op die plaas Vaalbank in sy geboortedistrik. Aan die Tweede Vryheidsoorlog het hy onder genl. Jan Smuts deelgeneem, eers as gewone burger en later as veldkornet tot die einde van die gewapende stryd in 1902. Hy het onder meer by Calvinia en Fraserburg geveg. Tydens die Driejarige Oorlog is hy nooit gevang nie en het die wapen afgelê op Hopetown.

Steenkamp het gehelp om die eerste Nasionale Party-tak te stig (die bron vermeld nie waar nie). Van die Gereformeerde kerk Burgersdorp was hy minstens sewe jaar lank ouderling. Later was hy kommandant in die Verdedigingsmag. 



</doc>
<doc id="118736" url="https://af.wikipedia.org/wiki?curid=118736" title="Rooikalkoentjie">
Rooikalkoentjie

Die rooikalkoentjie ("Gladiolus alatus" L.) is 'n geofiet wat endemies aan Suid-Afrika is. Dit kom in die Noord-Kaap voor en van Nieuwoudtville tot Bredasdorp en Caledon. Op die SANBI-rooilys word dit as 'veilig' (LC) gelys. 


</doc>
<doc id="118739" url="https://af.wikipedia.org/wiki?curid=118739" title="Sydney Brenner">
Sydney Brenner

Sydney Brenner (13 Januarie 1927 – 5 April 2019) was 'n Suid-Afrikaanse molekulêre bioloog en Nobelpryswenner. In 2002 wen hy die Nobelprys vir Fisiologie of Geneeskunde saam met H. Robert Horvitz en John Sulston vir hul ontdekkings oor die genetiese regulering van orgaan-ontwikkeling en geprogrammeerde seldood.

Brenner is op 13 Januarie 1927 as die seun van Joodse immigrante in Germiston gebore. Sy pa (Morris Brenner) kom in 1910 uit Litaue, en sy ma (Lena Blacher) in 1922 uit Letland in Suid-Afrika aan. Brenner is aan die Germiston Hoërskool en die Universiteit van die Witwatersrand opgelei. Vervolgens voltooi hy sy PhD aan die "Exeter College" in Oxford. In 1953 was hy saam met Dorothy Hodgkin, Leslie Orgel, Jack Dunitz en Beryl Oughton van die eerste mense om 'n model van die struktuur van DNS te sien, wat deur Francis Crick en James Watson geskep is. Op daai oomblik was hy by die fakulteit skeikunde van die Universiteit van Oxford werksaam. Brenner werk later met Crick in die Cavendish-laboratorium, asook by die Laboratorium van Molekulêre Biologie in Cambridge.

Brenner maak in die 1960's fundamentele ontdekkings op die gebied van molekulêre biologie, wat toe opgang beleef. So was hy by die identifikasie van boodskapper-RNS ("mRNA", "messenger RNA") betrokke, en ontdek hy en Crick ""frameshift""-mutasies in 1961. Die navorsing gee al deels insig in die genetiese kode. Brenner fokus vervolgens op die gebruik van rondewurms ("Caenorhabditis elegans") as 'n modelorganisme om die ontwikkeling van diere te ondersoek. Brenner kies hierdie 1 millimeter lang, deursigtige wurmpies omdat dit vir genetiese analise geskik is, en vinnig in groot hoeveelhede geteel kan word. Die titel van sy Nobeltoespraak, ""Nature's Gift to Science"", is 'n verwysing na hierdie wurms.

In 1996 stig hy Berkeley se Instituut vir Molekulêre Wetenskappe en word in 2000 'n "Distinguished Research Professor" aan die Salk-instituut vir Biologiese Studies. Hy verbind hom aan die "Institute of Molecular and Cell Biology" in Singapoer, die "Okinawa Institute of Science and Technology", die "Janelia Farm Research Campus" en die "Howard Hughes Medical Institute". Hy is ook lid van die Raad van Wetenskaplike Bestuur aan die "The Scripps Research Institute". Brenner het vir jare lank artikels vir die tydskrif "Current Biology" geskryf.

Op 11 Oktober 2006 wen Brenner A*STAR ("Agency for Science, Technology and Research") se Nasionale Wetenskap en Tegnologie-medalje in Singapoer. Hy is op 5 April 2019 in Singapoer, op die ouderdom van 92, oorlede.



</doc>
<doc id="118743" url="https://af.wikipedia.org/wiki?curid=118743" title="Allan McLeod Cormack">
Allan McLeod Cormack

Allan MacLeod Cormack (1924–1998) was 'n Suid-Afrikaansgebore natuurkundige. In 1979 wen hy en Godfrey Hounsfield die Nobelprys vir Fisiologie of Geneeskunde vir die ontwikkeling van rekenaartomografie (mediese CT-skandering). In 2002 is die Orde van Mapungubwe postuum aan hom toegeken vir sy bydrae tot die wetenskap.

Cormack is op 23 Februarie 1924 in Johannesburg gebore. Hy was die jongste van drie kinders. Sy ouers, George Cormack en Amelia McLeod Cormack, het kort voor die Eerste Wêreldoorlog uit die noorde van Skotland na Suid-Afrika geëmigreer. Hy word aan die Rondebosch Hoërseunskool in Kaapstad onderrig, waar hy onder andere lid van die debat- en die tennisspan was. Vervolgens studeer by natuurkunde aan die Universiteit van Kaapstad en verwerf sy B.Sc. in 1944. Daarna studeer hy kristallografie aan dieselfde universiteit, en verwerf 'n meestersgraad in 1945.

Van 1947 tot 1949 was hy 'n navorsingstudent aan die Universiteit van Cambridge, waar hy by die Cavendish-laboratorium onder Otto Frisch aan probleme met helium-6 werk. Hier ontmoet hy sy toekomstige vrou, Barbara Seavey, 'n Amerikaanse natuurkundestudent.

In 1950 keer hy na die Universiteit van Kaapstad terug. Ná 'n sabbatsjaar aan die Harvard-universiteit in 1956–57, besluit hy en sy vrou om na die Verenigde State te verhuis. Cormack begin hier as 'n professor aan die Tufts-universiteit te werk. In 1966 kry hy Amerikaanse nasionaliteit.

Hoewel hy hom hoofsaaklik op deeltjiefisika toegespits het, het hy ook in X-strale belanggestel. Hy ontwikkel die teoretiese beginsels vir CT-skandering, 'n metode op wiskundige analise gegrond, waarmee akkurate beeld-rekonstruksie van X-strale verkry kan word. Sy resultate is onderskeidelik in 1963 en 1964 in twee artikels in die "Journal of Applied Physics" gepubliseer. Dit kry egter min aftrek nie, totdat Hounsfield en sy kollegas die eerste CT-skandeerder in 1971 met behulp van Cormacks se teoretiese berekeninge bou. Cormack en Hounsfield het die Nobelprys vir hul afsonderlike bydrae tot die ontwikkeling van die CT-skandeerder gedeel.

Cormack is op 7 Mei 1998 in Winchester (Massachusetts) aan kanker oorlede. Hy was 74 jaar oud.


</doc>
<doc id="118744" url="https://af.wikipedia.org/wiki?curid=118744" title="Aaron Klug">
Aaron Klug

Sir Aaron Klug (1926–2018) was 'n Britse skeikundige en biofisikus van Litause afkoms wat lank in Suid-Afrika gewoon het. Hy ontvang die Nobelprys vir Chemie in 1982, "vir sy ontwikkeling van kristallografiese elektronmikroskopie en die bepaling van die struktuur van biologies belangrike nukleïnesuur-proteïen komplekse".

Klug is op 11 Augustus 1926 in Želva, Litaue, gebore. Hy is die seun van die Joodse veeboer Lazar en Bella Silin Klug. Op tweejarige ouderdom verhuis hy met sy ouers na Suid-Afrika. Hy gaan in Durban skool en studeer daarna wetenskap aan die Universiteit van die Witwatersrand (B.Sc, 1941) en kristallografie aan die Universiteit van Kaapstad (meerstersgraad, 1947).

Vervolgens verhuis hy na Engeland waar hy sy doktorsgraad in 1953 aan Trinity-kollege in Cambridge verwerf. Aan die einde van 1953 gaan hy na die Birkbeck-kollege van die Universiteit van Londen, waar hy en Rosalind Franklin in John Desmond Bernal se laboratorium werk. Van 1958 tot 1962 was hy by die "Virus Structure Research Group" betrokke.

In 1962 begin hy werk by die pasopgerigte MRC-laboratorium vir Molekulêre Biologie in Cambridge. In die daaropvolgende jare gebruik Klug metodes van X-straaldiffraksie, mikroskopie en strukturele modellering vir die ontwikkeling van kristallografiese elektronmikroskopie. Met behulp van 'n elektronmikroskoop en 'n rekenaar het hy daarin geslaag om drie-dimensionele beelde van makromolekulêre komplekse te bou. Hiermee word 'n reeks twee-dimensionele beelde van kristalle vanuit verskillende hoeke geneem en tot 'n drie-dimensionele beeld gekombineer. Sy tegniek vorm die basis van rekenaartomografie, met die CT-skandeerder as praktiese toepassing daarvan.

Met sy metode kon hy die struktuur van chromatien, DNS en proteïene soos wat in die chromosoom voorkom, sien. Hy het ook tRNS (Transfer RNA) en verskeie virusse vergroot.

Van 1986 tot 1996 was hy die direkteur van die Laboratorium van Molekulêre Biologie.

Klug het talle pryse vir sy werk ontvang, onder andere die Heinekenprys vir Geneeskunde (1979), die Louisa Gross Horwitz-prys (1981), die Nobelprys vir Chemie (1982) en die Copley-medalje (1985). In 1988 is hy deur koningin Elizabeth tot ridder geslaan en in 1995 kry hy die Britse "Order of Merit". In 2005 is die Suid-Afrikaanse Orde van Mapungubwe (goud) vir buitengewone verdienste in die mediese wetenskap aan hom toegeken.


</doc>
<doc id="118745" url="https://af.wikipedia.org/wiki?curid=118745" title="Orde van Mapungubwe">
Orde van Mapungubwe

Die Orde van Mapungubwe word toegeken aan Suid-Afrikaanse burgers vir uitstaande prestasie en uitnemendheid. Die orde is in 2002 deur die regering van Suid-Afrika ingestel. Dit vervang die ouer "Orde van die Goeie Hoop", die "Orde van die Ster van die Suide" en die "Orde van Verdienste".

Die Koninkryk van Mapungubwe het meer as duisend jaar gelede in die noorde van Suid-Afrika bestaan. Dié koninkryk is onderskei deur 'n gesofistikeerde regeringstelsel, 'n ontwikkelde landboustelsel en myn- en metallurgienywerheid. Mapungubwe het wyd en syd handel gedryf – met lande tot so ver weg as China. Mapungubwe het in sy tyd die uitnemendheid van menslike denke en vindingrykheid verteenwoordig.

Mapungubwe-renoster – Hierdie welbekende goue beeldjie van 'n renoster is by die argeologiese vindplaas van Mapungubwe ontdek. 'n Met goud geplateerde figuurtjie is rondom 'n sagte kern – waarskynlik gekerfde hout – gevorm. Hierdie beeldjie is getuie van die uitnemende menslike vindingrykheid wat in die koninkryk bestaan het.

Mapungubwe-heuwel – Die heuwel vorm die agtergrond van die orde. Dit is 'n sandsteenheuwel wat neergelê is op modderafsettings in 'n droë, subtropiese gebied met ongereëlde somerreëns. Die uitgrawings by die vindplaas het getoon dat uitnemendheid gegroei het uit die moeilikste natuurlike omstandighede.

Mapungubwe-septer – Die septer van Mapungubwe word op die orde aan albei kante van die goudsmeltpot geplaas. Hierdie septer is ook in 'n graf by die vindplaas ontdek.
Versierde goudsmeltpot – Die basiese simmetriese vorms op die goudsmeltpot, wat oorvloei, is simbolies van die oorvloed aan uitnemendheid, wetenskap en kreatiwiteit en getuienis van die vroegste prestasies in die metallurgie.

Opkomende son – Die nuwe era wat vir Afrika aanbreek.
Vier uithoeke van die wêreld – Die uithoeke is simbolies van die prestasies van Suid-Afrikaners wêreldwyd.

Smeltoond – Die reinigende en lewegewende eienskappe van vuur, wat sedert die Ystertydperk gebruik is om ontwikkeling en uitnemendheid in beskawings en gemeenskappe te bevorder.

2002

2004

2005

2006

2007

2008

2009

2010

2011

2012

2014

2016


</doc>
<doc id="118746" url="https://af.wikipedia.org/wiki?curid=118746" title="Khami">
Khami

Khami is 'n historiese stad in Zimbabwe. Dit was 1450 tot 1683 die hoofstad van die Torwa-dinastie.

Khami is 22 kilometer van Bulawayo, die hoofstad van die provinsie Matabeleland-Noord geleë. Dit is 'n nasionale monument van Zimbabwe.

Die ruïnes van Khami is sedert 1986 op Unesco se lys van wêrelderfenisgebiede.



</doc>
<doc id="118748" url="https://af.wikipedia.org/wiki?curid=118748" title="Nuwejaarsblom">
Nuwejaarsblom

Die nuwejaarsblom ("Gladiolus cardinalis") is 'n plant wat endemies aan Suid-Afrika is. Dit kom in die Wes-Kaap voor. Op die SANBI-rooilys is dit as 'veilig' (LC) gelys.

Van die plekke waar dit in die wildernis aangetref word is naby Wemmershoek, Mont Rochelle natuurreservaat naby Franschhoek en Bainskloof naby Wellington. Dikwels groei dit naby 'n waterval, wat die ander naam 'watervalblom' verklaar.

Dit is 'n geofiet wat vanweë sy skouspelagtige blomme saam met "G. tristis" reeds in die vroeë 19de eeu gekweek is. Dit het begin in Brittanje en gebeur nou ook in Frankryk, Duitsland, die Verenigde State en Nederland. Dit het talle kultivars en kruisteeltprodukte opgelewer.

Die blombol is eiervormig en word nie dikker as 'n neut nie. Daaruit groei 'n regop, stywe stingel wat 50 cm hoog kan word met daarop 'n stekel van vyf of ses rooi blomme. Die blare groei reguit. Hulle is stewig, glad, lansvormig en groen van kleur.


</doc>
<doc id="118750" url="https://af.wikipedia.org/wiki?curid=118750" title="Cecilia Postma">
Cecilia Postma

Cecilia Johanna Postma (née Venter, Philipstown, Kaapkolonie, 23 Oktober 1885 – Pretoria, Suid-Afrika, 19 Julie 1946) was ’n predikantsvrou in die Gereformeerde Kerk wat, nadat sy 26 jaar lank weduwee was, in haar huis in Capital Park, Pretoria, vermoor is.

Cecilia Venter is op Philipstown gebore waar haar ouers gewoon het. Die dorp is in Mei 1863 aangelê as Gereformeerde kerkdorp vir lidmate van dié kerk wat nie langer die smaad en vervolging van die NG kerk op Colesberg kon verduur nie. Op haar geboortedorp het sy haar skoolopleiding ontvang. Ná haar vader se dood is haar moeder weer getroud, met Jan Coetzee van die plaas Brandvlei in die distrik Middelburg, Kaap, en het die familie ’n tyd lank daar gewoon waarna hulle na Steynsburg verhuis het. 

Voor haar huwelik met ds. Petrus Postma het sy ’n tyd lank onderwys gegee in die distrik Waterberg, Transvaal. Ds. Postma (1854–1919), van 1880 tot 1919 predikant in vier Gereformeerde gemeentes en die oudste seun van die grondlegger van dié kerkverband, ds. Dirk Postma, wat volwassenheid bereik het, is in 1877 met sy eerste vrou, Maria Coetsee, getroud. Ná haar dood in 1908 is hy getroud met Aafke Nienhuis (of die weduwee Oosterhuis), wat in 1914 oorlede is. Reeds in Desember daardie jaar is hy en Cecilia (toe 29) op Steynsburg in die huwelik bevestig. Indertyd was hy predikant van die Gereformeerde kerk Heidelberg, sy laaste werkkring waarin sy jong eggenote saam met hom gearbei het. Sy was ’n niggie van sy eerste vrou. Al drie sy huwelike was kinderloos. 

Haar man is onverwags op 4 Oktober 1919 oorlede op dieselfde daag dat sy kerkraad op sy versoek besluit het om by die meerdere vergadering aan te beveel dat hy, weens afnemende kragte, geëmeriteer word. 

Ná haar man se dood, toe mev. Postma 33 jaar oud was, het sy ’n ruk lank op Potchefstroom gewoon, maar in 1923 verhuis na Swartruggens waar haar swaer en suster, ds. en mev. B.J. de Klerk, destyds gewoon het terwyl hy die Gereformeerde kerk Swartruggens in kombinasie bedien het. Ná haar man se dood, het mev. Postma haar kragte gewy aan die bevordering van die belange van haar kerk en volk, aldus die naamlose skrywer wat verantwoordelik was vir haar lewensberig in die Gereformeerde Kerk se "Almanak" van 1947. Sy het in verskillende inrigtings en verenigings gedien wat hoofsaaklik met die opheffing van die volk te doen gehad het. Nadat ds. De Klerk in 1940 die beroep na die kombinasie Klerksdorp aangeneem het, het sy nog ’n tyd lank op Swartruggens bly woon ’n einde in 1942 na Pretoria verhuis.

Haar ongetroude broer, Petrus Venter, wat by haar ingewoon het, was afwesig met sake ten tyde van haar moor op 19 Julie 1946. Sy was alleen tuis. Daardie nag het die skokkende tyding haar suster en swaer op Klerksdorp deur middel van die polisie van Pretoria bereik.

Sy is in Johannesburg begrawe waar ook die stoflike oorskot van haar man rus.



</doc>
<doc id="118752" url="https://af.wikipedia.org/wiki?curid=118752" title="Christina Krüger">
Christina Krüger

Christina Maria Krüger (ook née Krüger, Bethulie, Oranje-Vrystaat, 18 April 1882 – 3 Junie 1947) was predikantsvrou in die Gereformeerde Kerke in Suid-Afrika. Haar man, ds. Gert Hendrik Jacobus Krüger, was leraar van Lydenburg-kombinasie 1903–1905, Barkly-Oos 1905–1926 en Parys 1926–1949, toe hy sy emeritaat aanvaar het. Hy is oorlede op 19 Februarie 1957. Haar seun, ook ds. G.H.J. Krüger (1923–2013), was leraar van Barkly-Oos 1949–1951, Laeveld 1951–1958, Benoni 1958–1969, Benoni-Noord 1969–1977 en Durban 1977–1989, toe hy sy emeritaat aanvaar.

Christina Krüger se grootvader aan vaderskant was Harm Krüger van die plaas Vaalbank, distrik Bethulie, ’n Volksraadslid van die Vrystaatse Republiek. Haar grootvader aan moederskant was Jan Pretorius van die plaas Pretoriusvlei, distrik Postmasburg, wat as seun van agt jaar die Trichardt-trek na Delagoabaai meegemaak het. Haar vader, Banie Krüger, van die plaas Winkelshoek, Bethulie, was ’n bekende en gerespekteerde man in sy omgewing.

Tydens die Tweede Vryheidsoorlog (1899–1902) het Christina Krüger, toe haar vader en ouer broer albei gevange was, as jong meisie saam met haar moeder, jongste broer en sussie op die plaas bly woon. Hulle het laat skeer en saai en sy het self koring gesny. Naderhand het hulle veiligheid gesoek deur met kar en perde en met soveel as wat hulle op die kar kon laai, te vlug. Saam met nog vlugtende vroue het hulle ’n laertjie gevorm. Toe hulle op ’n môre gevange geneem word, het die vyand kort bokant die vroue en kinders se hoof heen met kanonne op vlugtende burgers geskiet. Dit het groot konsternasie in die laer veroorsaak. Met die moedigheid en teenwoordigheid wat haar lewenslank sou kenmerk, het Christina Krüger op ’n miershoop gaan staan en met haar voorskootjie die wit vlag opgesteek. Dié voorskootjie en enkele ander tronkaandenkings is ná haar dood aan die Oorlogsmuseum in Bloemfontein geskenk. 

Die vroue en kinders is toe na die Bethulie-kamp vervoer. Daar het Christina Krüger ellende en smart ervaar wat sy haar lewe lank nie wou oorvertel nie. Net een aand tydens haar en haar man se lang huwelikslewe, het sy hom daarvan begin vertel, maar sy het naderhand vasgesteek en nooit die verhaal hervat nie.

Uit die konsentrasiekamp het sy ’n brief gestuur om die vegtende burgers te velde te bemoedig. Hierdie brief het in die vyandshande beland. Sy is gevolglik in hegtenis geneem, gestraf en saam met vier gewapende soldate na die tronk op Bethulie gestuur. Later is sy na Bloemfontein verskuif waar sy vier weke gevangenisstraf uitgedien het. 

Ná die oorlog, waartydens haar broertjie in die Bethulie-kamp oorlede is, is sy, haar moeder en sussie terug plaas toe om daar te sorg tot haar vader en ouer broer uit krygsgevangenskap uit Ceylon terugkeer. Die Driejarige Oorlog het haar skoolloopbaan beëindig. In November 1905 het sy in die huwelik getree met ds. G.H.J. Krüger, toe nog leraar van die kombinasie Gereformeerde kerk Barkly-Oos. Hulle sou eindelik langer as 41 jaar getroud wees. Vier van hul kinders het nog geleef ten tye van haar dood, drie seuns en ’n dogter. In Oktober 1948 is haar man weer getroud, met die weduwee Aletta Buys van Barkly-Oos, wat hom oorleef het. 

Volgens die naamlose skrywer van haar lewensberig in die Gereformeerde Kerk se "Almanak" van 1948 het sy gedurende haar huwelikslewe lief en leed "blymoedig en getrou" saam met haar man deurgemaak. Sy was vir hom ’n besieling in sy leraarswerk tot op die dag van haar dood. "(Vanweë) haar beminlike geaardheid was sy alombekend deur alle dele van die samelewing, waar sy gewoon het, en in wye kringe in Suid-Afrika. Dit blyk uit die baie briewe van deelneming wat ds. Krüger ná haar heengaan ontvang het. In daardie briewe word melding gemaak van haar mooie, vol en blymoedige lewe, selfs al het sy in haar hart ’n snerpende litteken gedra weens die blindheid van ’n paar van haar kinders. Haar glimlag, selfs onder smart, het almal aan die pastorie verwelkom, ryk sowel as arm. Daardie glimlag kon nog op haar laaste siekbed bespeur word telkens wanneer die bitter-swaar pyne haar ... net ’n verposinkie gegee het. Sy het ’n mooi, vol lewe gelei, die vriendelikheid en jammerhartigheid verpersoonlik. Sy was ’n ideale predikantsvrou, pastorie- en volksmoeder. Wie haar geken het, het dit kon aanvoel: (H)ier is ’n vrou, deur lyde en teleurstelling in haar lewe geheilig."



</doc>
<doc id="118756" url="https://af.wikipedia.org/wiki?curid=118756" title="G.H.J. Kruger">
G.H.J. Kruger

Ds. Gert Hendrik Jacobus Kruger (distrik Bethulie, Oranje-Vrystaat, 22 Oktober 1874 – Pretoria, Suid-Afrika, 19 Februarie 1957) was in die eerste helfte van die 20ste eeu predikant in drie werkkringe van die Gereformeerde Kerk: Lydenburg-kombinasie 1903–1905, Barkly-Oos 1905–1926 en Parys 1926–1949, toe hy sy emeritaat aanvaar. ’n Seun van hom, ook ds. G.H.J. Kruger (1923–2013), was leraar van Barkly-Oos 1949–1951, Laeveld 1951–1958, Benoni 1958–1969, Benoni-Noord 1969–1977 en Durban 1977–1989, toe hy sy emeritaat aanvaar. Terwyl sy broer ds. J.H. Kruger leraar was van die kombinasie Molteno van 1907 tot 1911 en daarna tot hy emeritaat aanvaar het in 1952 van Postmasburg. In dié tyd het onder sy leiding vyf nuwe Gereformeerde kerke in Kaapland noord van die Oranjerivier tot stand gekom waar daar met sy koms daarheen net Postmasburg was.

Ds. Kruger was ’n seun van Johannes Hendrik Kruger en Johanna Maria Snyman. Sy moeder was ’n diep godsdienstige en belese vrou wat vertroud was met die werke van dr. Abraham Kuyper. Sy was ook ’n gereelde leser van "Die Heraut" en "Stemmen des Tijds". Van haar 15 kinders het net sewe grootgeword, onder wie nog ’n seun wat predikant geword het, ds. J.H. Kruger (1878–1963). ’n Dogter en dus ’n suster van die latere ds. G.H.J. Kruger, Johanna Margaretha (1870–1943) was getroud met Chris Coetzee (1869–1934) en die moeder van die rektor van die PU vir CHO prof. J. Chris Coetzee (1893–1989). Gert Kruger se gesin het in 1895 van hul plaas, Beschuitfontein, distrik Venterstad, na Heidelberg, Tvl., verhuis. ('n Voorsaat van ds. Kruger, ook G.H.J. Kruger, was in 1860 toe hy eienaar van dié plaas was, een van die stigters van die Gereformeerde kerk Burgersdorp.) Hy het eerste skoolopleiding op Venterstad ontvang en het later na Burgersdorp gegaan waar hy die matrikulasie-eksamen afgelê het, bes moontlik aan die literariese afdeling van die Teologiese Skool Burgersdorp.

Saam met (die latere prof. ds.) J.D. du Toit (Totius) het hy sy kandidaatseksamen op 17 Junie 1899 afgelê, drie maande en 24 dae voor die begin van die Tweede Vryheidsoorlog op 11 Oktober daardie jaar. Weens die dreigende oorlog het hy toe nie ’n beroep ontvang nie. Toe die oorlog uitbreek was hy en prop. Du Toit in Transvaal en het dus as veldpredikers saam met die kommando's uitgetrek. Later is hy gevange geneem en na Middelburg, Kaap, gedeporteer. Daar het hy, nes ds. Willem Postma op dieselfde dorp, ’n lewensbestaan gemaak deur in ’n winkel te werk, maar kon hy ook ’n inkomste verdien deur vioolles te gee nadat hy aan die Teologiese Skool Burgersdorp leier van die "vioolband" was.

Ná die Driejarige Oorlog het prop. Kruger ds. Martinus Postma ses maande lank in die Johannesburgse gemeente van sy kerk bygestaan. Eindelik is hy op 19 Julie 1903 op Belfast deur ds. J.A. van Rooy tot herder en leraar van die kombinasie Lydenburg-Gereformeerde kerk Belfast bevestig. In 1905 is hy in die huwelik bevestig met Christina Maria Kruger, wat die Bethulie-kamp oorleef en tydens die oorlog vier weke tronkstraf in Bloemfontein uitgedien het nadat sy betrap is dat sy ’n brief van bemoediging aan die vegtende Boere geskryf het. Ten tyde van ds. Kruger se dood in 1957 het vier van sy vyf kinders nog geleef. Ds. Gerrit Kruger was die jongste.

In sy huweliksjaar, op 28 Januarie 1905, is ds. Kruger as leraar van Gereformeerde kerk Barkly-Oos bevestig. Sy dienstyd tot 1925 of '26 was die langste in die eerste 100 jaar van die gemeente, gestig in 1871, se bestaan. Aangesien die ou pastorie teen dié tyd baie bouvallig was, is ’n blok van ses erwe van die owerheid teen £200 verkry en kon die leraar en sy gesin die nuwe pastorie in Maart 1909. Die koste was £1 100, net sowat £130 minder as die koste van Dordrecht se Gereformeerde kerkgebou sowat twee jaar vantevore. In 1915 is die kerkgebou opgeknap en verbeter teen ’n koste van £370, wat alles dadelik betaal is. Volgens die Kerk se "Almanak" vir die jaar 1907 het die gemeente Barkly-Oos in 1906 248 belydende lidmate gehad en ’n sieletal van 526.

Sy volgende gemeente het met sy bevestiging daar in 1926 as Vredefort bekendgestaan, maar dié naam is in 1941 na Parys verander nadat die swaartepunt van die gemeente algaande ná sy stigting 1872 daarheen verskuif het. Ds. Kruger het die Woord op Vredefort in die twee kerkgebou bedien, wat in 1891 opgerig is om die ou kerkgebou van 1872 te vervang nadat dit omstreeks 1888 in onbruik geword het. Op Parys het ds. Kruger sy vrou in Junie 1947 aan die dood afgestaan. In Oktober 1948 is hy weer getroud, met die weduwee Aletta Buys van Barkly-Oos, wat hom oorleef het.

Op 20 Februarie 1949 het hy sê emeritaat aanvaar ná ’n 46-jarige ampstermyn. Hy het op Parys bly woon en nog tot enkele maande voor sy dood, in die algemene hospitaal in Pretoria nadat hy die week vantevore 'n ernstige operasie ondergaan het, op versoek met Woord- en Sakramentsbediening gehelp. Ook het hy op 5 Februarie 1955 die hoeksteen van die ultramoderne Paryse Gereformeerde kerk, ontwerp deur die Gereformeerde argitek Johan de Ridder, gelê. Ds. J.W. Jansen van Ryssen was indertyd Parys se predikant.

Ds. Kruger se seun, ook ds. G.H.J. Kruger, het in sy lewensberig in die GKSA se "Almanak" van 1958 die aandag daarop gevestig dat sy vader se gemeentes al drie min in lidmaattal was en dat dié lidmate in elke geval oor ’n uitgestrekte gebied gewoon het. So het die bediening besonderse eise aan hom gestel, maar volgens ds. Kruger jr. het sy vader "die ampswerk met die grootste getrouheid, liefde en ywer verrig".

In 1913 het ds. Kruger ook nog die lidmate van die Gereformeerde Kerk in Brits-Oos-Afrika (Kenia), in 1919 die lidmate in Suid- en Noord-Rhodesië en in 1924 dié in Portugees-Wes-Afrika (Angola) gaan bedien. In 1921 het hy die lidmate in die Boland bedien. Tydens sy verblyf op Parys het hy etlike jare lank ook nog Kroonstad, Hoopstad, Wepener, Thaba Nchu, Bloemhof en Makwassie bedien.

Buiten sy ampswerk het hy baie belanggestel in die jeug. Hy het jare lank in skoolkommissies en skoolrade gedien. Sy seun skryf: "Vir die jongmense in sy gemeentes het hy 'n besonder teer plekkie gehad. In gemeentelike samekomste, waarin veral ook die jongmense inbetrek kon word, het hy baie belang gestel. By sulke geleenthede het hy gewoonlik baie laat sing. Omdat hy 'n besondere liefhebber van goeie musiek was, moes die gemeentelike sang ook so goed en mooi as moontlik wees."

Ds. Kruger het ononderbroke vanaf 1912-1938 as kurator van die Teologiese Skool gedien en vanaf 1942-1952 as lid van die raad van die PU vir CHO. Ook in die openbare lewe het hy groot agting weggedra. Gevolglik het hy in verskillende openbare liggame gedien. Sy seun skryf: "Die Geloftefees-saal op Parys, wat in 1932 onder sy leiding opgerig is, is bewys van sy ywer en liefde in die volkslewe."

Ds. Kruger jr. skryf voorts: "Uit bostaande blyk dit baie duidelik dat hierdie dienskneg van die Here hom ten volle geleen het vir die saak van die Here. Beheers deur die liefde en gesindheid van Christus het hy sy gawes op elke terrein aangewend. Elkeen wat met hom in aanraking gekom het, is getref deur sy nederige en vriendelike geaardheid. As predikant was hy toeganklik vir almal. Ook het hy 'n baie goeie humor gehad. Met die bedankings aan die einde van die Algemene Sinode op Bethulie in 1936, het hy die perskommissie en ook die koster bedank. Die koster daar was 'n flukse jong broeder so in die twintiger jare. Toe ds. Kruger hom bedank, het hy droogweg opgemerk dat dit die mooiste koster is wat hy nog gesien het.

"Saam met ander predikante van wie die meeste al ontslaap het, het hierdie waardige en eerbiedwekkende figuur in ons kerklike lewe, die kerk in 'n besondere tydperk, dikwels van worsteljare, onder die seën van die Here, opgebou. Sy nagedagtenis onder ons sal in dankbare herinnering bly. Ons eresaluut aan 'n moedige stryder in die koninkryk van die Here."



</doc>
<doc id="118757" url="https://af.wikipedia.org/wiki?curid=118757" title="Eryngium bourgatii">
Eryngium bourgatii

Eryngium bourgatii (Gouan) is 'n kruisdisselspesie wat voorkom in die Middellandse Seegebied. Van die gebiede waar dit aangetref word is die Pireneë en Israel.

Dit is 'n meerjarige plant wat 20 – 40 cm groot kan word en opval deur sy blou kleur. Dit het 'n baie stekelrige dik en regop stam. Die blare is leeragtig en het segmente wat langwerpig of gekartel is.

Dit word in talle streke in tuine aangeplant. Die blomme trek insekte.


</doc>
<doc id="118758" url="https://af.wikipedia.org/wiki?curid=118758" title="Yahya Jammeh">
Yahya Jammeh

Yahya A.J.J. Jammeh Balili Mansa, gebore 25 Mei 1965 in die dorp Kanilai in die Foni Kansala-distrik, was 22 jaar lank president van die Gambië. Op 21 Januarie 2017 het hy in Ekwatoriaal-Guinee in ballingskap gegaan.

Yahya Jammeh is getroud met Zineb Yahya Jammeh en het twee kinders Mariam en Muhammed Jammeh. Hy het 'n tweede vrou Alima Sallah, maar sy het nie die titel van Eerste Dame gekry nie.

Op 1 April 1984 tree hy in diens van die Nasionale Gendarmerie van Gambië en word in 1987 'n offisier. In 1993 ontvang hy militêre opleiding in Port McClellan in Alabama (VS) en word op 28 Augustus 1996 'n kolonel in die leër.

In 1994 voer hy as 29-jarige luitenant 'n staatsgreep uit en word president van Gambië. Later het hy vier keer 'n verkiesing met verskeie partye gewen. Die laaste een in 2011 is egter nie deur die leiers van die Ecowas-state erken nie, omrede daar "intimidasie en onderdrukking" plaasgevind het. In 2013 het hy sy land uit die Britse Statebond onttrek wat sy isolasie net versterk het. Hy het Engels as die amptelike taal afgeskaf en deur Arabies vervang. Hy het toe ook verklaar dat sy lot net in die hande van Allah was en dat hy 'n miljard jaar sou regeer.

In Desember 2016 het hy egter 'n nuwe verkiesing verloor. Aanvanklik het hy sy aftog erken, maar later het hy geweier om die mag oor te dra. Op 20 Januarie is die nuwe president Barrow in die Gambiese ambassade in Senegal beëdig en het Ecowas-magte Gambië binnegeval. Yahya is toe ná onderhandelings in ballingskap gedwing. Sy opvolger Barrow het gemeld dat hy die staatskoffers leeg agtergelaat het.

Die ECOWAS-magte het nouliks teenstand ondervind omrede die hoof van die Gambiese leër Ousman Badjie sy trou aan Barrow verklaar het. In Ekwatoriaal-Guinee het die opposisieparty "Convergence for Social Democracy (CPDS)" Jammeh se aankoms met hoon begroet. Dié land se leier Teodoro Obiang Nguema het ook deur 'n staatsgreep -teen sy oom- aan die mag gekom en is reeds sedert 1979 president. Die land het nie die Statuut van Rome wat die Internasionale Kriminele Hof gestig het, onderteken nie, wat beteken dat Jammeh nie hoef te vrees om vir Misdade teen die Mensdom voor hierdie hof gedaag te word nie.


</doc>
<doc id="118760" url="https://af.wikipedia.org/wiki?curid=118760" title="Gendarmerie">
Gendarmerie

'n Gendarmerie (verbastering van die Franse "gens d' armes", krygsvolk, letterlik "mense met wapens") is 'n gewapende diens wat algemene polisietake uitvoer en (van oorsprong) 'n onderdeel van die weermag is. Hierdie polisiesoldate is oorspronklik verspreid oor die platteland in kasernes gehuisves. Voor telefoon- en radioverbindings kon sulke eenhede (veral snags) vinnig en in groot getalle gemobiliseer word. Dit is veral effektief teen die bestryding van misdaadbendes aangewend.


Bovermelde lande (met uitsondering van België) maak deel uit van 'n gesamentlike Europese Gendarmerie ("Eurogendfor").



</doc>
<doc id="118762" url="https://af.wikipedia.org/wiki?curid=118762" title="Andhra Pradesh">
Andhra Pradesh

Andhra Pradesh (Telugu: ఆంధ్ర ప్రదేశ్ "Āndhra Pradēś" [ˈɑːndʰrʌ prʌˈdeːɕ], Sanskrit vir: "land van die Andhra") is 'n deelstaat in sentraaloostelike Indië. Die hoofstad en grootste stad van die deelstaat is Hyderabad. Die nuwe hoofstad Amaravati is tans in aanbou.



</doc>
<doc id="118763" url="https://af.wikipedia.org/wiki?curid=118763" title="Maharashtra">
Maharashtra

Maharashtra (Marathi: महाराष्ट्र, "Mahārāṣṭra"; [mʌɦɑːˈrɑːʂʈrə]) is 'n deelstaat in sentraalwestelike Indië. Die hoofstad en grootste stad van die deelstaat is Moembaai.



</doc>
<doc id="118764" url="https://af.wikipedia.org/wiki?curid=118764" title="Gujarat">
Gujarat

Gujarat (Gujarati: ગુજરાત "Gujarāt" [guʤəˈrɑːt]) is 'n groot deelstaat in westelike Indië. Die hoofstad van die deelstaat is Gandhinagar en die grootste stad is Ahmedabad. Die bevolking praat Gujarati.



</doc>
<doc id="118766" url="https://af.wikipedia.org/wiki?curid=118766" title="Keiser van die Hele Rusland">
Keiser van die Hele Rusland

Keiser van die Hele Rusland (Russies: Императоръ Всероссійскій, "Imperator Wserossiiski") was van 1721 tot 1917 die titel van die heerser van die Russiese Ryk. Die vroulike vorm is Keiserin van die Hele Rusland (Russies: Императрица Всероссійская, "Imperatritsa Wserossiiskaja"). Dit is geskep ná die Russiese oorwinning in die Groot Noordelike Oorlog en is ’n aanpassing van die vorige titel, "Tsaar van die Hele Roes". Die laaste deel van die titel is gebruik sedert die bewind van die grootprinse van Wladimir.

Artikel I van die basiese wette van die Russiese Ryk bepaal dat die Keiser van die Hele Rusland ’n outokratiese monarg sonder perke is. "God self beveel" dat sy oppergesag gehoorsaam word.

Die volle titel van keisers het begin met "Ons, deur Gods genade, Keiser en Outokraat van die Hele Rusland . . ." (Мы, Божию Милостию, Император и Самодержец Всероссийский . . .; "Mi, Bozjijoe Milostijoe, Imperator i Samodjerzjets Wserossiiski" . . .). Daarna het ’n lang lys gevolg van al sy titels en die gebiede onder sy beheer.

In sommige gevalle, wat deur die wet bepaal is, kon die "Afgekorte Keiserlike Titel" gebruik word, wat heelwat minder titels en name bevat het, en in uitsonderlike gevalle die "Kort Keiserlike Titel", met net ’n paar name. In alle gevalle is die titel afgesluit met "ens., ens., ens."

Die titel is in 1721 aan Pieter die Grote gegee. Ná die oorwinning in die Groot Noordelike Oorlog en die ondertekening van die Verdrag van Nystad, het die Russiese senaat en sinode besluit om die titel "volgens die gebruik van die Romeinse senaat" aan Pieter toe te ken uit dankbaarheid vir sy leierskap en sy oorwinning in die "Sweedse Oorlog".

Pieter het die titel op 2 November 1721 aanvaar. Ander lande het dit mettertyd erken: Nederland en Pruise dadelik, Swede in 1723, die Ottomaanse Ryk in 1739, Brittanje en Oostenryk in 1742, Frankryk en Spanje in 1745 en die Pools-Litause Gemenebes in 1764. Daarna is na Rusland verwys as die Russiese Ryk.



</doc>
<doc id="118771" url="https://af.wikipedia.org/wiki?curid=118771" title="Umzimvuburivier">
Umzimvuburivier

Die Umzimvubu is 'n rivier in die Oos-Kaap, Suid-Afrika. Die naam beteken seekoeirivier (van Xhosa "Imvubu" (mv. "i(z)imvubu)"), seekoei). Die rivier ontspring in die Drakensberge by die grens met Lesotho en vloei deur die Transkei-gebied van die Oos-Kaap, deur die voormalige hoofstad Mthatha, tot by Port St. Johns aan die Indiese Oseaan.

Die Umzimvubu ontstaan in die noordelike deel van die Oos-Kaap, in die gebied van Matatiele en Mount Fletcher naby die Lesotho-grens. Die vloei met kronkels en draaie in 'n algemeen suidoostelike rigting. By Port St. Johns vloei dit deur 'n indrukwekkende kloof, bekend as die ""poorte van St. Johannes"", met 'n estuarium in die Indiese Oseaan in. Dit is ongeveer 400 km lank met 'n opvanggebied van 19 853 km².

Alhoewel dit een van Suid-Afrika se belangrikste riviere is, is die Umzimvubu se opvangsgebied grootliks onderontwikkeld. Die rivier is tans deel van die Umzimvubu tot Keiskamma Waterbestuursgebied.

In 1635 het die Portugese skip "Nossa Senhora de Belem" by die mond van die Umzimvubu gestrand.

Die Umzimvubu verdeel Pondoland in 'n Oostelike en Westelike Pondoland. Die riviermond is voorheen as 'n hawe gebruik, maar dit is in die 1940's gestaak. Die monding is was weens toeslikking te vlak vir groot skepe en die ingang is soms deur sand belemmer. Die monding is tans slegs vir klein vaartuie begaanbaar, wat sowat 10 km stroomop kan vaar.

Die belangrikste sytakke van die Umzimvubu is die Tsitsarivier, die Thinarivier (Tina), die Kinirarivier en die Umzintlavarivier.

Sommige van die visse wat hier gevang word is die reënboogforel ("(Oncorhynchus mykiss"), 'n ingevoerde spesie, die dikkop-ghieliemientjie ("Barbus anoplus") en geelbekpaling ("Anguilla mossambica").
Grootbekbaars ("Micropterus salmoides") en karp ("Cyprinus carpio") is indringerspesies.


</doc>
<doc id="118773" url="https://af.wikipedia.org/wiki?curid=118773" title="Kenneth MacAlpin">
Kenneth MacAlpin

Cináed mac Ailpín (Skots-Gaelies: "Coinneach mac Ailpein"), algemeen bekend as Kenneth MacAlpin en op die meeste koningslyste aangedui as Kenneth I; 810 – 13 Februarie 858) was ’n koning van die Pikte wat volgens Skotse mites die eerste koning van Skotland was. Hy het dus ná sy dood ook bekend geraak onder die bynaam "An Ferbasach", "Die Veroweraar". Die dinastie wat vir die grootste deel van die Middeleeue oor Skotland regeer het, het van hom afgestam.

Die mite oor Kenneth, veroweraar van die Pikte en stigter van die Koninkryk Alba, het ontstaan ’n paar eeue ná die regte Kenneth se dood. Tydens die bewind van Kenneth II, toe die Kronieke van die Konings van Alba saamgestel is, is geskryf:

In die 15de eeu het Andrew van Wyntoun se "Orygynale Cronykil of Scotland", ’n geskiedenis in rymvorm, die volgende tot die kronieke se weergawe bygevoeg:

Toe die humanis George Buchanan, wat nie baie geloofwaardig was nie, sy geskiedenis "Rerum Scoticarum Historia" in die 1570's geskryf het, is baie sensasionale besonderhede by die storie gelas. Buchanan het ’n voorval genoem waartydens Kenneth se pa deur die Pikte vermoor is; Kenneth het toe sy dood gewreek en die Pikte verower. 

Historici van die 19de eeu soos William Forbes Skene het die vroeë Skotse geskiedenis akkurater weergegee, terwyl Keltoloë soos Whitley Stokes en Kuno Meyer krities na Walliese en Ierse bronne gekyk het. Baie van die misleidende besonderhede is uit geleerdes se weergawe van die geskiedenis verwyder, al het dit deel van die mites gebly. 

Eerder as dat Kenneth die Pikte verower het, het die idee ontstaan dat hy deur sy Piktiese ma die troon geërf het. Dit word deur Bede genoem en is blykbaar die enigste manier om sin te maak van die Lys van die Konings van die Pikte wat in die Piktiese Kronieke genoem word. Daarvolgens was Kenneth ’n Gael en die koning van Dál Riata. 

Latere historici het dele van die verhaal soos deur Skene en daaropvolgende historici uiteengesit, verwerp terwyl hulle ander dele aanvaar het. Die kenner van die Middeleeue Alex Woolf het in 2004 in ’n onderhoud met die koerant "The Scotsman" gesê die mite van Kenneth wat die Pikte verower het, het omstreeks 1210, 1220 ontstaan. "Daar is eintlik geen aanduiding dat hy Skots was nie. As jy na bronne uit dié tyd kyk, was daar nog vier Piktiese konings ná hom. Hy is dus die vyfde laaste Piktiese koning, eerder as die eerste Skotse koning."

Baie ander historici het met Woolf saamgestem, soos Foster, Broun Forsyth en Duncan 

Dit lyk dus of die huidige konsensus is dat die koningskappe van die Gaele en Pikte geleidelik vermeng het. Dit het begin by Kenneth en was voltooi teen die bewind van Constantine II. Dit het daartoe gelei dat die titel "koning van die Pikte" verander het in "koning van Alba".

Kenneth se oorsprong is onduidelik, so ook enige verbintenisse met ander konings van die Pikte en Dál Riata. Uit ’n manuskrip van omstreeks 1130 blyk dit hy is ’n afstammeling van Malcolm II van Skotland. Middeleeuse stambome is nie baie betroubaar nie, maar baie historici aanvaar hy het afgestam van koning Cenél nGabráin van Dál Riata, of ten minste van ’n minder belangrike familie van dié koninkryk. 

Sy opkoms as koning hou waarskynlik verband met die einde van die vorige dinastie, wat twee tot vier geslagte lank oor Piktland regeer het. Dit was ná die dood van koning Uen, die seun van Óengus van Piktland, sy broer Bran, Áed mac Boanta en ander wat in 839 teen die Wikings geveg het. Dit lyk of die opvolgingskrisis wat toe ontstaan het, as die Piktiese Koningslys betroubaar is, minstens vier aanspraakmakers op die troon opgelewer het.

Kenneth se bewind het in 843 begin, maar dit was waarskynlik eers teen 848 dat hy die laaste van sy teenstanders oorwin en sy mag gevestig het. Die Piktiese Koningslys noem hy was twee jaar lank koning van Dál Riata voordat hy in 843 koning van die Pikte geword het, maar dit word nie algemeen aanvaar nie. Volgens die Kronieke van die Konings van Alba het Kenneth die Sakse ses keer aangeval, Melrose verower en Dunbar afgebrand; daar word ook genoem die Wikings het Piktland tot ver in die binneland verwoes. 

Tydens Kenneth se bewind was daar ook ’n toename van Nore aan die buitewyke van moderne Skotland. Shetland, Orkney, Caithness, Sutherland, die Buite-Hebride en die eiland Man het bewoon geraak; die bande tussen Kenneth se koninkryk en Ierland het verswak en dié met Suid-Engeland en die vasteland is feitlik verbreek. In die lig hiervan moes Kenneth en sy opvolgers noodgedwonge hul posisie in hul koninkryk konsolideer, en die vereniging van die Pikte en die Gaele, wat reeds verskeie eeue lank gevorder het, is so bespoedig. Teen die tyd van Donald II is die konings nie meer koning van die Gaele of van die Skotte genoem nie, maar van Alba.

Kenneth is op 13 Februarie 858 aan ’n gewas dood, moontlik naby Scone. Die annale berig oor die dood van die "koning van die Pikte", nie die "koning van Alba" nie. Laasgenoemde is eers gebruik in die tyd van Kenneth se kleinseuns, Donald II (Domnall mac Causantín) en Constantine II (Constantín mac Áeda). 

Die "Fragmentary Annals of Ireland" haal ’n gedig aan waarin Kenneth se dood betreur word:Because Cináed with many troops lives no longerthere is weeping in every house;there is no king of his worth under heavenas far as the borders of Rome.

Kenneth het minstens twee seuns agtergelaat, Constantine I en Áed, wat albei later koning geword het, asook minstens twee dogters. Een was getroud met Run, koning van die Koninkryk Strathclyde; uit dié huwelik is koning Eochaid van Skotland gebore. Die ander een het met twee belangrike Ierse konings getrou: Aed Finliath van die Cenél nEógain en Flann Sinna van Clann Cholmáin. As die vrou en ma van konings het die Annale van Ulster oor haar dood in 913 berig – buitengewoon in die mansgesentreerde kronieke van dié tyd.



</doc>
<doc id="118774" url="https://af.wikipedia.org/wiki?curid=118774" title="Gaele">
Gaele

Die Gaele (Iers-Gaelies: "Na Gaeil", Skots-Gaelies: "Na Gàidheil"), ook bekend as die Goidels, is ’n etnolinguistiese groep wat inheems is aan Noordwes-Europa. Hulle word verbind met die Gaeliese tale, ’n tak van die Keltiese tale wat Iers-Gaelies, Manx en Skots-Gaelies insluit. Soms word hulle ook Iere of Skotte genoem, maar die omvang van laasgenoemde nasionaliteite is vandag veel meer kompleks.

Die Gaeliese tale en kultuur het in Ierland ontstaan en daarna versprei na Dál Riata in Suidwes-Skotland. In die Middeleeue het hulle ’n oorheersende bevolking in Skotland en op die eiland Man geword. In die meeste gebiede het die Gaele egter geleidelik verengels en is die Gaeliese tale deur Engels vervang. Die moderne afstammelinge van die Gaele is deur ’n groot deel van Brittanje versprei, asook tot so ver as die Amerikas en Oseanië.


</doc>
<doc id="118779" url="https://af.wikipedia.org/wiki?curid=118779" title="Tsitsarivier">
Tsitsarivier

Die Tsitsarivier (Xhosa: "iTsitsa") is 'n rivier in die Oos-Kaap, Suid-Afrika. Dit is 'n sytak van die Umzimvuburivier en vorm deel van die Umzimvubu tot Keiskamma Waterbestuursgebied.

Die Tsitsa ontspring in die Drakensberge 15 km suidoos van die dorp Rhodes, sowat 80 km wes van Mount Frere en vloei ooswaarts. Die Tsitsawaterval is in die boloop in 'n bergagtige gebied met groot natuurskoon geleë. Die rivier buig suidwaarts vir 'n paar myl, en vloei oos van Maclear verby, voordat dit weer na die ooste draai. Dit mond deur 'n diep rivier-ravyn sowat 36 km suidoos van Qumbu in die Umzimvuburivier uit.

Die belangrikste sytakke is die Mooirivier, Inxurivier (Wildebeesrivier) en die Potrivier.

Die rivier was deel van die westelike grens van die voormalige Transkei. Dit is 'n gewilde plek vir witwater kayak-ryers.

Daar is net relatief klein damme in die Tsitsarivier se opvangsgebied. Die Macleardam in die Inxu-rivier voorsien water aan Maclear en die Ugiedam in die Mooirivier voorsien water aan Ugie.


</doc>
<doc id="118780" url="https://af.wikipedia.org/wiki?curid=118780" title="Koninkryk Alba">
Koninkryk Alba

Die Koninkryk Alba verwys na die Koninkryk Skotland tussen die dood van Donald II (Domnall mac Causantin) in 900 en dié van Alexander III in 1286. Dit het indirek gelei tot die Skotse Onafhanklikheidsoorloë. Die naam word gerieflikheidshalwe gebruik omdat die elite en bevolking in dié tydperk oorheersend Piktiese Gaele was, of later Piktiese Gaele en Skotse Normandiërs – dit verskil aansienlik van die tydperk van die Huis van Stuart, toe die elite Middelengels gepraat het. Laasgenoemde het ontwikkel in wat nou Laaglandse Skots genoem word. 

Daar is geen Gaeliese ekwivalent vir die term "Koninkryk Alba" nie, want die Gaeliese term "Rìoghachd na h-Alba" beteken "Koninkryk Skotland". Engelssprekende geleerdes het die Gaeliese naam vir Skotland aangepas om na ’n spesifieke Middeleeuse politieke tydperk in die Skotse geskiedenis te verwys.


</doc>
<doc id="118781" url="https://af.wikipedia.org/wiki?curid=118781" title="Pikte">
Pikte

Die Pikte was ’n stamkonfederasie wat in die laat Ystertydperk en vroeë Middeleeue gewoon het in wat vandag Oos- en Noord-Skotland is. Hulle was vermoedelik etnolinguisties gesproke Kelte. Waar hulle gewoon het en wat hul kultuur behels het, kan afgelei word uit die geografiese verspreiding van ronde steentorings, Britoniese pleknaamelemente en Piktiese stene. Pikte word in geskrifte genoem van voor die Romeinse verowering van Brittanje tot in die 10de eeu, toe hulle waarskynlik met die Gaele vermeng het. Hulle het noord van die Forth- en die Clyderivier gewoon en die nou uitgestorwe taal Pikties gepraat, wat vermoedelik nou verwant was aan die Kelties-Britoniese taal van die Keltiese Britte wat suid van hulle gewoon het.

Die Pikte was waarskynlik afstammelinge van die Caledoniërs en ander stamme wat deur Romeinse historici of op die wêreldkaart van Ptolemaeus genoem is. Piktland, ook in sommige bronne Piktawië genoem, het geleidelik verenig met die Gaeliese koninkryk Dál Riata om die Koninkryk Alba (Skotland) te vorm. Alba het toe uitgebrei en ander gebiede ook ingesluit, en teen die 11de eeu het die Piktiese identiteit versmelt in wat die Skotse vermenging van volke is.

Die Pikte was ’n tipiese gemeenskap van die Ystertydperk in Noord-Europa, met noue bande en groot ooreenkomste met naburige groepe. Daar is ’n paar argeologiese bewyse van die Piktiese gemeenskapslewe. Min Piktiese skryfwerk het behoue gebly, maar die geskiedenis vanaf die laat 6de eeu is bekend uit verskeie bronne, insluitende Bede se "Historia ecclesiastica gentis Anglorum", die lewensverhale van heiliges en verskeie Ierse annale.



</doc>
<doc id="118784" url="https://af.wikipedia.org/wiki?curid=118784" title="Johannes Hendrik Kruger">
Johannes Hendrik Kruger

Johannes Hendrik Kruger (plaas Kleinfontein, distrik Middelburg, Kaapkolonie, 22 Maart 1827 – omstreeks 1904) was ’n medestigter van die Gereformeerde Kerk in die destydse Kaapkolonie. 

Kruger se vader was ook Johannes en sy moeder was Anna Catharina Maria Aucamp. Sy vader is oorlede toe hy 13 jaar oud was en so is sy moeder agtergelaat met ses kinders van wie hy die jongste was. Later is sy moeder getroud en wel met Johannes Jacobus Coetzee van die plaas Kalkfontein, Molteno. Die huwelik was slegs van korte duur toe ook haar tweede man oorlede is. In 1844 is sy opnuut getroud, dié keer met Jacobus Stephanus Kruger, van die plaas Leeuwfontein, distrik Venterstad. Op dié plaas het Johannes Hendrik Kruger gaan woon tot hy op 18-jarige leeftyd op 17 Junie 1844 met Hendrina Sophia Kruger getroud is. Uit dié huwelik is 13 kinders gebore van wie een, Pieter Kruger, omstreeks 1942 nog geleef het en koster was van die Gereformeerde kerk Steynsburg.

Johannes Henrik Kruger se eerste vrou is in 1869 oorlede. Ná nege maande, op 10 Januarie 1870, is hy weer getroud, met die weduwee Francina Hendrina Barendina Kruger, née Coetzee, ’n skoonsuyster van ds. Dirk Postma. Uit dié huwelik is twee seuns gebore. Die oudste was ds. J.C. Kruger, die vroeg gestorwe Gereformeerde predikant van Ladybrand. Die jongste van die twee seuns was Abraham Jacobus Kruger, wat omstreeks 1942 nog leef het. 

J.H. Kruger het die plaas Verlatenfontein in die distrik Steynsburg aangelê waar sy jongste jare later nog gebore het. 

J.H. Kruger het ’n prominente rol in die afskeiding van die Gereformeerde Kerk gespeel. Jare lank was hy ook ouderling van dié kerkverband, eers van die gemeente Burgersdorp en later van Steynsburg. Hy was ’n wel belese man en ’n intieme vriend van ds. Dirk Postma, die eerste predikant van die Gereformeerde Kerk. Ook het Kruger baie belanggestel in die Kerk en op onderwysgebied veel bygedra. Vroeër het hy selfs die begeerte gehad om vir predikant te leer, maar weens omstandighede is hy daartoe verhoed. Sy wens was daarna altyd om ’n seun van hom as predikant te sien en dié wens is dan ook vervul, hoewel ds. J.C. Kruger ná net ’n kort tyd in die bediening oorlede is.

Kruger was, voogens ds. J.V. Coetzee in sy lewensbeskrywing in die GKSA se "Almanak" van 1942, ’n streng Gereformeerde man, tot aan sy dood, en "het hom nie met alle nuwighede opgehou nie". Ds. Coetzee skryf Kruger het "op 77-jarige leeftyd ... as Christen gesterf in die geloof". Sy eggenote is vyf jaar later ook oorlede.



</doc>
<doc id="118786" url="https://af.wikipedia.org/wiki?curid=118786" title="Herfspypie">
Herfspypie

Die herfspypie ("Gladiolus brevifolius" Jacq.) is 'n plant wat endemies aan Suid-Afrika is. Dit kom in die Wes-Kaap voor. Op die SANBI-rooilys is dit as 'veilig' (LC) gelys.
Van die plekke waar dit aangetref word is die Kleinmond-kusnatuurreservaat, Kaappunt, Misty Cliffs naby Kommetjie, Tafelberg Nasionale Park, Keisersfontein (Bokkeveld) naby Nieuwoudtville. en die Fernkloof-natuurreservaat 

Dit is 'n geofiet met 'n bol wat 18 – 35 mm groot word. Dit bloei in die herfs sonder dat dit blare vorm. Die blomme is gewoonlik pienk met geel en perserige strepies. Die blare groei later in die nat winter en sorg vir die fotosintese.
Die bestuiwing word deur insekte versorg, soos die bye "Amegilla fallax" en "A. spilostoma" of "Allodape sp." Ook vlieë soos "Psilodera valida" besoek die blommetjies.


</doc>
<doc id="118788" url="https://af.wikipedia.org/wiki?curid=118788" title="Donald I">
Donald I

Domnall mac Ailpín (Skots-Gaelies: "Dòmhnall mac Ailpein", ook bekend as Donald MacAlpin en op die meeste koninglyste aangedui as Donald I; 812 – 13 April 862) was van 858 tot met sy dood in 862 koning van die Pikte. Hy het sy broer, Kenneth I, opgevolg.

Volgens die Kronieke van die Konings van Alba het Domnall vier jaar lank regeer, wat ooreenstem met die Annale van Ulster, waarvolgens hy sy broer met dié se dood in Februarie 858 opgevolg het en self in April 862 dood is. 

Volgens die Kronieke van Melrose was Domnall "in oorlogstyd ’n sterk soldaat ... daar word gesê hy is by Scone in ’n sluipmoordaanval dood." Geen ander bron noem dat Domnall ’n gewelddadige dood gesterf het nie.

Domnall het vermoedelik nie kinders gehad nie, hoewel al voorgestel is dat Giric sy seun was en dat dié se patroniem "mac Domnaill" was eerder as die algemeen aanvaarde "mac Dúngail". Dit word egter nie algemeen geglo nie.

Domnall is by die paleis van Cinnbelachoir of by Rathinveralmond dood. Die ligging van albei plekke is onbekend, maar dit was dalk dieselfde plek en vermoedelik naby die samevloei van die Almond- en die Tay-rivier, naby Scone. Hy is op die eiland Iona begrawe.



</doc>
<doc id="118791" url="https://af.wikipedia.org/wiki?curid=118791" title="C.J.H. Vorster">
C.J.H. Vorster

Ds. Casper Jan Hendrik Vorster (noemnaam Jan, 15 Mei 1842 – Humpata, Angola, 20 Mei 1899) was predikant in vier gemeentes van die Gereformeerde Kerk, te wete Fauresmith 1880–1882, Bethulie 1882–1894, Humpata 1894–1897 en Ventersburg 1897–1899. Hy is oorlede terwyl hy en sy derde vrou besoek gebring het aan die lidmate van sy voorlaaste gemeente.

Jan Vorster het eers geruime tyd geboer toe hy hom geroepe voel om evangeliedienaar te word en in 1872 na die Teologiese Skool Burgersdorp gegaan het om daar te studeer. Hy het sy studie met groot ywer aangepak ten spyte van vele uitdagings of versoekings ("bezoekingen" in die Nederlands). Sy eerste vrou is in dié tyd oorlede en nie lank nadat hy weer getrou het nie, het hy ook sy tweede vrou aan die dood afgestaan. Nogtans het hy volhard sonder dat sy geloof of vertroue gewankel het, luidens sy doodsberig in "Het Kerkblad" van Donderdag 1 Junie 1899. In 1876 is hy met Hester Johanna de Klerk getroud.

Prop. Vorster het in 1880 sy eksamen afgelê en is kort daarna as leraar na Fauresmith beroep. Dié gemeente het hy gedien tot 1882 toe hy ’n beroep aanneem na Bethulie en daar arbei tot 1894.

Nadat ds. Vorster se oudste seun, ds. Louis Vorster, Angola in 1890 besoek het, het het die Commissie tot Behartiging der Geestelijke Belangen der Geref. Gemeente Humpata besluit om die kerkraad van St. Januario te nader om te hoor hoeveel die gemeente self sou kon bydra tot die traktement van ’n predikant. Die uitslag hiervan was dat die gemeente vir £150 per jaar ingestaan het. Aan die Sinode van 1894 is hierdie toedrag van sake gerapporteer op 5 April 1894 met die volgende versoek: Die kommissie vra van die eerw. Sinode verlof om so spoedig moontlik ’n leraar te beroep en hom ’n traktement te belowe soos deur die Sinode te bepaal, of om weer ’n leraar na die gemeente te stuur om op die plek self te ondersoek wat die beste vir die gemeente gedoen kan word. Die kommissie het dus duidelik verkies om versigtig te handel voor hulle weer ’n beroep uitbring. Die Sinode het egter volle vertroue in die kommissie gehad en oor hierdie saak net besluit dat die hele aangeleentheid van die stuur van ’n leraar na Humptata heeltemal in die bande van die kommissie gelaat word om te handel na bevind van sake. Nog tydens die sitting van die Sinode het die kommissie vergader en ’n beroep uitgebring op ds. Jan Vorster. Hiervan is op 12 April 1894 aanvullende rapport gedoen aan die Sinode. Ds. Vorster is beroep om vir drie jaar daarheen te gaan, en sowel sy traktement as sy reisgeld heen en terug is vir hom gewaarborg.

Ds. Vorster het die beroep ná ernstige oorleg aanvaar en is op 11 Augustus 1894 saam met sy vrou, Hester, weg na Humpata. Volgens 'n ander bron het ds. Pieter Biewenga, nadat hy kort vantevore uit Nederland in Suid-Afrika aangekom het, ds. Vorster op 4 September 1894 vanuit Kaapstad na Angola vergesel, maar dit kan wees dat die Vorster-egpaar eers in Kaapstad vertoef het voor hulle die seereis aangedurf het. In Angola het ds. Vorster met groot seën gearbei, en voor die drie jaar verstreke was, het die kerkraad en gemeente van Humpata self tot beroep oorgegaan. Toe die Kommissie sy volgende rapport aan die Sinode opgestel het, in 1897, het hulle ds. Vorster vir die derde maal beroep, en toe was sy antwoord nog nie bekend nie. Terwyl die Sinode in sitting was, is berig ontvang dat ds. Vorster die beroep na Humpata aangeneem het. En toe dit aan die Sinode gerapporteer is, het die kommissie besluit om die Sinode te vra om aan die gemeente Humpata vir drie jaar jaarliks £130 te belowe, asook dat die bedrag van ds. Vorster se terugreis, wat reeds op hande was, aan hom gestuur kon word as sy drie jaar verstryk was, sodat hy ’n besoek aan die Vrystaat kon bring en daarna op koste van die gemeente Humpata terug kon gaan.

Die Sinode het besluit om die gedagtes van die kommissie te aanvaar; die kommissie sou ook aan elke kerkraad meld watter eweredige deel elke gemeente vir die drie jaar moes bybring. Verder is besluit om ’n kabelgram van gelukwensing aan ds. Vorster te stuur. Hiermee het die geestelike versorging van die gemeente St. Januario die stadium bereik dat die kerkraad self die voorsiening van ’n herder en leraar oorgeneem het en die Sinode kon volstaan deur slegs hulp te bied. Ds. Vorster het Humpata bearbei tot 1897 (blykbaar het teruggekeer na Suid-Afrika weens swak gesondheid). So het hy die gemeente en die hele kerk drie jaar lank in die vreemde as hul tweede vaste predikant gedien. Die werk was moeilik, maar hy het dit met geloof en ywer verrig. 

Aan die einde van die driejarige tydperk, in 1897, het die gemeente Ventersburg hom beroep en so keer hy van Humpata terug. Ds. Vorster het die lidmate in Angola egter belowe om hulle weer te besoek en hoewel ernstige siekte dit vir hom moeilik gemaak het, het hy gemeen dat hy daartoe geroep is om sy belofte gestand te doen. Van die laaste woorde wat hy tot die naamlose skrywer van sy doodberig gespreek het, was: "Wij mogen Humpata niet zonder bediening laten." Sy seun ds. Louis Vorster het ná ds. Vorster se dood spesiaal na Humpata gereis om sy stiefmoeder terug na die Kaapkolonie te vergesel. Sy is in 1909 met ds. Martinus Postma getroud. Ds. Louis Vorster was ds. Jan Vorster se oudste seun. Sy moeder was Lasya Susanna van der Walt, 'n dogter van Tjaart van der Walt, eienaar van die plaas Grootfontein, die huidige landboukollege by Middelburg, waarop die Gereformeerde kerk Middelburg, Kaap, op 1 Desember 1860 gestig is.

Op Saterdag 20 Mei 1899 is per kabel die berig uit Humpata ontvang: "Ds. J. Vorster heden overleden. Ernstig ziekbed van 18 uren aan beroerte." Twaalf dae later het die Kerk se orgaan as volg berig (uit die Nederlands verlaat): "Dié berig sal seker met innige smart deur al die gemeentes van die Kerk verneem word, en veral deur die gemeente Ventersburg, waar ons geliefde broer werksaam was. Sy heengaan is weereens ’n bewys dat die weë van die Here nie ons s’n is nie. Met groot koste en opoffering het ds. Vorster enige weke gelede na Humpata gegaan om die gemeente aldaar te bedien. en waarskynlik voor iets gedoen kon word, is hy weggeneem en ontruk aan sy huisgesin, aan die gemeente en aan die Kerk."

In dieselfde doodsberig is geskryf: "Vurig van gees, ywerig in sy werk, was sy arbeid al die jare tot groot seën vir die Kerk, en veral ook vir die Teologiese Skool, wat hy vele jare lank as kurator gedien het. Hoe moeilik die werk as kurator ook menigmaal was, het ds. Vorster volhard. Die skool se belange het hy steeds op die hart gedra. Geen brief het van Humpata gekom of hy sou vra: Hoe gaan dit tog met die skool? nie."

Net die dag ná sy dood het ds. Pieter Biewenga, wat hom in Humpata opgevolg het, ’n lang gedig ter nagedagtenis aan ds. Vorster geskryf. Kort voor die Gereformeerde Kerk se eeufees in 1959 is sy werk in herinnering gebring toe ’n aantal familielede en eertydse Angola-Boere rondom sy graf op Humpata vergader het. 



</doc>
<doc id="118792" url="https://af.wikipedia.org/wiki?curid=118792" title="Konstantyn I van Skotland">
Konstantyn I van Skotland

Causantín mac Cináeda (Skots-Gaelies: "Còiseam mac Choinnich"; omstreeks 836 – 877) ook bekend as Konstantyn I, was die seun van Kenneth MacAlpin en het sy oom Donald I op 13 April 862 opgevolg as koning van die Pikte. Dit is waarskynlik dat die Wikings wat in Ierland, Northumbrië en Noord-Brittanje gestasioneer was, meer bedrywig tydens Konstantyn se bewind was. Hy is dood tydens een so ’n inval.

Min rekords oor die Noord-Brittanje van die 9de eeu het behoue gebly. Die hoofbron van inligting is die Kronieke van die Konings van Alba, wat nes ander bronne van dié tyd nie baie betroubaar is nie. Die lys van Piktiese konings eindig met die naam van Konstantyn, wat beskou word as die 17de en laaste koning van die Pikte.

Dit lyk of die Wikings se bedrywighede in Noord-Brittanje ’n hoogtepunt tysens Konstantyn se bewind bereik het. Wikingleërs is gelei deur ’n klein groep mans wat familie was. Twee van hulle wat deur verskeie bronne genoem word, is Ívarr (Ímar in Ierse bronne), wat bedrywig was van Oos-Anglië tot Ierland, en Amlaíb (of Óláfr). Ook ander wat aan hulle verwant was, word in bronne genoem wat behoue gebly het.

Wikingbedrywighede in Brittanje het in 865 toegeneem toe ’n groep in Oos-Anglië land. Nadat hulle heffings van die Oos-Angliese koning geëis het, het hulle noord getrek en York, hoofstad van die Northumbriërs, oorgeneem. Twee moontlike toekomstige konings is dood in ’n aanval op die Wikings, moontlik op 21 Maart 867. Ecgberht het daarna koning van Northumbrië geword. Hul volgende teiken was Mercië, waar koning Burgred hulle verdryf het met behulp van sy swaer, koning Ethelred van Wessex.

Terwyl groepe Wikings Oos-Anglië, Mercië en Northumbrië aangeval het, was ander Wikingleërs in die verre noorde bedrywig. Amlaíb en Auisle (Ásl of Auðgísl), wat glo sy broer was, het ’n leër na Piktland gelei waar hulle in 866 heffings geëis en gevangenes geneem het. Latere bronne waarvan die betroubaarheid nie seker is nie, lui dat Auisle in 867 deur Amlaíb doodgemaak is in ’n geskil oor laasgenoemde se vrou.

Amlaíb verdwyn ná sy terugkeer na Ierland in 871 uit dié land se annale. Volgens die Kronieke van die Konings van Alba het Konstantyn hom in óf 871 óf 872 doodgemaak toe hy terugkeer om nog heffings te eis. Ímar is in 873 dood.

In 875 het die Kronieke en die Annale van Ulster berig oor nog ’n Wikingaanval in Piktland waarin talle Pikte doodgemaak is. In 877 is Konstantyn gevang en tereggestel (of miskien in ’n geveg gedood) nadat hy weer die Wikings teengestaan het. Hoewel daar konsensus is oor die tyd en algemene manier van sy dood, is dit nie duidelik waar dit gebeur het nie. Verskeie plekke word in geskrifte genoem. Konstantyn is op Iona begrawe.

Sy seun Donald II en dié se afstammelinge is die hooflyn van die konings van Alba en later Skotland.




</doc>
<doc id="118796" url="https://af.wikipedia.org/wiki?curid=118796" title="Áed">
Áed

Áed (volle naam: Áed mac Cináeda; omstreeks 840-878) was ’n seun van Kenneth MacAlpin. Hy het in 877 koning van Skotland geword toe hy sy broer Konstantyn I opvolg. Sy bynaam was "Wit Blom" of "Wit Voet".

Baie min is oor Áed bekend. Volgens die Kronieke van die Konings van Alba was hy ’n jaar lank koning waarin niks merkwaardigs gebeur het nie en is hy by Nrurim verslaan. Nrurim word egter nie geïdentifiseer nie.

In Andrew van Wyntoun se "Orygynale Cronykil of Scotland" word ’n effens langer weergawe van Áed se bewind aangetref. Daarvolgens is hy ná ’n bewind van ’n jaar deur sy opvolger, Giric, in Strathallan vermoor. Ander koningslyste is van dieselfde mening.

Áed se seun Konstantyn II het in 900 koning geword. Die idee dat Donald II van Strathclyde ’n seun van hom was, geskoei op ’n verwarrende inskrywing in die Kronieke van die Konings van Alba, word betwis.



</doc>
<doc id="118797" url="https://af.wikipedia.org/wiki?curid=118797" title="J.G.H. van der Walt">
J.G.H. van der Walt

Ds. Johannes Gerrit Hendrik van der Walt (waarskynlik Ladybrand, Oranje-Vrystaat, 9 November 1873 – Middelburg, Kaap, 6 Februarie 1956) was die eerste Vrystater wat sy teologiese studie aan die Teologiese Skool Burgersdorp voltooi het en daarna predikant in twee gemeentes van die Gereformeerde Kerk, albei in die huidige provinsie Oos-Kaap: Barkly-Oos van 1899 tot 1904 en daarna Middelburg tot hy sy emeritaat 1939 aanvaar het.

Ds. Van der Walt se vader was omstreeks 1870 ouderling van die Gereformeerde kerk Ladybrand. In 1891 het hy sy 18-jarige seun met kar en perde na Burgersdorp gebring vir sy opleiding. Einde 1897 het hy sy teologiese studie saam met ds. J.C. Krüger (oorlede in Junie 1905 in die amp as leraar van Ladybrand), dr. P.C. Snyman (oorlede in Mei 1915 in die amp as leraar van Steynsburg) en prof. J.A. du Plessis, oorlede in 1935; dus is al drie sy medeafgestudeerdes oorlede voor ds. Van der Walt sy emeritaat aanvaar het. Van sy ander medestudente was ds. Dirk Postma (later jare lank leraar van Burgersdorp en prof. Ferdinand Postma.

Prop. Van der Walt het nie dadelik 'n beroep ontvang nie en hom toe onledig gehou deur joernalistieke werk in Bloemfontein te doen. Met die laaste Nagmaalsviering van 1898 is hy na Barkly-Oos uitgenooi. Sy vreugde was groot toe hy ná die voorbereidingsdiens met feitlik algemene stemme daarheen beroep word. Begin 1899 is hy dan tot herder en leraar daar bevestig. Die eerste jare van sy bediening was besonder veeleisend veral ook weens die Driejarige Oorlog wat veel ontwrigting veroorsaak het.

In Oktober 1904 het hy 'n beroep na Middelburg, Kaap opgevolg. Vir die res van sy bedieningstyd sou hy in Middelburg bly. Ds. Van der Walt het sy emeritaat op 16 April 1939 aanvaar ná ’n geseënde dienstyd van sowat 40 jaar, waarvan nagenoeg 35 jaar op Middelburg. Ná sy aftrede het hy en sy tweede vrou op Rus-’n-Bietjie, hul eie woning naby Bloemfontein, gaan woon. Hy het dit self as "’n uitspanplekkie langs die pad" beskryf. Die verblyf so ver van sy laaste werkkring was egter van korte duur, want hy het kort voor lank na Middelburg teruggekeer en sy laaste lewensjare daar deurgebring. Tot omstreeks 1952 was hy nog bereid om veral gedurende tye van vakantskap met prediking en siekebesoek te help.

As leraar van Middelburg in 'n tyd toe Gereformeerde kerke in die weste van die destydse Kaapprovinsie dun gesaai en predikante selfs minder was, het ds. Van der Walt se hele lewe in diens van die kerke in Kaapland gestaan. Vanuit Middelburg het sy voetstappe tot selfs in Angola gelei. As konsulent het hy opgetree by die stigting van die gemeentes in Kaapstad en Port Elizabeth. Ten tyde van sy dood was daar in dié streek reeds vier predikante en ses gemeentes. Met merkwaardige trou het hy ook die verspreidwonende ldimate op Cradock en elders besoek.

Die Gereformeerde kerk Worcester is in 1954 gestig en het in 1956 sy eerste predikant ontvang; daarom het ds. Van der Walt jare lank vanuit Middelburg in die beherende liggaam van die Skool vir Blindes op Worcester gedien. Jare lank het hy ook in die kuratorium van die Teologiese Skool Potchefstroom waardevolle werk verrig. Hy word beskryf as "'n ware kragsfiguur" op die Algemene Vergaderings en Partikuliere Sinodes. Jare lank was hy penningmeester van al die kasse in Kaapland asook voorsitter van die korresponderende kerkraad van die Westelike Klassis.

Die gemeente is diep aangegryp deur die dood van ds. Stephanus Postma op 8 Februarie 1904. In Mei besluit die kerkraad om weer te roep en so is ’n beroep op 27 Mei 1904 op ds. Dirk Postma van Rustenburg uitgebring. Nadat hy vir die beroep bedank het, is ds. J.G.H. van der Walt met 'n groot meerderheid van stemme op 16 Julie 1904 beroep; op 26 Augustus kon die kerkraad met dank kennis neem daarvan dat die beroep aanvaar word. Ds. Van der Walt is op 9 Oktober 1904 op Middelburg bevestig, die begin van ’n besonder lang bedieningstyd, wat strek tot aan sy emeritaatsaanvaarding op in April 1939. Hy het dus sowat 35 lank voltyds in die gemeente gewerk en eindelik sowat 50 jaar op die dorp gewoon.

Ds. Van der Walt moes leiding gee in die moeilike jare ná die Tweede Vryheidsoorlog; hy moes uit die Bybel koers aandui in die moeilike tye van die griepepidemie en depressie; hy moes aan die roer staan tydens die Eerste Wêreldoorlog (1914–1918) en die Rebellie van 1914.

Al het die gemeente nie daadwerklik 'n plaaslike sendingaksie geloods nie, het die kerkraad nie afsydig gestaan teenoor die sendingsaak nie. Die intieme meelewing met die sendingwerk is veral daardeur tot stand gebring dat die Algemene Vergadering in 1911 die sendingwerk aan die deur van die kerk alhier kom neerlê het. Op 24 Maart 1911 rapporteer oudl. D. van der Walt, wat as deputaat van Middelburg op die Algemene Vergadering teenwoordig was, soos volg: ""De gemeente Burgersdorp, aan wie de zending te Humpata door de Sinode werd opgedragen, heeft 't niet mogelijk gevonden dat werk onder haar toezicht te nemen omdat de vrije school in die gemeente al haar aandacht eist. De A.V. heeft hierom deze gemeente verzocht 't zendingwerk in Humpata onder haar toezicht te nemen". Hieroor word besluit: “"de toezicht over de zending te Humpata te aanvaarden. Tevens wordt besloten de zendingkommissie op te dragen namens de kerkeraad in zake de zending te korresponderen en van tyd tot tyd by de kerkeraad verslag te doen.""

Op die kerkraadsvergadering van 12 Mei 1911 is meegedeel dat £14 van die jaarlikse salaris (£50) van br. Graphorn wat die werk in Humpata verrig het, deur die gemeentes van Kaapland voorsien moes word. Dis in die vooruitsig gestel dat die gemeentes van Kaapland kort voor lank verantwoordelikheid vir die volle £50 per jaar sou moes aanvaar. Telkens is uit Humpata berig ontvang en “goede vooruitgang” aan die kerkraad gerapporteer. Dit het waarskynlik nie tot baie groot resultate gelei nie, want dit lyk of die saak van die sendingwerk te Humpata mettertyd nie meer op die kerkraadsagenda verskyn het nie. In die notule van 15 Mei 1914 is die mededeling dat br. Graphorn om gesondheidsredes die werk nie meer kon doen nie; dan ook ""daar er op 't ogenblik met die (inboorlinge) oorlog in Angola is en, volgens de nieuwsbladen de zendelingen gevlucht zijn"" dat daar in daardie stadium nie iemand in die plek van br. Graphorn gestuur sou word nie. So het die sendingwerk in Angola doodgeloop.

Blykbaar was die groot tyd van die CNO in die tweede halfeeu van die bestaan van die plaaslike kerk (1910–1960) reeds agter die rug. Hoewel dit vermoedelik so was, het dié lewensbelangrike saak die kerkraad in die tweede halfeeu tog nie koud gelaat nie. Reeds op 11 Mei 1906, twee jaar ná ds. Van der Walt se koms, het die notule van die kerkraadsvergadering gemeld ""dat de kerkraad reeds werkt in de richting van het oprichten van een Nationale School"". Op 5 Oktober 1906 is besluit om 'n vereniging ter bevordering van CNO te stig. Hierdie vereniging sou in Januarie 1907 vergader (dis nie bekend of dit gebeur het nie). Dit is nie duidelik uit die kerkraadsnotule of die aktiwiteite van hierdie vereniging uitgeloop het op skoolstigting of nie. Vanaf Mei 1907 verskyn die saak van ""Normaalklasse aan de School te Steynsburg"" in die notule. Dit was 'n gedurige worsteling om die nodige geld bymekaar te kry. In November van dieselfde jaar is aan die kerkraad gerapporteer dat die kerk van Middelburg £30 per jaar vir die skool op Steynsburg moes stort. Die kerkraad besluit om dit te doen en ""dat dit morgen namiddag aan de Gemeente zal worden medegedeeld"". Verder word in die notule nie belangrike besluite in verband met CNO gevind nie, behalwe dat ds. Van der Walt op 19 Augustus 1911 die volgende aan die kerkraad gemeld het: ""dat hij 10 broeders uit de gemeente (uit elke wijk een) heeft verzocht zich tot een kommissie te vormen om te werken voor 't Kristelik nationaal onderwijs, hoofdzakelik met de bedoeling om fondsen bijeen te verzamelen om tot de oprichting van een plaatselijke C.N.O. school te komen"". Vermoedelik het die aksie wat in Mei 1906 van stapel gestuur is, doodgeloop. In later jare meld die notule nog net dat dit gaan om die steun aan die opleidingskool op Steynsburg – tot die skool helaas ook weens gebrek aan ondersteuning in 1950 gesluit moes word.

Reeds in 1907 het die kerkraad aandag begin gee aan die naderende halfeeufees, maar die notule maak dit nie altyd duidelik watter halfeeufees doel word nie, die Kerkverband s’n in 1909 of die Middelburgse kerk s’n in 1910. Die halfeeufees van die Gereformeerde Kerk in Suid-Afrika het ook toe al binne die gesigskring gekom – en dan ook plaasgevind voor die halfeeufees van die kerk van Middelburg s'n. Eers ná Februarie 1909 was dit duidelik dat dit beslis handel oor die halfeeufees van die plaaslike kerk. Voor daardie datum het dit vermoedelik oor die halfeeufees van die hele Kerk in Suid-Afrika gegaan.

Op 4 Oktober 1907 word geskryf: ""Daar het 50 jarige bestaan onzer kerk over een jaar feestelijk herdacht zal worden …"" Dit het waarskynlik te doen met die Kerk in Suid-Afrika, maar gereken vanaf Oktober 1907 was dit oor 'n jaar en vier maande. Toe is in besluit om met die oog daarop 'n vleuel aan die kerk aan te bou as ""blijvende herinnering aan voormelde heugelijke gebeurtenis"".

Toe hierdie besluit van aanbou geneem is, was die probleem om die geld vir hierdie doel byeen te kry. 'n Skatting deur die respektiewe wyksdiakens kom te staan op £1 550. Die geld kon egter nie gevind word nie sodat op 3 April 1908 alreeds besluit word ""dat die lijsten vernietigd worden en in plaats daarvan besluit de gemeente een dankoffer bijeen te verzamelen bij de feestviering onzer Kerk in 1909 dat gestort zal worden bij de Bouwfonds"".

Die Jongeliedevereniging het ook deel gekry aan die halfeeufees. Art. 21 van die notule van 22 Januarie 1909 sê ""dat het de Jongelieden der gemeente geoorloofd is als 'n blijk van dankbaarheid bij 't 50-jarig bestaan van de Geref. Kerk in Zuid Afrika de Kerk met twee luchtpompen te voorzien"". Die "luchtpompen" was waarskynlik ventilators wat op die dak van die Kerk aangebring is.

Hierna kom die gemeentelike halfeeufeesviering nou duidelik na vore. Op 14 Mei 1909 is besluite geneem oor die gekollekteerde vee vir die jubileumdankoffer. Seker omdat die insameling nie soveel gelewer het as waarop oorspronklik gereken is nie (£1 550), moes die kerkraad van die aanbouplan afsien. ('n Argitekstekening van die voorgestelde aanbouplan, opgestel in 1907, het minstens in 1960 nog bestaan.). In Februarie 1910 is besluit: "" 't geld verkregen voor 't Dankoffer by 't 50-jarig bestaan der Kerk, zal besteed worden aan een klankbord en een klok voor de Kerk"". Die klankbord moes nie meer as £20 kos nie. Op 13 Mei 1910 maak die notule melding van die besluit waarna vermoedelik in die boekie ""De Vijftig-jarige Feestviering te Middelburg, K.P."" verwys word waar geskryf staan: ""Toen de Kerkeraad zes maanden geleden besloot, om het vijftig jarig bestaan van de Middelburgse gemeente, dat op 1 Des. 1910 zou plaatsvinden, feestelik te herdenken …"" Op 13 Mei 1910 dan besluit die Kerkraad: ""om 't vijftigjarig bestaan der gemeente in Dec. a.s. feestelijk te herdenken"". Op 23 September word die feesprogram goedgekeur en ""de leraar legt de wenselijkheid der vergadering voor om de jongelieden der Gemeente voor gaslichten in de Kerk te doen kollekteren ter aandenking van 't 50-jarig bestaan dezer gemeente"". Dat hierdie ligte verkry is, ly geen twyfel nie – of dit wel vir die feesviering gereed was, is nie bekend nie — want in latere notule is daar telkens 'n rekening vir ""carbide gepasseerd"". (Baie later het die klein geboutjie in die noordoostelike hoek van die kerkterrein nog die naam van "gaskamertjie" gedra.)

Die halfeeufees is op die bestemde tyd gevier. Die feesverrigtirige, waarby agt Gereformeerde predikante en een teologiese professor (dr. J.D. du Toit) teenwoordig was, word mooi weergegee in gemelde uitgawe ""De Vijftig-jarige Feestviering te Middelburg K.P."". Die oorspronklike plan om 'n vleuel aan die Kerk aan te bou is nie verwesenlik nie.

Die huidige kerkgebou was teen 29 Mei 1861 (minder ses maande ná die stigting van die gemeente) al in aanbou, volgens die "Eeufeesgedenkboek van die dorp Middelburg, K.P." Volgens dié boek is hierdie gebou die oudste Gereformeerde kerkgebou in Suid-Afrika wat nog in gebruik is. In die tweede halfeeu van sy bestaan is al telkemale besluite geneem betreffende dié gebou, maar meeste kon nie uitgevoer word nie. Die beplanning van aanbou met die oog op die halfeeufees is byvoorbeeld nie deurgevoer is nie. Ook ná die halfeeufees was weer in 1912 en in 1920 besluite in hierdie verband. Reeds in Januarie 1912 kom die saak van die aanbou van 'n vleuel en 'n toring weer ter tafel. Aangesien hiervoor toe ongeveer £1 200 nodig was en aangesien dit op die Februarie-vergadering geblyk het dat maar vir £500 geteken is deur die lidmate, het die kerkraad besluit om die plan nie nou uit te voer nie. Daar is toe net op vernuwing van die bestaande gebou besluit, en hiervoor is toe gekollekteer.

Wat toe alles aan die gebou gedoen is, word nie beskryf nie. Vermoedelik is die gewelpatroon van die gebou verander deur die minarette op die hoeke aan te bring en die boonste versiering in die middel van elke gewel. Volgens die foto voor in die 1910-gedenkboek was hierdie versierings toe nog nie daar nie. Weer in 1920 (13 Februarie en 21 Mei) is besluit om geld in te samel vir die aanbou van 'n vleuel. En nog 'n keer is hierdie plan nie uitgevoer nie. Gedurende die maande tussen Mei 1945 en November 1947 is gewerk aan 'n grondige reparasie van die kerkgebou. Toe is nuwe banke en 'n nuwe preekstoel ingesit.

In 1936 het 'n erflating van sr. Hetta Kruger dit vir die kerkraad moontlik gemaak om te besluit om aan die boukommissie op te dra om tenders vir die bou van 'n saal te vra. Op 15 Augustus 1936 is 'n tender aanvaar en 'n saal opgerig aan die suidekant van die kerkgebou. In November 1936 is aan die kerkraad meegedeel dat sommige lidmate beswaar het daarteen dat die saal die naam "Hetta Krugersaal" dra (helaas word in die notule nie beskryf wat die besware is nie). Die kerkraad het egter besluit om die naam so te behou. Sonder motivering van 'n nuwe besluit (in elk geval word die redes nie in die notule gevind nie) is tog op 12 Februarie 1937 besluit om die naam voor die saal te verwyder. Betekenisvol staan by hierdie jongste besluit genotuleer: "Tien stemme word hierteen uitgebring." Op dieselfde perseel waar in 1936 die saal gebou is, word in die laat 1950's 'n moderne kantoorgebou opgerig. Vir dié doel is die saal gesloop.

Toe ds. Van der Walt in 1904 hierheen gekom het, kon hy die nuwe pastorie wat net voor die heengaan van ds. S. Postma voltooi is, betrek. Hierdie gebou is gebruik tot die kerkraad in die loop van 1951 besluit het om dit te sloop en op dieselfde terrein 'n nuwe pastorie op te rig. In September 1954 rapporteer die Eiendomskommissie dat die nuwe pastorie so te sê gereed is. Ook die watervoorsiening by die pastorie het sy eie geskiedenis. Vroeër jare was daar 'n put op die erf. Op 3 Julie 1914 is aan die boukommissie opgedra om ondersoek in te stel na die watervoorsiening (met mag om te handel). Hiermee saam is ook ""algemeen besloten Telefoonverbinding voor de pastorie aan te vragen"" – water en telefoon is dus sommer saam behandel.

Reeds kort ná die aankoms van ds. Van der Walt het die bediening van verafwonende lidmate die aandag van die kerkraad geniet. Op die eerste kerkraadsvergadering ná sy bevestiging deel ds. Van der Walt mee (18 November 1904) dat hy nog nie op Cradock diens gehou het nie, maar hy stel dit in die vooruitsig om dit binnekort te doen. Met die jare is telkens weer rapport gedoen oor die bediening van die verspreidwonendes. Soms lyk dit asof die wyk Cradock wil verdwyn (23 Februarie 1906): ""De leraar rapporteert dat er thans nog slechts 5 lidmaten onzer Kerk te Cradock zijn en dat daarom een driemaandelijkse bediening daar niet meer mogelijk is."" Tog het alles daar nooit tot niet gegaan nie. Altyd was daar – soms heelwat, ander kere weer baie min – lidmate op Cradock. In Februarie 1906 het dit gelyk asof daar nie veel toekomsverwagting meer kon wees nie; in Oktober 1907 is meegedeel dat daar 10 lidmate is sodat 'n ouderling daar verkies word; vroeg in 1908 ""doet de leraar verslag dat die wyk (Cradock) in zeer gunstige toestand verkeert"". So het dit met die loop van die jare op- en afgegaan.

In die notule van 19 November 1920 is gewag gemaak van die bydrae van die gemeente vir 'n reisende predikant. Hierdie lank gekoesterde ideaal is eers in 1958, ná ds. Van der Walt se dood, verwesenlik toe van die Westelike Klassis Kaapland die opdrag kom na die kerkrade Middelburg-Steynsburg-Hofmeyr "om 'n predikant te beroep om die lidmate wat woon tussen die spoorwegvurk na Port Elizabeth en Mosselbaai te bedien".

Voor die klassis die saak vir sy rekening geneem het, en veral gedurende die grootste gedeelte van die bedieningstyd van ds. J.G.H. van der Walt, was die hele suidelike helfte van die Kaapprovinsie vir bediening op Middelburg aangewys. So was ds. Van der Walt dikwels op reis na Cradock, Graaff-Reinet, Grahamstad, Port Elizabeth, De Aar, Ceres, Worcester en Clanwilliam. Soms is net melding gemaak van die bediening van die Boland. Hy het dié taak met onderskeiding uitgevoer.

Afgesien van die bediening van die verspreidwonende lidmate binne die bereik van ds. Van der Walt bied die notule nog 'n bykans skouspelagtige beeld van die bewegings van ds. J.G.H. van der Walt. Gedurende die jare 1906–1908 was hy onder meer op Burgersdorp, Venterstad, Bethulie, Vryburg, Humpata, Dordrecht, Steynsburg, weer Vryburg, Nylstroom, Jamestown, Humpata, Dordrecht, Steynsburg, weer Vryburg, Nylstroom en effens later tree hy ook op in Pretoria, Vryburg, Strydenburg, Ceres, “Crokedelrivier" (naby Brits) en Johannesburg. Hoewel ds. Van der Walt vir die grootste gedeelte van sy bedieningstyd predikant van Middelburg was, lê sy spore tot ver buite die grense van sy eie gemeente, provinsie en selfs vaderland.

Die Dankofferfonds se ontstaan word baie kort in die notule weergegee. Art. 19b, 15 Februarie 1935 lui net: “"Dat een Dankoffer in Meimaand van die Gemeente gevra sal word in geld en vee."" Hoewel dit nie in die notule gemeld word nie, is die vermoede dat die fonds gestig is om 'n eventuele geldnood, soos juis in die moeilike jare van depressie en droogte rondom 1933 beleef is, die hoof te bied. Eers op 23 Oktober 1942 is weer melding van die fonds. Toe is besluit om met Nagmaalsgeleenthede 'n spesiale dankoffer te vra en dit in 'n reserwefonds te belê. Tot hierdie fonds, wat die naam “Reserwefonds" gekry het, het die gemeente mildelik bygedra. Die vier deurkollektes wat daarvoor gedurende 1944 alleen gehou is, het byna £100 opgelewer. Op 25 Maart 1945 het die kassier aan die hand gegee dat die naam van die fonds voortaan sal wees die Dankofferfonds. Die enigste ander besluit oor die fonds was blykbaar op 21 Februarie 1947, toe gereël is dat die “Naoorlogse fonds" en die Dankofferfonds saamgevoeg word. Verder was daar jaarliks melding in die finansiële verslae.

Die jaar 1933 was die jaar van die Afrikaanse Bybel. Op 7 Julie 1933 neem die kerkraad die volgende gevoelvolle besluit: “Die Kerkraad van die Geref. gemeente Middelburg verklaar hiermee dat hy lewendig besef die groot betekenis van die aanstaande invoering van die Bybel in ons eie taal in ons erediens waartoe hiermee die leraar gemagtig word ooreenkomstig die besluit van ons Sinode te Pretoria Maart 1933. Waar die Regeerder van hemel en aarde ons in hierdie donkere tyd aardse skatte ontneem (dit was die tyd van groot droogte en depressie), skenk Hy ons die vergoeding om deur sy Woord sy stem te hoor in ons moedertaal soos 'n ligstraal in die donker nag.

“Verder word geboekstaaf ons dank en aanbidding aan God vir die onwaardeerbare gawe van die Nederlandse Statevertaling waaruit vir 300 jaar ons voorgeslagte, ons en onse kinders die brood en water van die lewe ontvang het tot nou toe en waarvan ons hierby met leed afskeid neem.” Op 12 Augustus is 'n broeder deur die voorsitter bedank vir die Afrikaanse Bybel wat hy vir die kansel gegee het. Die kerkraad het op 27 Augustus 1933 ook gedenk aan die fees by geleentheid van die amptelike ingebruikneming van die Afrikaanse Bybel.

Hy is in 1898 getroud met mej. L. Venter van Venterstad. Hulle het saam sewe kinders grootgemaak. Ná haar dood in 1936 is ds. Van der Walt getroud met mev. A.A.J. van der Walt van Middelburg, Kaap, die oudste suster van ds. N.H. van der Walt.



</doc>
<doc id="118799" url="https://af.wikipedia.org/wiki?curid=118799" title="Theresa May">
Theresa May

Theresa Mary May [təˈriːzə ˈmeəri meɪ], * 1 Oktober 1956 as "Theresa Mary Brasier" ['breɪʒəɹ] in Eastbourne, East Sussex, Engeland, is 'n Britse politikus en vanaf 2016 tot 2019 leier van die Konserwatiewe Party van die Verenigde Koninkryk. Vanaf Mei 2010 tot Julie 2016 het May as minister van binnelandse sake in die kabinet van premier David Cameron gedien. Van 13 Julie 2016 tot 24 Julie 2019 het May die amp van eerste minister van die Verenigde Koninkryk beklee. Sy was die tweede vroulike premier en leier van die Konserwatiewe Party ná Margaret Thatcher gewees.

Ná twee vergeefse pogings in 1992 en 1994 om 'n parlementsetel te wen, verteenwoordig May sedert die algemene verkiesing van 1997 die kiesafdeling Maidenhead in die Britse Laerhuis. Tussen 1999 en 2010 het May verskeie poste in die skadukabinette van William Hague, Iain Duncan Smith, Michael Howard en David Cameron beklee, waaronder skadusekretaris van vervoer en skadusekretaris van werk en pensioene. Tussen 2002 en 2003 was sy voorsitter van die Konserwatiewe Party. May beskou haarself as 'n aanhanger van sogenaamde "One-nation"-konserwatisme, terwyl haar politieke standpunt deur politieke waarnemers as liberaal-konserwatief beskryf is. 

May het in Oxfordshire grootgeword waar haar pa, Hubert Brasier, as vikaris gedien het. Tussen 1977 en 1983 het sy vir die Bank van Engeland gewerk, en tussen 1985 en 1997 vir die "Association for Payment Clearing Services", terwyl sy ook die amp van raadslid vir Durnsford in Merton beklee het.

Ná twee vergeefse pogings in 1992 en 1994 om 'n setel in die Britse Laerhuis te wen, is May in die algemene verkiesing van 1997 as afgevaardigde vir die kiesafdeling Maidenhead in Berkshire verkies. Tussen 1999 en 2010 het May verskeie poste in die skadukabinette van William Hague, Iain Duncan Smith, Michael Howard en David Cameron beklee, waaronder die van Skadu-sekretaris van Vervoer en Skadu-sekretaris van Arbeidsake en Pensioene. Daarnaas het sy tussen 2002 en 2003 as voorsitter van die Konserwatiewe Party gedien.

Ná die algemene verkiesing van 2010 het die Konserwatiewe en Liberale Party 'n koalisieregering gevorm waarin May die poste van "Home Secretary" (minister van binnelandse sake) en minister van vrouesake en vir die bevordering van gelykheid beklee het. Uit die laasgenoemde amp het sy in 2012 bedank. 
Met haar herbenoeming as minister van binnelandse sake ná die konserwatiewe oorwinning in die verkiesing van 2015 het sy die "Home Secretary" met die langste ampstermyn geword sedert James Chuter Ede se rekord meer as sestig jaar gelede. Haar belangrikste beleide en besluite sluit in die hervorming van die Polisiefederasie; 'n strenger optrede ten opsigte van dwelmmisbruik; die oorsig oor die invoering van die nuutgeskepte ampte van verkose Polisie- en Misdaadkommissarisse; die deportasie van Abu Qatada, 'n Salafiste-geestelike wat na bewering kontakte met terreurorganisasies onderhou het; die daarstelling van 'n Nasionale Misdaadagentskap; en bykomende beperkings op immigrasie na die Verenigde Koninkryk.

Ná David Cameron se bedanking as eerste minister en leier van die Konserwatiewe Party op 24 Junie 2016 het sy die leierskapverkiesing op 11 Julie as onbetwiste kandidaat gewen. Theresa May is twee dae later as eerste minister benoem. 

Een van haar grootste take as premier is om die Verenigde Koninkryk se lidmaatskap van die Europese Unie op te skort, 'n voorstel wat deur 'n meerderheid van Britse kiesers in 'n referendum op 23 Junie 2016 goedgekeur is. Op 29 Maart 2017 het May die Europese Unie formeel van dié voorneme in kennis gestel en die voorgeskrewe tweejarige onderhandelingsproses begin volgens artikel 50 van die Verdrag oor die Europese Unie wat die onttrekking van lidstate reël.

Nóg in die geledere van die Konserwatiewe Party nóg in die Verenigde Koninkryk as geheel is konsensus bereik oor die land se toekomstige status buite en beleid teenoor die EU. Met die uitroep van 'n verkiesing in April, wat twee maande later gehou is, het May onder die indruk van gunstige meningspeilings 'n groter mandaat vir haar beleid en die onderhandelinge met die EU gesoek.

Die Konserwatiewe Party het nogtans nie daarin geslaag om 'n algehele meerderheid setels in die Laerhuis te verower nie en selfs teruggesak van 330 tot 318 setels. May het vervolgens 'n sogenaamde "confidence-and-supply"-ooreenkoms met die Noord-Ierse Demokratiese Unionisteparty (DUP) gesluit waarvolgens dié party die Konserwatiewe regering tydens mosies van wantroue en stemmings oor die begroting sal steun.



</doc>
<doc id="118810" url="https://af.wikipedia.org/wiki?curid=118810" title="Adama Barrow">
Adama Barrow

Adama Barrow gebore 16 Februarie 1965 in die Jimara-dorpie Mankamang Kunda naby Basse, is sedert 19 Januarie 2017 die huidige president van die Gambië.

Hy is 'n vroom moslim, het twee vroue en vyf kinders. Hy het in die vroeë jare 2000 in Engeland gewoon en as eiendomsagent gewerk. Hy is lid van die United Democratic Party.

In 2016 het 'n koalisie van 7 opposisiepartye hom gekies as kandidaat vir die presidentsverkiesings van 2 Desember. Hy het hierdie verkiesings met 'n klein meerderheid gewen. Aanvanklik het sy voorganger Yahya Jammeh saamgestem met die resultaat, maar later het hy geweier om te vertrek. Barrow is in Senegal in die Gambiese ambassade as president beëdig en magte van die Ecowas-lande het Gambië binnegeval. Jammeh is in ballingskap gedwing.



</doc>
<doc id="118812" url="https://af.wikipedia.org/wiki?curid=118812" title="Ekonomiese Gemeenskap van Wes-Afrika-state">
Ekonomiese Gemeenskap van Wes-Afrika-state

Die Ekonomiese Gemeenskap van Wes-Afrika-state (Engels: "Economic Community of West African States", "ECOWAS"; Frans: "Communauté économique des États de l'Afrique de l'Ouest", "CEDEAO"; Portugees: "Comunidade Económica dos Estados da África Ocidental", "CEDEAO") is 'n gemeenskap van 15 lande in Wes-Afrika wat ekonomiese en politieke samewerking nastreef. Dit is aanvullend tot die rol van die Afrika-unie.

Die drie amptelike tale is Engels, Frans en Portugees, hoewel daar meer as 1000 tale in hierdie gebied gepraat word en party van hulle, soos Ewe, Fulfulde, Hausa, Mandingo, Wolof, Joroeba, Igbo en Ga ook oor die landsgrense gebruik word. Dit is op 28 Mei 1975 deur die Verdrag van Lagos gestig. Die huidige president is Marcel Alain de Souza.

Die ECOWAS het 15 lidlande:



</doc>
